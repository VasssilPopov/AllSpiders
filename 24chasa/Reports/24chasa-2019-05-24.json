{"url": "https://www.24chasa.bg/novini/article/7470328", "text": "Лявата холандска Партия на труда, към която принадлежи Франс Тимерманс, печели най-много гласове на изборите за Европарламент в страната, сочат екзитполове след вот в Холандия в четвъртък. Тя ще има 5 от общо 26 места за холандски евродепутати. Консервативната Народна партия за свобода и демокрация на премиера Марк Рюте остана втора с 4 депутатски места. Двете популистки партии печелят общо 4 места, като антиислямската Партия на свободата взема само едно място, с 3 по-малко, отколкото на предишните избори, предаде АП. Този резултат, смятан за изненадващ, увеличава шансовете на Тимерманс, водещ кандидат на Партията на европейските социалисти (ПЕС), да наследи Жан-Клод Юнкер начело на Европейската комисия, отбелязва Ройтерс. Главният кандидат на социалистите каза, че проевропейските настроения сред електората са по-силни от очакваното, предаде ДПА. “Виждам, че в Европа се възражда нова надежда, която не се виждаше доскоро”, каза Тимерманс в интервю за италианския в. “Стампа”. Кандидатът за шеф на ЕК допълни, че приоритетите му са по-високи данъци за големите високотехнологични компании, въвеждането на минимална работна заплаха във всички страни от ЕС и укрепване на ролята на синдикатите. След Холандия и Великобритания вчера за Европарламент гласуваха в Ирландия и Чехия. Изборите в Чехия ще продължат два дни, страната ще излъчи 21 депутати в 751-местния Европейски парламент. Очаква се центристката партия, предвождана от премиера Андрей Бабиш, да спечели въпреки обвиненията в измама с евросредства, които са му повдигнати. Бабиш призовава за реформи в ЕС. ", "date": "2019.05.24", "title": "Лявата Партия на труда на Франс   Тимерманс печели в Холандия (обзор)"}
{"url": "https://www.24chasa.bg/novini/article/7470380", "text": "Осем души бяха ранени днес следобед на пешеходна улица в Лион при взрив на пакет, в който е бил заложен експлозив, предаде Франс прес, цитирана от БТА.  \"Насочваме се действително към версията за заложено взривно устройство\", заяви за АФП говорителка на прокуратурата, потвърждавайки информации в местни медии. Местните власти съобщават официално за \"осем леко ранени\". Френският президент Еманюел Макрон заяви в интервю, излъчвано пряко в канал на \"Ютюб\", че става дума за \"нападение\". Той каза, че мисли за ранените и за техните семейства. Според полицейски източник пакетът бомба е съдържал \"винтове и болтове\" и е бил заложен пред хлебопекарна на ъгъла на две улици в центъра на града. Районът е евакуиран и отцепен от силите на реда.", "date": "2019.05.24", "title": "Експлозия на пешеходна улица в Лион, осем души са ранени (Обновена + на живо)"}
{"url": "https://www.24chasa.bg/novini/article/7470310", "text": "Проверка на ключа с отговори на матурата по английски език разпореди Министерството на образованието. Това стана, след като хиляди зрелостници изразиха недоволството си. Според тях тестът бил пълен с правописни и граматически грешки, неточности и двусмислици. Учениците започнаха и петиция в интернет, с която настояват за ревизия на цялата матура. До късния следобед в петък тя бе подписана от 7000 души- почти половината от близо 14 500-те зрелостници, които се явиха на втора матура по английски в четвъртък. Общо ревизиране на теста засега не се предвижда. За всеки въпрос, който смятат за спорен обаче, учениците ще могат да изпращат сигнал до МОН по мейл. Той ще бъде предаден на комисия и разгледан. “Няма как да дадем оценка, без да видим конкретни спорни въпроси”, обясни зам.-министърът на образованието Таня Михайлова по Би Ти Ви. Тазгодишната матура по английски език е била значително по-трудна от тази в предните години, обясниха обаче преподаватели пред “24 часа”. Те, поне на пръв поглед, не откриват грешки. Признават, че най-объркващ за учениците е бил елементът за слушане на текст с разбиране. Проблемът бил, че при някои от въпросите има възможност правилни да са 2 от четирите възможни, а не само 1, което объркало зрелостниците, обясниха преподаватели. Наред с това самият текст за слушане бил много дълъг и с твърде много информация, която учениците трябвало да запомнят, за да отговорят.", "date": "2019.05.24", "title": "Ученици се оплакаха от грешки в матурата по английски, според учителите просто е  била много трудна"}
{"url": "https://www.24chasa.bg/novini/article/7470325", "text": "Дело за близо 70 млн. лева е спечелил Софийският университет “Св. Климент Охридски” срещу агенцията, която управлява европарите за наука и образование. Съдът е отменил решението на ведомството да отхвърли проект на висшето училище за създаването на център за върхови постижения. Така сега за него би трябвало да бъде осигурено финансиране. В дъното на делото и на съдебното решение стои акт на правителството от края на 2017 г., с който сграда, дадена преди това на университета, беше прехвърлена на Висшия съдебен съвет. Става дума за здание на софийския бул. “Александър Стамболийски”, заради което Алма матер обяви и стачна готовност. В края на миналата година обаче съдът се произнася в полза на университета. От висшето училище смятат, че решението е задължително и означава, че трябва да получат близо 70 млн. лева за проекта си от европрограмата. Договор обаче още не е сключен. Между проектите, с които Софийският университет кандидатства за центрове за върхови постижения, е и този съвместно с Медицинския университет в София. Той е бил с много високи точки, след което е отстранен. Причината била, че сградата, която трябвало да се ремонтира, била отнета с решение на Министерския съвет. Тъй като сградата можело да се смени и да се посочи друга, висшето училище обжалвало в съда и спечелило на 2 инстанции преди 6 месеца. Очакваме изпълнителната агенция “Оперативна програма “Наука и образование за интелигентен растеж” да изпълни решението на съда, което има задължителен характер, обясниха от Софийския университет. ", "date": "2019.05.24", "title": "СУ спечели дело срещу държавата за европроект за 70 млн. лв."}
{"url": "https://www.24chasa.bg/novini/article/7470112", "text": "Инфлацията може да достигне 4% до края на тази година, сочи прогноза на БНБ, публикувана на сайта на финансовата институция. Ако тя се сбъдне, това ще бъде най-голямото поскъпване от 11 години насам. Вероятността това да се случи е 60%, а 80% е възможността поскъпването да бъде в интервала между 3 и 4%. БНБ ревизира очакванията си за инфлацията за трети пореден път. Предишната прогноза бе тя да е 2,2%. Две са основните причини за песимистичното очакване - по-рязкото поскъпване на международните цени на храните и услугите и задаващата се рецесия в някои големи икономики, мотивират се експертите. Влиянието на външните фактори ще бъде допълнено и от по-ниско от първоначално очакваното нарастване на частното потребление в България. Действието на тези фактори постепенно ще отслабва, смятат експертите. Цените на енергийните продукти се очаква да забавят растежа си. А към края на 2020 г. инфлацията ще започне бързо да спада и ще се върне до стойности от 2-2,1%, смятат от БНБ. Рецесията, в която влизат водещи европейски и световни икономики, освен че ще вдигне инфлацията, ще забави външното търсене на български стоки и услуги. Това , ще се отрази и върху ръста на икономиката ни. Освен обръщането на икономическия цикъл растежът ще бъде дърпан надолу и от протекционистични мерки в световната търговия, очакванията за повишаване на лихвите, политическата и икономическата несигурност във водещи икономики. През първото и второто тримесечие на 2019 г. натрупаният излишък по текущата и капиталовата сметка на България ще продължи да се свива като процент от БВП. Основен фактор за това е очаквано нарастване на дефицита по търговския баланс, както заради по-високия растеж на реалния внос спрямо този на износа, така и от по- неблагоприятните условия на търговия за българската икономика, прогнозират от централната банка.", "date": "2019.05.24", "title": "БНБ прогнозира 4% инфлация, \nрекордно висока от 11 години"}
{"url": "https://www.24chasa.bg/novini/article/7470340", "text": "Управляващите в Полша националисти от партия “Право и справедливост” са готови да преговарят за европейски парламентарен алианс с италианската крайнодясна партия Лигата и с испанската “Вокс”, заяви премиерът Матеуш Моравецки, цитиран от Ройтерс. Италианският вицепремиер и водач на Лигата Матео Салвини опитва да сформира съюз от споделящи сходни виждания антиимиграционни партии, но напредъкът му в това начинание е затруднен от несъвместими национални интереси. “Ние сме гъвкави, но изключваме съюз с всяка формация, която би приела френския Национален фронт за член”, каза Моравецки, използвайки предишното название на оглавяваната от Марин льо Пен крайнодясна партия “Национален сбор”. “Готови сме да разговаряме с партията на Салвини, с испанската партия “Вокс” и с други”, допълни той. Нароилите се в Европа суверенистки партии споделят цели като връщането на правомощията на страните - членки в Евросъюза, и затягане на имиграцията, но много често имат съвсем различна икономическа и социална политика, което затруднява създаването на сплотена група в Европейския парламент. “Право и справедливост” и Лигата са на различни позиции за справянето с имиграцията. Несходства има в икономическите им виждания. Освен това полската партия се отнася със силно подозрение към създадените от Льо Пен и Салвини близки връзки с Москва. ", "date": "2019.05.24", "title": "Поляци натискат за крайнодесен съюз  в Европарламента"}
{"url": "https://www.24chasa.bg/novini/article/7470178", "text": "По инициатива на Ловчанския митрополит Гавриил и с благословението на Банченския архиепископ Лонгин, Боянската чудотворна икона на Божията Майка отново ще посети Ловчанска Епархия. Чудотворният образ на Пресвета Богородица, който обиколи Ловчанска Епархия през 2008 г., пристига в Ловеч на 25 май следобяд и ще бъде изложена за поклонение в централните храмове на духовните околии на Ловчанска Епархия до 2 юни. Иконата е нарисувана през 1991 г. за иконостаса на храма Рождество на Пресвета Богородица в Боянския манастир. Тогава течало обновлението на иконостаса. На 18 декември 1993 г., в навечерието на празника на св. Николай, по време на полиелея, когато в храма зазвучало песнопението „Хвалите имя Господне“ и свещеник Михаил Жар (сега Банченски Архиепископ Лонгин) кадял храма и олтара, той забелязал, че на иконостасната икона на Пресвета Богородица очите на Божията Майка са пълни със сълзи, които изведнъж обилно потекли по иконата. Вестта за чудотворния образ със скоростта на мълния обиколила целия окръг. Скоро от иконата се случило първото изцеление. Млада майка от Хмелницката област, като чуло за чудотворната икона, довела в Бояни своя тежко болен, според заключението на лекарите – неизлечим, малолетен син. Момчето имало злокачествен тумор на мозъка 4-ти стадий. Майката се молела с последна надежда, молили се и енориашите, молил се с духовенството и отец Михаил. Скърбящата майка с болния си син прекарала в Бояни известно време, а след това завела малкия Георги за изследване. Било трудно да се повярва, но… лекарите констатирали, че туморът е изчезнал.  Второто чудесно изцеление от иконата се случило през същата 1993 г. Тежкоболният от рак полски свещеник Игор дошъл в Бояни, за да измоли от Божията Майка търпение и сили в болестта, та достойно да понесе неизлечимия недъг и да почине по християнски. Но Господ отсъдил иначе. Отец Игор се излекувал. Множеството чудеса, станали от тази икона, били детайлно изучени и представени на Синодалната комисия на Украинската Православна Църква – Московска Патриаршия. На 4 октомври, 1994 г. на заседанието на Св. Синод на УПЦ МП под председателството на Блажения Киевски и на цяла Украйна митрополит Владимир, иконата била призната за чудотворна и получила името „Боянска“ (в чест на мястото, където извършила своите чудеса). През 1999 г. около храма в чест на Рождество Богородично се основава Боянският женски манастир. Отец Михаил приема монашество в Банченския мъжки манастир, основан от него, близо до който възниква детски приют. Презвитерата на отец Михаил също става монахиня, продължавайки възпитанието на трите им деца в Боянския манастир. Постоянното местопребиваване на Боянската чудотворна икона на Божията Майка е храмът Рождество на Пресвета Богородица на женския Боянски манастир. Празникът в нейна чест е на 12/25 септември.", "date": "2019.05.24", "title": "Вижте къде са поклоненията пред чудотворната икона \"Боянска\", която пристига в Ловчанската епархия от Украйна"}
{"url": "https://www.24chasa.bg/novini/article/7470362", "text": "\"Точно днес е удачно да припомня думите на един наш общественик, че преди кирилската азбука, България бе силна, но не бе велика, защото имаше дворци, но нямаше училища. Искрено вярвам, че истинските дворци на България са нейните училища, университети, академии. С техния духовен блясък свети образа на нашия богат на таланти народ. Това каза президентът Румен Радев на прием по повод Деня на българската просвета и славянската писменост. Той заедно със съпругата си Десислава Радева, която бе облечена в стилна дълга черна рокля посрещнаха патриарх Неофит, главния мюфтия Мустафа Хаджи, бившия министър-председател Симеон Сакскобургготски, прочутия учител Теодосий Теодосиев, шефа на ВМА ген. Венцислав Мутафчийски, ректора на ТУ проф. Георги Михов, шефа на БАН акад. Юлиан Ревалски, ректора на УНСС проф. Стати Статев, актьори, учители, обществени и творци от цялата страна. \"Искам да благодаря на всички вас, нашите съвременни будители. На вас нашите учители и учителите на нашите деца, които неуморно продължават да откриват пред тях нови хоризонти. На читалищните, библиотечните и музейните дейци, които съхраняват нашите достижения и ги правят достояния на идните поколения. На нашите академични и научни среди, които градят нашето бъдеще със своите открития\", каза още той.    Президентът благодари и на творците и на хората на изкуството и перото, които поддържат съвестта ни жива и вдъхват самочувствие като българи и продължават да прославят България по света. ", "date": "2019.05.24", "title": "Румен Радев: Училищата са дворците на България"}
{"url": "https://www.24chasa.bg/novini/article/7470339", "text": "Състезателят по ММА Благой Иванов - Багата ще пропътува километри до Лас Вегас, за да гласува. Българският боец е решил да пусне своя вот в Щатите, където се готви за поредния си мач. „Подкрепям изцяло партия ГЕРБ и политиката на премиера Бойко Борисов. Ще гласувам, защото смятам, че се прави нужното за българския спорт. Изграждат се нови многофункционални спортни бази в цялата страна, а спортът е важен за младите хора, за всички нас. Смятам, че е похвално, че България е домакин на редица турнири, в които страната ни има традиции и може да гради бъдеще. Аз самият се гордея с това.“", "date": "2019.05.24", "title": "Багата ще гласува в Лас Вегас"}
{"url": "https://www.24chasa.bg/novini/article/7470348", "text": "Близо 70 килограма риба е извадена от бракониерски мрежи в язовир \"Ястребино\". Акцията на доброволците от Централната рибноопазваща организация е била снощи, съобщи ръководителят на клон \"Ястребино\" на ЦРОО Шенол Хасанов, цитиран от БТА. След като по-рано през деня екипът изважда пет мрежи с обща дължина около 400 метра, привечер акцията е подновена. На същото място във водата - в \"ръкав\" под село Трескавец, е открита друга 50-метрова мрежа. \"Поставени са от един и същи бракониер. За съжаление, беше пълна с риба\", коментира Хасанов. От мрежата са извадени близо 70 кг шаран, каракуда и бяла риба. Всичката бяла риба е била мъртва. Другата е върната във водата. Мрежата е унищожена от доброволците. Шенол Хасанов обясни, че през летните месеци, веднъж уловена в мрежи, бялата риба не може да престои жива повече от два часа. При по-студено време е различно. „Жалко, че не успяхме да я пуснем отново в язовира”, каза още той.", "date": "2019.05.24", "title": "Извадиха 70 килограма риба от бракониерски мрежи в язовир \"Ястребино\""}
{"url": "https://www.24chasa.bg/novini/article/7470334", "text": "Съдия Виржиния Петрова, която разглежда делото за фалита на КТБ, е предложена да стане зам.-шеф на Специализирания наказателен съд. Това става ясно от дневния ред за заседанието на съдийската колегия на Висшия съдебен съвет (ВСС) във вторник. Петрова е номинирана от шефката на спецсъда Мариета Райкова. Ако ВСС я назначи, Петрова ще стане третият зам.-председател в този съд заедно с Мариета Неделчева и Пламен Панайотов. Преди да облече съдийската тога, Петрова е била прокурор. Правораздава в Софийския районен съд, от който преди 6 г. след конкурс отива в спецсъда. Интересът към Петрова се повиши, когато през 2017 г. чрез случаен жребий ѝ бе отредено да поеме делото КТБ. Подсъдими по него са 18 души, начело с банкера Цветан Василев, който от 2014 г. се укрива в Сърбия. Делото е с десетки томове, като само обвинителният акт е над 11 000 страници. Това се отбелязва в почти всеки доклад на спецсъда като доказателство, че там се решават обемни дела.", "date": "2019.05.24", "title": "Съдийката по КТБ става зам.-шефка на спецсъда"}
{"url": "https://www.24chasa.bg/novini/article/7470356", "text": "Стотици хиляди ученици от различни държави по света днес не отидоха на училище, за да участват в протестите за климата. Демонстрации има в 125 държави. Младежите се надяват, че ще накарат правителствата да предприемат повече и по-бързи мерки за овладяване на климатичните промени. Протестите започнаха миналия септември със сeдящата стачка на 16-годишната Грета Тунберг пред шведския парламент. За 9 месеца тя успя да спечели милиони привърженици и да вдъхнови най-масовото движение в света.", "date": "2019.05.24", "title": "Протести за климата се проведоха по целия свят"}
{"url": "https://www.24chasa.bg/novini/article/7470361", "text": "„За мен е чест да съм тук сред вас. Винаги съм казвал, че няма по- хубаво място за живот от Европейския съюз. С Лех Валенса знаем, че има и друг живот – в соцлагера, но той не е хубав. Били сме, знаем го и не искаме пак“, категоричен беше Борисов. „Не им се плашете на националистите, на крайно десните и крайно левите, не са толкова страшни“, посочи още той. „Нашата партия е доказала отношението си към нашия кандидат“, изтъкна председателят на Политическа партия ГЕРБ Бойко Борисов и напомни, че само преди дни Манфред Вебер беше посрещнат и аплодиран от над 15 000 души в „Арена Армеец“ в София. Според Борисов, като председател на Европейската комисия Вебер трябва да държи на принципите и да спазва стандартите, които да са равни към всички. „Надявам се двоен стандарт да не допускаш като председател на ЕК, както и за Пакета „Мобилност“, како и за много други неща“, обърна се Борисов към водещия кандидат на ЕНП. „Аз поех ангажимент и България е най-добрата граница на Шенген и на ЕС, нула нелегална емиграция“, подчерта още председателят на ПП ГЕРБ и напомни, че лично е завел Манфред Вебер на границата, за види с очите си направеното. Председателят на ПП ГЕРБ Бойко Борисов отбеляза, че България днес празнува 24 май. „Светите братя са дали писменост на славянските народи. Със словото, с културата, с това което са направили те, учениците им и последователите им, е гордост за всеки българин“, заяви още в речта си Бойко Борисов. ", "date": "2019.05.24", "title": "Борисов в Мюнхен: България е най-добрата граница на Шенген и на ЕС (Видео)"}
{"url": "https://www.24chasa.bg/novini/article/7470131", "text": "Премиерът Бойко Борисов  участва в заключителното предизборно събитие на кандидата на ЕНП за председател на Европейската комисия Манфред Вебер, което се провежда в столицата на Бавария Мюнхен. Борисов е един от малцината премиери, поканени за участие в събитието, заедно с канцлера на Германия Ангела Меркел, канцлера на Австрия Себастиан Курц и премиера на Хърватия Андрей Пленкович. Очаквайте подробности!", "date": "2019.05.24", "title": "Започна заключителното предизборно събитие на Вебер с участието на Борисов (Видео)"}
{"url": "https://www.24chasa.bg/novini/article/7470166", "text": "Партиите в Гърция водят борба за всеки глас. Последните социологически проучвания дават сигурна победа на консервативната партия „Нова демокрация“, водена от лидера Кириакос Мицотакис. В Гърция евроизборите в неделя съвпадат с първия тур на местните избори, предаде  Днес са последните митинги на лидерите на партиите - в Солун ще говори Кириакос Мицотакис, в Атина - Алексис Ципрас. Общият фактор във всички социологически проучвания е победа на консерваторите от „Нова демокрация“. Различните агенции дават между 5 и 8 процента разликата със СИРИЗА на ципрас. Трета политическа сила се очаква да бъде крайнодясната „Златна зора“, която видимо увеличава влияние в Северна Гърция след договора за името на Македония. Изборите за Европейски парламент съвпадат с първия тур на местния вот, което се очаква да увеличи избирателната активност на гърците. За българските граждани в Гърция ще се открият 13 секции - с две повече от последния вот. Туристите, които пристигнаха на почивка могат да гласуват в неделя в две секции на Халкидики, както в Кавала и Солун. В Атина секциите за българските граждани са три, а на остров Крит е най-активното българско присъствие с четири секции.", "date": "2019.05.24", "title": "Местни избори се очаква да повишат активността на евровота в Гърция"}
{"url": "https://www.24chasa.bg/novini/article/7470184", "text": "Гръцкият премиер Алексис Ципрас заяви днес, че съществува постоянен риск от \"горещ\" инцидент с Турция, която е непредвидим съсед, незачитащ международното право, предаде агенция АНА-МПА, цитирана от БТА.  В интервю за гръцката телевизия ЕРТ Ципрас не скри своята загриженост от напрежението в самата Турция, което често се изнася навън, и каза, че затова Гърция трябва да бъде нащрек. \"Гърция има по-силни съюзници от всякога\", подчерта Ципрас, като припомни, че на последната си среща на върха страните от Европейския съюз са подкрепили Република Кипър. Той изтъкна и връзките, които Гърция си е изградила със страните от региона. \"Успяхме да изградим мрежа на стабилност\", каза гръцкият премиер, но отбеляза, че само Турция отказва разговори и продължава провокационните си действия. Ципрас оцени, че политиката на Анкара води в задънена улица и не помага за осъществяване на плановете й и турският президент Реджеп Тайип Ердоган рано или късно ще разбере това. Властите в Атина постоянно предупреждават за честите нарушения на въздушното пространство от турските военновъздушни сили и за нарушения на изключителната икономическа зона на Кипър.", "date": "2019.05.24", "title": "Ципрас: Турция е непредвидим съсед, който не зачита международното право"}
{"url": "https://www.24chasa.bg/novini/article/7470018", "text": "Омбудсманът Мая Манолова ще стартира кампания за премахване на ДДС върху дарението на книги. Това обяви тя на връх 24 май - Денят на българската просвета и култура и на славянската писменост. „Мисля, че няма по-подходящ ден от днес и в навечерието на 1 юни – Деня на детето, да започнем заедно кауза, посветена на книгата – най-силното и най-могъщо оръжие срещу пълзящата сянка на бездуховието и несвободата“, написа тя във фейсбука си. Манолова обяснява, че е била сезирана от български издатели, които, по техните думи, „отдавна поставят този важен въпрос, но срещат само тишина. И безразличие“. „Става дума за скандалния факт, че всички издатели плащат данък ДДС върху даренията, които правят на българските библиотеки – регионални, градски, селски, училищни, читалищни, ведомствени и пр.“, уточнява Мая Манолова. И допълва, че депозитните екземпляри, които издателите са длъжни да предоставят на библиотеките по закон, също се облагат с данък. „Нямам обяснение, защо дарението на книги се наказва с данък. Тази несправедливост трябва да бъде коригирана. Сигурна съм, че успеем ли в тази кауза, издателите ще предоставят многократно по-големи дарения на библиотеките, училищата, читалищата… Успяхме с ДДС-то при дарените храни, сега е време то да падне и за дарението на книги. Защото хлябът е важен, но далеч не е всичко!“, завършва Мая Манолова.", "date": "2019.05.24", "title": "Мая Манолова с кампания срещу ДДС \nпри дарението на книги"}
{"url": "https://www.24chasa.bg/novini/article/7470054", "text": "След като Тереза Мей обяви днес датата на оставката си, Европейската комисия заяви, че ще уважава новия британски премиер, но нищо няма да се промени по отношение на приетата от Европейския съвет позиция за споразумението за излизане на Великобритания от ЕС, предаде Франс прес, цитирана от БТА.  Френският президент Еманюел Макрон похвали \"смелата работа\" на Тереза Мей, след днешното й изявление, предадоха Асошиейтед прес и Ройтерс. \"Твърде рано е да се правят предположения за последиците от това решение. Франция е готова да работи с новия британски премиер по всички европейски и двустранни въпроси, но иска яснота за подхода на Великобритания към Брекзита\", е казал Макрон според комюнике на френското президентство. Той е изпратил на Мей лично послание, в което изказал своята подкрепа и признателност, посочва Елисейският дворец. Ангела Меркел изрази уважение към решението на Мей да се оттегли и каза, че ще продължи да работи в тясно сътрудничество с нейния приемник за организиран Брекзит. Канцлерът и Мей винаги са работили заедно добре и в дух на доверие, и ще продължат да го правят, докато Мей е на поста, каза говорителката на Меркел Мартина Фиц, цитирана от АП. Холандският премиер Марк Рюте каза, че е разговарял с Тереза Мей и е изразил пред нея своята благодарност и уважение. \"Споразумението между Европейския съюз и Великобритания за организиран Брекзит остава на масата\", отбеляза Рюте в Туитър. Ирландският премиер Лио Варадкар изтъкна принципността на Мей като премиер. \"Тя принципна, почтена, а също дълбоко привързана към страната и политическата си партия. Европейските политици й се възхищаваха за настойчивостта, смелостта и решителността в това трудно и напрегнато време\", каза Варадкар, цитиран от ТАСС. Той пожела на Мей успехи в бъдеще и изрази готовност да работи с приемника й. Ирландският външен министър Саймън Ковни каза, че Европейският съюз няма да предложи по-добра сделка за Брекзит на следващия британски премиер. Ковни, който изигра ключова роля в постигнатото от Мей споразумение с ЕС, подчерта, че смяната на премиера ще постави Ирландия пред огромни предизвикателства. Мадрид смята предотвратяването на Брекзит без сделка за почти невъзможно след оставката на Мей. \"При тези обстоятелства твърдият Брекзит е реалност, чието предотвратяване е почти невъзможно. Единствените отговорни за евентуално напускане без споразумение и за последиците от това са британското правителство и парламент\", каза говорителката на правителството Исабел Селаа. Москва определи мандата на Тереза Мей като \"много сложен период\" за отношенията между Великобритания и Русия, и отбеляза, че следи внимателно ситуацията след оставката й. \"За съжаление не мога да си спомня за какъвто и да било принос за развитието на двустранните отношения. По-скоро обратното\", каза говорителят на Кремъл Дмитрий Песков.", "date": "2019.05.24", "title": "Реакции в Европа след оставката на Тереза Мей"}
{"url": "https://www.24chasa.bg/novini/article/7470031", "text": "Канадката Дана Гловацка постави рекорд в щата Илинойс, като се задържа в коремната поза планк /дъска/ в продължение на 4 часа и 20 минути, предаде ЮПИ, цитирана от БТА.  Гловацка е йога инструкторка в Монреал. Тя постави рекорда си на първата Международна конференция за планк тренировки в град Нейпървил. Предишният рекорд при жените в тази дисциплина беше 3 часа и 30 минути. Той бе поставен от Мария Калимера през 2015 година. Гловацка довери, че е започнала да тренира за рекорда си през 2016 година, а първият и опит в тази поза е траял само 4 минути. Рекордът при мъжете се държи от 2016 година от китаеца Мао Вейдун с 8 часа и една минута. При позата планк се застава, като при тази коремна стойка се подпираме само на предлакатната част на ръцете и на пръстите на стъпалата.", "date": "2019.05.24", "title": "Жена се задържа в \"планк\" над 4 часа"}
{"url": "https://www.24chasa.bg/novini/article/7470070", "text": "\"Имаме покана от Мюнхен септември месец да покажем всичките заводи с целия немски бизнес, с български гозби, както Шрьодер каза, че много ги хареса. Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции“. Това заяви премиерът Бойко Борисов по време на срещата си с министър-председателя на Свободната държава Бавария д-р Маркус Зьодер, която се състоя в Държавната канцелария на Бавария в Мюнхен. Хората искат сигурност, високи доходи, искат да виждат развитие, ние това правим в момента. Лозунги не трябват, а фабрики, инвестиции, индустриализация. Това заяви премиерът Бойко Борисов пред журналисти в Мюнхен след срещата си с министър-председателя на Свободната държава Бавария Маркус Зьодер. Премиерът Борисов изтъкна, че много немски заводи са направени в България, особено в автомобилната индустрия, които освен, че се създават, в последствие разширяват производството си. Българският министър-председател отбеляза, че се работи активно за повече контакти между българския и баварския бизнес, така че двете икономики да бъдат максимално съединени. Те ни харесват, знаят, че сме стабилна и дисциплинирана държава, ние сме семейство във всяка една сфера, добави Борисов и акцентира върху ползотворното сътрудничество с много други федерални провинции. Помолен да коментира днешното изказване на британския премиер Тереза Мей, Борисов изрази надежда да не се сбъднат страшните прогнози, при които вместо Брекзит да протече подредено, да дойде някой друг и да поиска нови разговори. Министър-председателят Борисов също така поздрави към Франс Тимерманс за резултатите на вота в Холандия и подчерта доброто си приятелство с него. Разговорите между Борисов и Зьодер бяха продължение на успешната и продуктивна среща, която двамата проведоха в София в началото на май. Днес във фокуса на обсъжданията бяха икономиката и инвестициите. Министър-председателят Маркус Зьодер отбеляза, че е впечатлен от това колко много немски заводи се откриват в България. „Очакваме още по-засилено икономическо сътрудничество. Придаваме голямо значение на доверието на баварския бизнес за търговия и инвестиции в нашата страна, и полагаме усилия в тази посока“, подчерта министър-председателят Бойко Борисов. Той добави, че за страната ни е от изключителна важност разширяването на присъствието на български продукти на баварския пазар в перспективни сектори като електрониката и електротехниката, машиностроенето, химическа промишленост, селското стопанство и др. „Стремим се да развиваме иновативни производства с висока добавена стойност и да подобряваме възможностите за развитие на технологиите“, каза още премиерът Борисов пред Маркус Зьодер. Министър-председателят Борисов заяви, че България активно работи за още по-добри условия за привличане на инвеститори, включително чрез реформиране на професионалното образование и подготвянето на квалифицирани кадри, чрез намаляването на административната тежест и развитието на индустриалните зони. Двамата премиери бяха категорични, че политическият диалог между България и Бавария е интензивен на всички нива и ще продължи полагането на всички необходими усилия за доразвиване на неизползвания потенциал. Маркус Зьодер предложи да се организира Икономическа вечер на България в Бавария, която да е още един израз на отличните отношения между България и Бавария.", "date": "2019.05.24", "title": "Борисов: Мюнхен ни покани да покажем заводите ни с целия немски бизнес (Видео)"}
{"url": "https://www.24chasa.bg/novini/article/7470066", "text": "Партия АТАКА връчи специална стипендия на дванайсетокласника Юлиян Парталев, който иска да учи международни отношения в Москва. С дарението младежът ще си помогне за образованието, а след като завърши, ще продължи развитието си в България. Награждаването стана по време на закриването на кампанията на АТАКА в столичната галерия „Стил” 2, където беше открита и изложба „България – Русия”. „Днес честваме Деня на българските братя Църхо и Страхота, които са наречени по-късно Кирил и Методий. Празнуваме ролята на българите като цивилизатор на Европа. Днес откриваме изложбата „България – Русия”, защото, когато България пада под един мрак - турското робство, ние, българите, пренасяме светлината на познанието, на вярата, на книгите, на книжовността, на православието на руска територия. Там то се запазва, за да може да се върне към всички нас и ние отново да сме в това духовно пространство. Ние, българите, сме родителите на това духовно пространство, което днес се нарича Русия, България, Сърбия, Румъния, Гърция – православието”. С тези думи откри изложбата лидерът на АТАКА Волен Сидеров. Той подчерта, че АТАКА в Европарламента ще защитава тезата да паднат санкциите срещу Русия и да не враждуваме с нея, тъй като България губи от това. „Да бъдем икономически, културно, социално и религиозно свързани. Това е нашата мисия в ЕП, тези от българите, които я споделят, нека да ни подкрепят”, добави Сидеров. Той съобщи още, че преди два дни в Москва АТАКА е подписала протокол с управляващата партия „Единна Русия”, с която ще си сътрудничат занапред. Сидеров подчерта, че партия АТАКА ще продължи да насърчава младите българи и след кампанията, като им помага за обучението. „С изборите животът не свършва, искам да го кажа специално на някои, които са доста задъхани в кампанията. Животът продължава и ние ще подпомагаме млади българи да учат, да се образоват, да се върнат в България и да продължат това духовно пространство, което запази нацията ни”. Водачът на евролистата д-р Георги Димов заяви, че АТАКА е най-пробългарската и патриотична партия. „Това го доказа ясно кампанията ни, видяхте, че когато вкарахме темата за еднакви минимални пенсии и заплати за всички страни - членки на ЕС, бяхме нападнати от НПО сектора, от чужди организации и от някои политически партии. Защото размътихме водата на олигархията и сивия сектор”, каза още Димов. „Когато защитавам темата за православието, за историята, други партии, които явно имат за цел да разбият патриотичния вот, си замълчават и казват, че са християндемократи и консерватори. Това подсказва, че само АТАКА остава българската партия, която ще защитава българските интереси в Европарламента”, заключи Димов. Мотото на партията за евроизборите е „Да си вземем своето от Евросъюза”. АТАКА е с номер 14!", "date": "2019.05.24", "title": "Сидеров: Да си вземем от Европа това, което ни отне!"}
{"url": "https://www.24chasa.bg/novini/article/7470087", "text": "В петък европейските фондови пазари възстановиха част от големите си вчерашни загуби, тъй като инвеститорите погледнаха с предпазлив оптимизъм на последните коментари на президента на САЩ Доналд Тръмп относно технологичния гигант \"Хуавей\" и търговските преговори с Китай, предаде  Късно снощи Тръмп заяви, че оплакванията на САЩ срещу \"Хуавей\" (Huawei Technologies Co Ltd.) могат да бъдат решени в рамките на търговското споразумение с Китай. В същото време президентът на САЩ прогнозира бърз край на търговската война с Китай, въпреки че между двете страни не са планирани нови преговори на високо равнище, след като преди две седмици във Вашингтон приключи последният кръг от разговори, без да се стигне до споразумение. Според него има \"добра възможност\" за скорошно постигане на търговска сделка с Китай. Инвеститорите на световните капиталови пазари реагира през петъчната търговия с известен оптимизъм на последните коментари на Тръмп след вчерашните сривове на фондовите борси, които бяха провокирани от опасения, че търговският конфликт между САЩ и Китай може да прерасне в технологична \"студена война\" с епицентър компанията \"Хуавей\". Общият европейски индекс Stoxx Europe 600 нараства с 0,8%, заличавайки част от вчерашния солиден спад с 1,4%. Немският фондов индекс DAX 30 и френският CAC40 също се повишават с между 0,8% и 0,9%, а италианският индекс MIB - с 1,59%, след като те приключиха търговията в четвъртък с големи загуби между 1,8% и 2,1%. Британският индекс FTSE100 нараства с 0,9%, след като Тереза Мей обяви, че на 7 юни ще подаде оставка като премиер и лидер на управляващата консервативна партия, което ще сложи край на нейните тригодишни безплодни опити за отделянето на Великобритания от Европейския съюз. На този етап инвеститорите на борсата в Лондон сякаш игнорират реалния риск, че нейният наследник може да бъде евроскептик (Борис Джонсън ?), което ще увеличи опасността от Брекзит без сделка. Фючърсите на основните американски фондови индекси също регистрират относително добри повишения преди старта на търговията на Уолстрийт в резултат на снощното изказване на Доналд Тръмп. Фючърсите на DJIA се повишават с близо 150 пункта (с 0,57%), на S&P500 - с 0,6% и на Nasdaq100 - с 0,55%, след като вчера и трите индекса загубиха над 1%.", "date": "2019.05.24", "title": "Отскок на европейските борси след последните коментари на Тръмп за \"Хуавей\""}
{"url": "https://www.24chasa.bg/novini/article/7470094", "text": "Протоколът на Радев провали реда на празничното шествие. По традиция Софийският университет „Св. Климент Охридски” отбеляза 24 май с академично тържество в аулата. Ректорът на висшето учебно заведение проф. Анастас Герджиков заяви: „Всички усещаме дълбоко в себе си, че културата и духовността са най-човешко, това, което никой не може да ни даде наготово или да ни отнеме насила. Нека всеки ден да е празник на духа и на човешкото в нас, на красивото и възвишеното“. В началото на словото си проф. Герджиков критикува това, че политици са застанали начело на празничното шествие в София, и отбеляза: „Безобразието се превръща в традиция\". „През тази година имах много време да мисля защо се получава така и стигнах до извода, че те не са злонамерени. Повечето от политиците просто никога преди да станат политици не са участвали в шествието и затова не знаят традиционния ред. Винаги традиционният ред е бил следният, най-отпред върви българското духовенство, след него вървим ние, а после цялото българско гражданство, което обича светлият празник“, каза проф. Анастас Герджиков”, цитиран от  Очевидци на случката разказват, че лично културният и образователният министър повторили няколко пъти, че политиците не трябва да са преди духовниците и учителите. Но от протокола на президентството настояли, че това е редът.", "date": "2019.05.24", "title": "Ректорът на СУ критикува политици, попречили на празничното шествие"}
{"url": "https://www.24chasa.bg/novini/article/7470122", "text": "Земетресение разлюля Димитровград и Хасково. Магнитутът му е 3,2 по Рихтер ,съобщи Националният институт по геофизика, геодезия и география (НИГГГ) към Българската академия на науките (БАН). Епицентърът на труса е между Димитровград и Гълъбово. Трусът е усетен по високите етажи в района. Няма данни за разрушения и пострадали.", "date": "2019.05.24", "title": "Земетресение в Димитровград и Хасково"}
{"url": "https://www.24chasa.bg/novini/article/7470283", "text": "Британският депутат и водещ поддръжник на излизането на Великобритания от Европейския съюз Борис Джонсън каза, че \"естествено\" ще се бори за министър-председателския пост, след като премиерът Тереза Мей обяви, че ще подаде оставка, предаде Ройтерс, цитирана от БТА.  Джонсън отдаде почит на Мей, като заяви, че тя е понесла \"търпеливо и стоически\" всички трудности около Брекзит. Според него следващият британски премиер може също така да съживи блокираните преговори с ЕС за споразумение за напускане. \"Нов лидер ще има възможността да направи нещата различно и ще има импулса на ново правителство\", каза Джонсън на конференция в Швейцария няколко часа след като Мей обяви, че се оттегля следващия месец. По думите му Великобритания би трябвало да бъде готова да излезе от ЕС без сделка, ако иска да договори подходящо споразумение за напускане. \"Ние ще напуснем ЕС на 31 октомври, със или без сделка\", заяви той. \"Начинът за постигане на добра сделка е да се подготвим за вариант без сделка\", каза Джонсън. Британският външен министър Джереми Хънт ще се кандидатира за лидер на Консервативната партия след оттеглянето на Мей, съобщи в. \"Фарнам хералд\", цитиран от Ройтерс. \"Правилно е моят партиен избирателен район да научи първи\" за това, заяви Хънт на фестивал в Южна Англия.", "date": "2019.05.24", "title": "Борис Джонсън: Естествено, че ще се боря за премиерския пост във Великобритания"}
{"url": "https://www.24chasa.bg/novini/article/7470288", "text": "Софийският градски съд остави в ареста 15-годишният младеж, обвинен в опит за убийство на свой връстник. Инцидентът стана на 20 май вечерта след парти на тийнейджъри в частен клуб в столицата. 16-годишно момче бе намушкано два пъти в гърдите при спречкване на тема футбол, предава    Обвиняемият заяви в последната си дума пред магистратите, че не е виновен и помоли да бъде пуснат на свобода. Въпреки това съдът реши, че има опасност да се укрие и според доказателствата е автор на престъплението. Пострадалият младеж е в стабилно състояние, вече ходи и диша нормално и се очаква до дни да бъде изписан.", "date": "2019.05.24", "title": "Нападателят, намушкал с нож 16-годишно момче в София, остава в ареста"}
{"url": "https://www.24chasa.bg/novini/article/7470299", "text": "Днес, прекланяйки глава пред делото на светите братя Кирил и Методий, ние сме горди, че над 300 милиона славяни пишат на кирилица, която е третата азбука в Европейския съюз. Това заяви председателят на Народното събрание Цвета Караянчева пред присъстващите на поклонението пред мощите на Св. Кирил в базиликата „Сан Клементе“ в Рим. На поклонението присъстваха и членовете на делегация на Република Северна Македония, които също са в Рим. Парламентарна делегация, водена от председателя на Народното събрание Цвета Караянчева, е на посещение в Рим и Ватикана по повод 24 май. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква. За мен е голяма чест, че можем заедно с колегите от Република Северна Македония да честваме делото на светите братя Кирил и Методий, на техните ученици и не без гордост ще кажа делото на средновековна България и княз Борис Първи, който успя да приюти учениците, да направи книжовни школи, заяви Цвета Караянчева. Тя подчерта, че няма по-голямо послание от това да бъдем обединени сега в навечерието на Европейските избори, да бъдем силни пред паметта на Константин Кирил Философ, подчерта тя. Пътят на Кирил и Методий е бил тежък, но те са отстоявали своята мисия, водени от принципа на единението и на славенето на християнските добродетели, посочи председателят на българския парламент. Днес, заедно с колегите от Република Северна Македония, даваме добър пример за това да честваме заедно общата си история, добави Цвета Караянчева. По време на поклонението Западно- и Средноевропейският митрополит Антоний подчерта, че 24 май е паметен ден в сърцата на всички славянски народи и най-вече на българския заради делото, подвига и неуморните трудове на светите равноапостоли братята Кирил и Методий и техните ученици. Той благослови присъстващите Бог да ги закриля да вървят бодро по примера на светите братя. Посланик проф. Кирил Топалов от името на посолството на България във Ватикана поздрави всички присъстващи и подчерта, че делото на Кирил и Методий е епохално за времето си, защото те налагат четвърти богослужебен език и дават възможност всички славяни да имат своя литургия, култура и писменост. След поклонението пред мощите на Св. Кирил българската делегация разговаря с приора на базиликата „Сан Клементе“. Председателят на Народното събрание подари на църквата луксозно издание на „История славянобългарска“ и почетен плакет на българския парламент. „Щастлива съм, че днес, когато празнуваме най-светлия празник 24 май – деня на славянската писменост, се докоснах до това свято място“, написа председателят на Народното събрание в почетната книга на храма. По инициатива на учителка по български език, която от 18 години е в Италия, българската делегация и всички присъстващи на поклонението изпяха в базиликата „Сан Клементе“ химна на българската просвета „Върви, народе възродени“. По-късно председателят на Народното събрание Цвета Караянчева поднесе цветя пред българската плоча в базиликата „Санта Мария Маджоре“, където азбуката и славянските книги са получили официално признание от Ватикана. На церемонията присъства и председателят на парламента на Република Северна Македония Талат Джафери. Българската делегация посети храм „Свети Павел ала Регола“ – храмът, който Българската православна църква използва за богослужение в Рим.", "date": "2019.05.24", "title": "Цвета Караянчева в базиликата Сан Клементе: Горди сме, че над 300 милиона славяни пишат на кирилица"}
{"url": "https://www.24chasa.bg/novini/article/7470313", "text": "Германия ще продължи да работи за \"подреден\" Brexit, заяви федералният канцлер Ангела Меркел, часове, след като министър-председателят Тереза Мей каза, че напуска поста, съобщава БГНЕС. Наричайки британското напускане на Европейския съюз \"дълбоко разкъсване\", Меркел заяви, че нейното правителство ще \"продължи да полага всички усилия, за да гарантира добро партньорство с Великобритания, организирано напускане и по-нататъшно добро сътрудничество\".", "date": "2019.05.24", "title": "Меркел: Германия ще продължи да работи за \"подреден\" Брекзит"}
{"url": "https://www.24chasa.bg/novini/article/7470001", "text": "Либийският флот е спасил около 290 мигранти от потъващи лодки край бреговете на Триполи при две отделни операции, предаде  Патрул на бреговата охрана спасил 87 мигранти от различни африкански националности, включително шест жени и едно дете, от потъващата гумена лодка на около 50 километра източно от либийската столица. Те са отведени във военноморска база в Триполи, заяви говорителят на военноморския флот Аюб Кацем. При друга акции около 203 мигранти, всичките от африкански страни, са забелязани на борда на два лодки край бреговете на град Злитен, на около 140 километра източно от Триполи. Те са отведени в център за задържане в Сук ал-Хамис. Агенциите на ООН и организациите за оказване на помощ се противопоставиха на настаняването на мигранти в лагери в Либия, която е в хаос след свалянето на дългогодишния диктатор Муамар Кадафи през 2011 г., поради опасенията, че ще станат обект на произволно задържане или жертва на различните милиции, действащи в страната.", "date": "2019.05.24", "title": "290 мигранти са спасени край либийския бряг"}
{"url": "https://www.24chasa.bg/novini/article/7469926", "text": "В изборите за членове на Европейския парламент на 26 май участие ще вземат 13 партии и 8 коалиции, регистрирали кандидатски листи, както и 6 независими кандидати. Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633. Това съобщиха от ЦИК. Избирателните секции в лечебни заведения, домове за стари хора или други специализирани институции за предоставяне на социални услуги, капитаните на плавателни съдове под българско знаме, в местата за изтърпяване наказание лишаване от свобода и за задържане, се образуват при наличието на не по-малко от 10 избиратели в срок не по-късно от 48 часа преди изборния ден. Централната избирателна комисия напомня на избирателите, че изборният ден в България гласуването започва в 7.00 часа и приключва в 20.00 часа. Извън страната изборният ден започва в 7.00 часа местно време и приключва в 20.00 часа местно време. Когато в 20.00 часа пред изборното помещение има негласували избиратели, председателят и секретарят на комисията установяват техния брой и самоличност, като тези избиратели предават документите си за самоличност на комисията. Само тези избиратели се допускат до гласуване след 20.00 часа, но не по-късно от 21.00 часа (извън страната това е съответното местно време).", "date": "2019.05.24", "title": "ЦИК: 6 355 633 избиратели имат право на глас на 26 май"}
{"url": "https://www.24chasa.bg/novini/article/7469935", "text": "„Отношенията между Македония и България са приятелски, задълбочени и топли. Според мен, ние никога не сме имали по-добри взаимоотношения. Няма нито един гражданин, който да не потвърди това нещо”. Това каза македонският премиер Зоран Заев, цитиран от  \"От тези отношения са щастливи както нашите, така и гражданите на България, в този момент на единство и взаимна подкрепа. Без този подход, без Договора за приятелство с България, нямаше да бъде възможно и споразумението с Гърция\", каза още македонският министър-председател. „Приказката за интеграцията на региона достигна кулминацията си точно с Договора с България. Днес и България и Гърция са нашите най-големите поддръжници по пътя ни към Европейския съюз. Има културна размяна, художествени проекти, сериозни бизнес отношения и увеличаване на търговския обмен\", подчерта Заев. Според него \"българските инвестиции са добре дошли в родината му\". \"Имам информация за много инициативи, които в момента вървят. Сътрудничеството ни тепърва ще нараства. Ние сме част от НАТО. Вървим към ЕС. Имаме договор за сътрудничество и той може само да ни тласка напред, няма връщане назад\", казва още Зоран Заев пред МКД.", "date": "2019.05.24", "title": "Зоран Заев: Никога не сме били по-близки с България"}
{"url": "https://www.24chasa.bg/novini/article/7469962", "text": "Пушенето на цигари без филтър убива по-често от употребата на цигари с филтър, съобщи сайтът MedicalXpress, цитиран от БТА.  До този извод стигнаха учени от Медицинския университет на Южна Каролина в Чарлстън. Но наличието на филтър не прави тютюнопушенето безопасно. Пушенето на цигари с филтър доста често предизвиква белодробен рак. Специалистите изследвали данни за 14 000 души на възраст между 55 и 74 години. Бил взет под внимание броят на изпушените ежедневно цигари. Учените следили показателя пакети цигари/години, който показва изпушените ежедневно пакети цигари в разстояние на определен брой години. Например 30 пакета цигари/години означава, че човек е пушил пакет цигари дневно в разстояние на 30 години или два пакета цигари дневно в разстояние на 15 години. Средната стойност на показателя за пушене достигнала 56 пакета цигари/години, като за всеки участник била не по-малко от 30 пакета цигари/години. По думите на учените, за хората, които пушат цигари без филтър, рискът от белодробен рак нараства с 40 процента, а рискът от смърт - с 30 процента. Другите видове цигари - леки, ултралеки и ментолови, също са опасни за здравето, както и обикновените цигари с филтър. При това хората, които пушат леки и ултралеки цигари, по-рядко отказват пушенето. Учените не установили защо цигарите без филтър са по-опасни за здравето, но предполагат, че това може да е свързано с високата концентрация на токсични смоли.", "date": "2019.05.24", "title": "Специалисти установиха кой е най-смъртоносният вид пушене"}
{"url": "https://www.24chasa.bg/novini/article/7469449", "text": "Учени от Института за оптика,фина механика и физика на Чанчун към Китайската академия на науките разработиха фотоапарат за заснемане на триизмерни снимки за географското картографиране. Ръководителят на проекта Дин Ялин каза, че резолюцията на му може да достигне 0,08 м при заснемане на снимки от височина 2000 м, което е почти два пъти повече от най-модерните чужди продукти от същия вид, предава \" \". Фотоапаратът има широко приложение в географското картографиране, общите изследвания в земеделието и горското стопанство, проучването на природните ресурси и картографирането на острови, каза Дин Ялин. Екипът учени е направил редица научни открития в разработването на оптични лещи, сред които дизайна на асферична повърхност и високо прецизна технология за настройка на гъвкави лещи. Те разработиха и софтуерна система за автоматична обработка на данните ,заснети от фотоапарата. Дин Янлин каза, че фотоапаратът е тестван в редица геодезически и картографски проекти при различни географски условия. В момента екипът работи върху комерсиализацията на новото устройство.", "date": "2019.05.24", "title": "Разработен от Китай фотоапарат за триизмерни изображения е готов за пазара"}
{"url": "https://www.24chasa.bg/novini/article/7469737", "text": "С тържествено шествие от Археологическия музей към паметника на Св.св. Кирил и Методий пред Националната библиотека беше отбелязан Деня на българската просвета, култура и на славянската писменост. В него се включиха учени от БАН, преподаватели от Софийския университет, народни представители и граждани. В деня на българската просвета, култура и на славянската писменост прославяме делото на светите равноапостоли братята Кирил и Методий. С богата културна програма ще бъде отбелязан празникът във всички области на страната, предава  . Софиянци ще могат да разгледат документални изложби в столичната библиотека. По повод празника Негово Светейшество Българският патриарх Неофит оглави тържествения молебен в Патриаршеската катедрала \"Св. Александър Невски\". С литийно шествие участниците в молебена ще се отправят към паметника на светите братя Кирил и Методий. Във всички епархии на Българската православна църква ще бъдат отслужени празнични молебени. В честването за поредна година ще се включат и ученици от Софийската духовна семинария \"Св. Йоан Рилски\".", "date": "2019.05.24", "title": "С тържествено шествие отбелязаха 24 май в София (Видео)"}
{"url": "https://www.24chasa.bg/novini/article/7469748", "text": "С полет на германската компания \"Луфтханза\" замина за Мюнхен премиерът Бойко Борисов, съобщиха читатели на \"24 часа\". Тази вечер Борисов ще участва в закриването на кампанията на Манфред Вебер, който е водещия кандидат на ЕНП за нов шеф на ЕК. Борисов лети с граждански полет, защото големият правителствен самолет е с шефката на НС Цвета Караянчева в Рим, а малкият е на ремонт. Името на немската компания бе замесено в скандал от съпругата на президента Десислава Радева преди седмици заради отложен полет.", "date": "2019.05.24", "title": "Борисов се качи на \"Луфтханза\" за Мюнхен"}
{"url": "https://www.24chasa.bg/novini/article/7469762", "text": "Турция предлага денонощен превод на шест езика за чуждестранните си пациенти, пристигнали за лечение в страната, предаде Анадолската агенция. Услугата е предоставяна от министерството на здравеопазването и е активна денонощно през седемте дни от седмицата. 28 преводачи, работещи с шестте чужди езика - английски, немски, френски, руски, персийски и арабски - имат за задача да съдействат на чужденците, пристигнали в страната за медицинско лечение. Целта е да се улесни комуникацията между лекари, здравни власти и пациенти, предава БТА. Пациентите могат да се обаждат за услугата на безплатния телефонен номер 0850 2888 38 38, а след като изберат език, да разговарят с преводачите. Медицинският туризъм в Турция се превърна в процъфтяващ сектор през последните години, като ежегодно страната е посещавана от стотици хиляди чужденци за хирургически операции, балнеоложко лечение, трансплантация на коса.", "date": "2019.05.24", "title": "Денонощен безплатен превод на седем езика за чуждестранните пациенти в Турция"}
{"url": "https://www.24chasa.bg/novini/article/7469044", "text": "Фирмата на Миню Стайков “Топаз мел” е платила таксите на двамата върховни съдии, които са ловували в неговото стопанство, докато той е зад решетките. Това става ясно от думите на организатора на лова Атанас Желязков, когото потърсихме за повече подробности по скандалния случай. “Никой не е давал пари, за да ловува при нас, нито ние сме вземали пари. Всичко е документирано, но не е моя работа да разпитвам хората, които идват, какви са и какво работят”, каза пред “24 часа” Атанас Желязков, ловен надзирател на участък “Кабата”, чийто концесионер е алкохолният бос Миню Стайков. По това време Стайков е в ареста заради обвиненията в производство на нелегални цигари и данъчни престъпления. А разследващите случая вече са засекли сериозната роля, която има юристът Станислав Коев за бизнесмена Миню Стайков. търси правилни юридически съвети в казусите, които има в компанията. От Върховния административен съд отговориха на “24 часа”, че двамата магистрати не са знаели на кого е стопанството и че това няма отношение към работата им.  Желязков каза още, че не може да си спомни коя точно е групата, ловувала през декември, но уточни, че авджиите са отстрелвали млади глигани. Изискването за такъв лов било групата да е минимум 8 души. 10 души са били в ловната дружинка, когато съдиите са стреляли по глигани, или поне толкова са вписани в разрешителното от агенцията по горите, научи “24 часа” от източник там. Заедно със Светослав Спасов и Николай Гунчев е бил адвокатът Станислав Коев. където се е решавал спор между гръцка федерация за алкохолни напитки и фирмата “Сис Индустрийс” на Миню Стайков. Друг ловджия в същия ден е Теодор Петков, кмет на столичния район “Витоша” и зам.-председател на СДС. Къщите на Миню Стайков и на сина му Стайко са в кв. “Бояна”, който е част от района. “Да, ходил съм на този лов и съм дал показания пред органите”, каза пред “24 часа” кметът Теодор Петков. Той уточни, че органът е КПКОНПИ. Отказа да каже по чия покана е бил там. Това са ВИП персоните в ловната дружинка, показа проверка на “24 часа”. Заедно с тях са вписани местни авджии, за да попълнят необходимата бройка като викачи и помагачи на софиянците. Един от тях е Нурай Рамадан от Айтос, който има дребен бизнес. На парламентарните избори през 2017 г. е бил застъпник на ДПС. Останалите са местните ловци Стоян Малчев, Георги Йорданов, Орхан Хасанов и Тодор Мандров. Последните 5 души в списъка нямат нищо общо с гостите в стопанството на Миню Стайков. Ръководител на лова е бил Атанас Желязков. Пред “24 часа” Желязков потвърди, че но може да не е от самия Стайков, а от хора от неговото обкръжение. Той пък рядко идвал на лов - за 7 години само веднъж и нищо не отстрелял. “Моята работа е да посрещна хората, да минат инструктаж, проверявам разрешителното за оръжие и да следя стриктно за мерките за безопасност. Всичко това се документира, елате и вижте. Това ловно стопанство е сред най-добрите, имаме 100 броя елени, всичко, което трябва, сме изпълнили”, каза още ловният надзирател над полетата на Миню Стайков. Източници на “24 часа” разкриха, че Желязков е бил разпитван по случая в сградата на ул. “Черковна” 90 в София, където са Специализираната прокуратура и Специализираният наказателен съд. В същата сграда са забелязани наскоро и съдиите Светослав Славов и Николай Гунчев, които по принцип работят на бул. “Александър Стамболийски”. “24 часа” отправи питане към прокуратурата дали двамата са разпитвани по разследването срещу Миню Стайков, но оттам отказаха всякаква информация. Цветинка Пашкунова, която е говорител на съдийската колегия на Висшия съдебен съвет (ВСС), обясни пред “24 часа”, че е чела публикацията, но при тях няма сигнал за това. Пашкунова уточни, че правомощията на колегията по случая са да препрати сигнала към Етичната комисия на ВАС или до Инспектората към ВСС. Оттам казаха, че ще изпратят информация по случая в понеделник. Ловният участък на алкохолния бос Миню Стайков се намира между странджанското село Факия и прочутото Вълчаново ханче, територията му е смесена - общинска и държавна, установи репортерска проверка. Бургаски авджии също споделят, че на “Кабата” може да се ловува само с покана. Осведомени разказват, че за цялата 2018 г. там е имало лов само 2-3 пъти. По принцип в стопанисваните от концесионер ловни участъци може да ловуват и дружинки, и индивидуални авджии, но практиката била да те покани концесионерът или негов човек, разкриват запознати. В тези случаи гостите не плащат нищо за самия лов, тъй като това правел стопанинът на ловния участък. “Той си плаща годишните вноски и си действа по утвърдения план за отстрел. Ако реши обаче, има право да развива и организиран ловен туризъм чрез заплащане”, казват горски експерти. Дали като гости, или срещу заплащане - решава фирмата-стопанин, въпрос на договаряне, казват от горското в Средец. Оттам припомнят, че когато през 2009 г. са проведени търгове за стопанисване и ползване на държавните ловностопански райони, фирма на Миню Стайков взема “Кабата”. “До настоящия момент фирмата провежда инвестиционни програми, плаща си вноските всяка година”, казват от горското. Директорът Димитър Янков сподели пред “24 часа”, че не е запознат със случая с двамата съдии, но обясни, че се правят регулярни проверки и по документи, и на място дали договорът за стопанисване и ползване на дивеча се спазва. Миню Стайков печели 15-годишната концесия за “Кабата”, която се намира на територията на ДГС “Средец”, през юни 2009 г. Той участва заедно със съпругата си Рени и съдружника си Димитър Балджиев чрез фирма “Топаз мел”. Запознати си спомнят, че Стайков печели търга, предлагайки 3-4 пъти по-висока сума от обявената начална годишна вноска от 8346 лв. Конкурсът за предоставяне на стопанисването и ползването на дивеча в дивечовъден участък “Кабата” е обявен със заповед на тогавашния председател на агенцията по горите Стефан Юруков от 31 март 2009 г. Той обаче не включва отдаване под наем за ловен туризъм на базата, която е държавна собственост. Осведомени твърдят, че като стопанин на ловни полета Стайков е бил особено гостоприемен към висши държавници и политици. През 2004 г. алкохолният бос подари ловна карабина на президента Георги Първанов. Това става при посещението на държавния глава в един от заводите на Стайков край карнобатското село Церковски. Междувременно на 23 май в родния град на Стайков Карнобат дадоха курбан за негово здраве, притеснени от гладната стачка, която бизнесменът обяви от килията. В града тръгна и подписка по идея на инициативен комитет, в която вече над 5000 души са се обявили в защита на Стайков. Председател на инициативния комитет е бившият кмет на Сунгурларе Стефан Кенов, който беше депутат от партията на Николай Бареков “България без цензура”, а след това мина в лагера на Христо Ковачки. Съдиите от Върховния административен съд Светослав Славов и Николай Гунчев са участвали в законно организиран лов, проведен по Закона за лова и опазване на дивеча, като са представили необходимите разрешителни за притежание и употреба на ловно оръжие. В груповия лов са участвали лица без връзка с двамата съдии и които те не са познавали. Всеки ловец, член на ловно-рибарския съюз, с редовен ловен билет и със съответното разрешително за оръжие, има право да ловува на територията на цялата страна и не е длъжен да знае кой е концесионерът на обекта. Посоченото в материала първоинстанционно административно дело №4268/2013 година е образувано през 2013 година, като решението е взето от тричленния състав с пълно единодушие и по него няма особено мнение. С това решение първоинстанционният съд е потвърдил решението на Комисията за защита на конкуренцията. Страните по административното дело не са упражнили правото си на жалба срещу това решение и същото е влязло в сила. Касае се за производство, развило се пред ВАС преди повече от 5 години. Съдиите от ВАС решават на свой доклад по над 200 дела годишно (в това число съдиите Светослав Славов и Николай Гунчев), отделно се произнасят по докладите на колегите си в петчленни, седемчленни, смесени състави, както и по секретни дела. Участието на двамата магистрати в проведения по законовите правила групов лов няма отношение към правораздавателната им дейност.", "date": "2019.05.24", "title": "Адвокатът на Миню Стайков е любезният домакин на безплатния лов на съдиите"}
{"url": "https://www.24chasa.bg/novini/article/7469768", "text": "Очертах нови възможности, с които да популяризираме древната култура и история в района на община Тополовград. С кмета Божин Божинов коментирахме различни инициативи, за да бъдат привлечени повече български и чуждестранни посетители. Това заяви министърът на туризма Николина Ангелкова при участието си в честванията на 24 май-Ден на българската просвета и култура и на славянската писменост, който е празник на Тополовград. Районът има многовековна история от времето на траките, и паметници на културата, които заслужават да бъдат показвани. Министърът посочи, че фестивала на любителските комедийни театри „Велко Кънев“, който се организира от общината, ще бъде включен в Регистъра на фестивалите и събитията на министерството. И допълни, че по този начин ще представяме инициативите ви и ще подпомагаме усилията на местната власт за привличане както на повече българи, така и на чуждестранни туристи в района. Това съобщиха от пресцентъра на Министерството на туризма. Министър Ангелкова поздрави гостите и жителите на града за един от най-светлите български празници 24 май. И добави, че е важно всички да помним и уважаваме учителите си. Кметът на общината Божин Божинов удостои министър Ангелкова със званието „Почетен гражданин на град Тополовград“. За мен това е признание за работата, което силно ни задължава да работим още повече, за да направим популярни такива чудесни места в страната, каза министърът.", "date": "2019.05.24", "title": "Ангелкова в Тополовград: Очертах нови възможности за популяризиране на древната култура и история в района"}
{"url": "https://www.24chasa.bg/novini/article/7469441", "text": "Китай намалява данъците на компаниите за софтуер и интегрални схеми, докато САЩ налагат контрол върху износа. Наблюдатели от индустрията твърдят, че ако китайските компании успеят да заместят чуждестранните доставчици, вероятно американските фирми ще са на загуба, предава \" \". Китайското министерство на финансите заяви, че Китай ще предложи преференциално данъчно облагане на компаниите за дизайн на интегрални схеми и софтуер, в опит да подкрепи развитието на индустрията. Те могат да бъдат освободени от плащането на данъци през първите две години, ако са били печеливши преди края на 2018 г., се казва в изявлението на финансовото министерство. Данъкът върху доходите на тези компании ще бъде намален наполовина от 25% на 12,5% за три до пет години, заявиха от министерството. Изявлението бе направено на фона на ескалиращата търговска война със САЩ. Цел на американската страна е не само да налага мита на китайските стоки, но и да ограничи доставките за китайските ИТ компании. Повечето електронни устройства, като смратфони и таблети, се сглобяват в Китай, но производителите обикновено използват микрочипове и други части, произведени в САЩ, Япония и Тайван, заяви пред „Global Times\" експерт от софтуерната индустрия, пожелал анонимност. Той добави, че Китай полага усилия да разработи свои собствени софтуери и интегрални схеми, за да не разчита толкова много на чуждестранни доставчици, особено от САЩ. „Правителството предоставя насоки и казва на пазара, че софтуерите и интегралните схеми ще са гореща сфера за инвестиции, което означава, че съответните компании не само ще плащат по-ниски данъци, но и ще получат големи инвестиции\", каза Бай Мин, заместник-директор на Института за международни пазарни проучвания към Министерството на търговията. „Когато Китай е решен да се справи с един проблем, той обикновено намира решение и това е само въпрос на време\", посочи експертът от софтуерната индустрия.", "date": "2019.05.24", "title": "Китай намалява данъците за ИТ компаниите"}
{"url": "https://www.24chasa.bg/novini/article/7469782", "text": "Известният пловдивски дилър Николай Иванов, по-известен в ъндърърграунда с прозвището Кольо Торбата, е арестуван при акция на Криминална полиция, пише  . Операцията е проведена в срада вечерта в района, в близост до комплекс \"Русалка\" в \"Северен\". Криминалистите са имали сигнал за подготвяня сделка и са били по следите на Торбата. При акцията е задържан той и съучастникът му Веселин. В автомобила на дилъра са намери 400 грама наркотици. Съдържанието на откритата дрога е амфетамин с допълнителни примеси от различни психотробни вещества. Двамата наркоразпространители са в ареста. Срещу тях е образувано досъдебно производство за разпространение на наркотици. Торбата е известен на органите на реда. Той и брат му от години са в полезрението на полицията заради наркотици.", "date": "2019.05.24", "title": "Арестуваха пловдивски наркодилър при спецакция"}
{"url": "https://www.24chasa.bg/novini/article/7469786", "text": "Венецуелският президент Николас Мадуро обвини САЩ, че се опитват да унищожат държавна програма за хранителна помощ, която според правителството на обхванатата от криза страна изхранва около 6 милиона семейства, предаде Ройтерс. Вашингтон се готви да въведе санкции и да повдигне обвинения срещу венецуелски представители и други лица, заподозрени в използване на програмата за хранителна помощ за пране на пари за правителството на Мадуро, съобщиха във вторник информирани източници. Според тях мерките ще бъдат въведени през идните 90 дни, предава БТА. САЩ \"готвят санкции, за да унищожат програмата\", заяви снощи Мадуро в реч по телевизията. \"Правете каквото искате, Венецуела ще запази Местните комитети за производство и доставки\", добави той. Засега няма коментар от американския Държавен департамент. Програмата продава кутии с храна като ориз, макарони, олио и мляко на прах на цени под пазарните. Някои от продуктите се внасят от Бразилия, Мексико, Колумбия и Турция. Мадуро създаде плана през 2016 г. в отговор на недостига на храни и нарастването на цените.", "date": "2019.05.24", "title": "Мадуро: САЩ се опитват да унищожат\nвенецуелската програма за хранителна помощ"}
{"url": "https://www.24chasa.bg/novini/article/7469781", "text": "32-годишният пловдивчанин Здравко Дечкин, обвинен, че в грабеж и намушкване на богаташката Виолета Балабанова, остава в ареста. Според съдията Иван Бонев може да се направи обосновано предположение, че именно Дечкин е извършителят на престъплението. Имало и опасност да извърши друго. Заседанието протече при закрити врати по настояване на Дечкин. Той заяви, че ще говори за подробности от интимния си живот и не желае да стават публично достояние. В крайна сметка се разбра, че такива не са били изнесени в залата. Младият мъж е бил задържан във вторник. В продължение на 10 г. криминалистите не са могли да разкрият кой стои зад нападението над Балабанова. То е извършено на 30 септември 2009 г. във входа на кооперацията, където е живеела. Тежко ранената жена е била закарана в болница, където издъхва на 8-ми октомври. Разследващите смятат, че в покушението пръст има собственият й син Георги Балабанов, починал при катастрофа с мотора си през 2012 г. Има данни, че той е поръчал на Дечкин да задигне чантата на майка му, в която имало нотариални актове за имоти. Така Георги възнамерявал да сложи ръка на тях.", "date": "2019.05.24", "title": "Обвиненият за убийството на богаташката от Пловдив остава в ареста"}
{"url": "https://www.24chasa.bg/novini/article/7469813", "text": "Областният предизборен щаб на ПП ГЕРБ-Благоевград сезира РИК Благоевград за нарушение на изборното законодателство от страна на БСП. Това съобщиха от ГЕРБ. В сигнала до Районната избирателна комисия Областния предизборен щаб на партията съобщава, че до Републикански път II-19между Гоце Делчев и Банско върху скала, природна забележителност и до българския национален трибагреник, е поставен агитационен транспарант на БСП, което показва безсилието на БСП и показва докъде може да доведе то.", "date": "2019.05.24", "title": "ГЕРБ със сигнал срещу БСП за знаме върху скала край Гоце Делчев"}
{"url": "https://www.24chasa.bg/novini/article/7469832", "text": "С посланието „Пазете мира, разпространявайте мира“ папа Франциск посрещна във Ватикана българската парламентарна делегация, която е в Рим по повод 24 май. Главата на римокатолическата църква прие на аудиенция в Апостолическия дворец и подари на председателя на Народното събрание Цвета Караянчева метална статуетка с гълъб, който държи маслинова клонка. В основата на статуетката пише „Пазете мира, разпространявайте мира“. Това съобщиха от пресцентъра на Народното събрание. Председателят на Народното събрание Цвета Караянчева му подари реплика на парламентарния звънец, с който е открито Учредителното събрание и фототипни издания на Търновската и Сребърната конституции. „Разказах му, че България през тази година чества 140 години от Учредителното събрание и приемането на Търновската конституция. Той беше много впечатлен от това и дари няколко книги за библиотеката на Народното събрание, както и речта „Мир на земята“, която произнесе по време на посещението си в България, лично подписана от него за всички българи с послание за мир, благоденствие и разбирателство между хората“, посочи след аудиенцията председателят на Народното събрание. Председателят на парламента Цвета Караянчева е изразила благодарност на папа Франциск за визитата му в страната, по време на която той отправи важни послания като обединение, обич и разбирателство между народите. Разказах му за мирното съжителство между различните етноси в България и благодарих за възможността днес да изразя своето уважение и благодарност, че той посети България и отправи тези послания именно от нашата страна, която е с богата култура, невероятна природа и фолклор, отбеляза след аудиенцията председателят на Народното събрание. По време на срещата папа Франциск благодари за гостоприемството и за сърдечното и топло отношение на българския народ, показано по време на посещението му в България. Вие сте народ с много дълга история и дълбока вяра, заяви той. По думите му българите почитат традицията, която гледа към бъдещето. Бях развълнуван много от тези 249 деца, които получиха първо причастие в Раковски, посочи папа Франциск и добави, че е бил впечатлен от личността на Българския патриарх Неофит, който e човек на вярата и смирението. Папа Франциск ме развълнува с познанията, които има за светите братя Кирил и Методий и за България, както и с отношението си към патриарх Неофит, коментира пред журналисти Цвета Караянчева. Тя уточни, че е разказала на главата на Римокатолическата църква за неделното училище в Кърджали, където живеят християни и мюсюлмани, взаимно се уважават и заедно празнуват празниците си. Важно е да работим за децата и младите хора, да ги възпитаваме да почитат доброто и да могат да правят добро, подчерта Цвета Караянчева. След аудиенцията председателят на българския парламент разговаря с Държавния секретар на Ватикана Пиетро Паролин и му подари копие на златната маска на одриския цар Терес, намерена в близост до Шипка. Председателят на Народното събрание Цвета Караянчева отправи поздрави към всички българи по повод 24 май - Денят на славянската писменост и българската просвета и култура. Заедно с българските парламентаристи тя поднесе цветя на паметника на патриарха на българската литература Иван Вазов в италианската столица.", "date": "2019.05.24", "title": "Папа Франциск подари на Цвета Караянчева гълъб с маслинова клонка (Снимки)"}
{"url": "https://www.24chasa.bg/novini/article/7469842", "text": "Сърбия ще отбележи днес деня на славянската писменост и култура с концерт на културно дружество \"Иво Лола Рибар\" и гостуващия български ансамбъл \"Българе\" в зала Комбанк, предаде Танюг. Преди концерта пред публиката ще говорят българският посланик Радко Влайков и сръбският помощник-министър на културата Ася Драча-Мунтеан, предава БТА. Във фоайето на зала Комбанк ще бъде открита изложба \"Следите на Кирил и Методий - фотографска биография \", чийто автор е бившият външен министър на Словакия Павел Демеш. По инициатива на министерството на културата сръбското правителство одобри миналата седмица законопроект, според който денят на Кирил и Методий 24 май ще бъде честван като държавен празник - Ден на славянската писменост и култура, но ще бъде работен ден. 24 май се е чествал като Ден на славянската писменост и в Кралство Югославия.", "date": "2019.05.24", "title": "Сърбия отбелязва Деня на славянската писменост с концерт и изложба"}
{"url": "https://www.24chasa.bg/novini/article/7469854", "text": "В първа реакция веднага след изявлението на британската премиерка Тереза Мей, че ще подаде оставка на 7 юни, лидерът на опозиционната Лейбъристка партия Джереми Корбин каза, че тя е взела правилно решение, предаде Ройтерс. Той подчерта, че нейната разединена партия не е в състояние да управлява страната и настоя за провеждане на нови парламентарни избори, предава БТА. Лидерът на новосъздадената Партия на Брекзита Найджъл Фараж обясни неуспеха на Мей да намери изход от създалата се ситуация с излизането на страната от ЕС с това, че тя не е отчела правилно настроенията в страната и в собствената си партия. \"Отидоха си вече двама лидери на торите, чиито инстинкти бяха проевропейски. Или тяхната партия ще извлече поуки от този урок, или ще умре\", каза той. Министърката по пенсионните въпроси Амбър Ръд каза, че \"Брекзит е процес и е необходим компромис, за да бъде прието споразумение за развода, което да работи за всички\". Тя призова за обединение на редиците на консерваторите, за да се постигне успех \"в следващата фаза на славната история на нашата партия\". Консервативната депутатка Тереза Вилиърс също посочи, че бъдещият лидер на Консервативната партия трябва отново да я сплоти и да осигури реално лидерство и политическа посока. Според нея новият партиен лидер трябва веднага да потърси подобряване на условията в споразумението за излизане от ЕС. Според лейбъристкия депутат Джон Ман оставката на Мей няма да промени парламентарната аритметика. Той отбеляза, че не е налице мнозинство за свикване на предсрочни избори, няма мнозинство за компромис, няма мнозинство и за напускане на ЕС. Керълин Фейрбейн, директор на Конфедерацията на британската индустрия, похвали усилията на Тереза Мей да осигури такова споразумение за Брекзит, което да защитава икономиката на Великобритания и изрази мнение, че тя се оттегля с уважението на бизнес средите. Нейната оставка обаче трябва да бъде катализатор на промяна, защото \"не може да има план за Великобритания без ясен план за Брекзит\".", "date": "2019.05.24", "title": "Първи отзиви на британски политици след оставката на Тереза Мей"}
{"url": "https://www.24chasa.bg/novini/article/7469856", "text": "Поради многобройните си незавършени творби Леонардо да Винчи вероятно е страдал от синдрома на дефицит на вниманието, твърди италиански учен, цитиран от Ройтерс. Тази хипотеза беше изказана от професора по психиатрия Марко Катани. По неговите думи геният на Ренесанса е страдал от заболяване, което много често се среща в съвременното общество - синдромът на дефицит на вниманието и хиперактивност. \"Аз мисля, че с това състояние лесно може да се обясни големият брой незавършени произведения в творчеството на Леонардо\", твърди Катани, който преподава в лондонския университет \"Кингс колидж\", предава БТА. Ученият изтъква че дори и най-известна творба на Да Винчи, портретът на Мона Лиза, е останал незавършен. Споменатият синдром най-често се среща сред децата, но в наши дни не са редки случаите на диагностицирането му и при възрастните. Симптомите му се изразяват в неспособност да се изпълняват задачи докрай, разсеяност, физическа и психическа свръхактивност. Катани изтъква, че още от детството си Леонардо се е оплаквал, че не е успявал да завърши започнатото. Според негови съвременници той непрекъснато прескачал от занимание на занимание. При това Да Винчи будувал по цели нощи, работел без да почива. По думите на Катани ренесансовият гений хвърлял прекомерно много усилия в планирането на своите проекти, а накрая му липсвала упоритост, за да ги завърши. Италианският психолог предполага, че тъй като Да Винчи е бил левичар, той със сигурност освен от споменатия синдром е страдал и от дислексия.", "date": "2019.05.24", "title": "Леонардо да Винчи вероятно е имал синдром на дефицит на вниманието"}
{"url": "https://www.24chasa.bg/novini/article/7469864", "text": "Председателят на Народното събрание Цвета Караянчева поднесе цветя пред паметника на Иван Вазов в Рим. Българска делегация, водена от председателя на парламента, е на посещение във Ватикана и Рим по повод честванията, посветени на 24 май – Деня на българската просвета и култура и славянската писменост. Това съобщиха от пресцентъра на Народното събрание. Паметникът, който се издига на площад \"Торвалдсен\" до вила \"Боргезе\" в италианската столица, е открит през 2010 г. Проектът е дело на български скулптор проф. Величко Минеков. Фигурата на Патриарха на българската литература е изработена от бронз и е висока 2.60 метра. По-рано българската официална делегация, водена от председателя на парламента Цвета Караянчева, беше на аудиенция при Негово Светейшество папа Франциск. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква.", "date": "2019.05.24", "title": "Караянчева поднесе цветя пред паметника на Иван Вазов в Рим"}
{"url": "https://www.24chasa.bg/novini/article/7465309", "text": "По традиция на 1 юни по случай Международния ден на детето ще се организира специално пътуване с родопската теснолинейка с пикник и разходка сред природата, съобщават от Гражданско сдружение “За теснолинейката”. Събитието се прави за втора поредна година и ще е край гара Долене. Тя се намира между Септември и Велинград и е разположена на южния бряг на река Чепинска. “Наоколо има обширни ливади за пикник, свободен и безопасен достъп до реката, както и възможност за разходка сред природата”, обясняват от сдружението. “Влакът винаги е бил своеобразна социална мрежа, в която се създават интересни запознанства. По време на пикника децата ще имат възможността да общуват помежду си и да играят заедно. И тъй като младите таланти са винаги творчески настроени, ще им дадем възможност за музикална и танцова изява, както и участие в сферата на изобразителното изкуство”, обясниха от сдружението. Оттам традиционно организират пътувания с единствената теснолинейка в България. По Коледа, Гергьовден, на национални празници от сдружението “Красотата на Родопите да я гледаш през прозореца на малкото влакче, докато пътниците пеят, невероятно преживяване е”, разказва почитателка на теснолинейката. Младата жена пътува често с влакчето на първо място заради терапевтичния ефект, който смята, че носи 5-часовото приключение. “Докато се возя, мога да чета, да работя или просто да се наслаждавам на природата. Малко е нестандартно, но това е моят начин да разтоварвам след напрегната седмица”, обяснява тя. Младата жена е срещала различни хора във вагоните. “Запознавала съм се с адвокат, който също като мен избира този начин, за да е далеч от напрежението. Разговорите с местните ме карат да се замисля колко простичък може да е животът. Но се радвам, че все повече хора избират теснолинейката. Традицията трябва да се възроди”, казва тя. И добавя, че една от най-живописните гледки са помакини, които носят в плетени раници бебетата си. Те слизат буквално в движение на някоя поляна, откъсната от света. Там отиват да берат боровинки, за да могат да се изхранват, казва младата жена. Освен това ретровлакчето се оказва и особено през зимата. Почитателите на природата със сигурност не остават разочаровани, без значение през кой сезон се качват на теснолинейката. По живописния ѝ маршрут от Септември до Добринище са най-високата гара на Балканите – Аврамово, най-голямото палеонтологично находище в Европа – това при Дорково, както и спа и ски столиците на Балканите – Велинград и Банско. Минава и покрай долината на река Места и скалистото дефиле на Чепинска река. Тъй като често движението в района преди Велинград например е натоварено, за пътуващите е приятен моментът, когато минат покрай колоните от автомобили. “Наистина е много забавно да гледаш през прозореца на влакчето и отвън да има Това го няма никъде у нас, а сигурно и в Европа”, добавя тя. Думите си подкрепя и с факта, че има редица чуждестранни филми и репортажи за теснолинейката. Не било изненада да видиш чужденци с голяма снимачна техника, разположени на някоя поляна с красива гледка към теснолинейката.", "date": "2019.05.24", "title": "Най-малките се качват на теснолинейка за  1 юни"}
{"url": "https://www.24chasa.bg/novini/article/7469323", "text": "България чества Деня на българската просвета и култура и на славянската писменост. На този ден българите прославят делото на Светите равноапостоли братята Кирил и Методий. През 1851 година по идея на Найден Геров българското училище в Пловдив организира първото тържество, посветено на Св. Св. Кирил и Методий. Инициативата на пловдивските учители е подета и в други градове през 60-те години на ХІХ в. 11 май по стар стил и 24 май по нов стил постепенно се превръща в общобългарски празник на просветата. Сведения за честването на този ден като празник на българската просвета има още през XII век. Двамата братя са канонизирани за светци още с идването на техните ученици в България през 886 г. Създатели на глаголицата те превеждат богослужебните книги, необходими в раннохристиянска България. Денят на българската просвета и култура и на славянската писменост ще бъде отбелязан с празнични шествия, общоградски тържества и поднасяне на венци и цветя пред паметниците на Светите братя Кирил и Методий в цялата страна.", "date": "2019.05.24", "title": "Честит 24 май!"}
{"url": "https://www.24chasa.bg/novini/article/7469326", "text": "Зрелостници са недоволни от матурата по английски език, която се проведе вчера. Те настояват изпитът да бъде ревизиран. Подписката, която тече в интернет, набира скорост, предава  . Дванайсетокласниците са на мнение, че изпитът е бил пълен с граматически и правописни грешки. На матурата по предмет по избор от 40 000 зрелостници близо 14 500 избраха английския език. Разпредена е проверка на ключа за отговори спрямо въпроса, обясни в \"Тази сутрин\" зам.-министърът на образованието Таня Михайлова. Тя допълни обаче, че е нужна конкретика. \"Добре е по имейла на МОН да се изпрати конкретно въпросът, който смятат, че е грешен. Той ще бъде предаден на комисия. Няма как да дадем оценка, без да видим конкретните спорни въпроси”, допълни Михайлова. Зам.-министърът обясни, че процесът по съставянето на въпросите за матурата е сложен и минава през няколко етапа. „11 ученици са с анулирани работи на първия зрелостен изпит, а пет са анулираните на втория. Причините са различни – преписване, използване на мобилни комуникации, нарушаване на анонимността”, поясни Таня Михайлова.", "date": "2019.05.24", "title": "МОН проверява спорните въпроси от матурата по английски език"}
{"url": "https://www.24chasa.bg/novini/article/7469339", "text": "Министерството на правосъдието на САЩ повдигна още 17 обвинения срещу основателя на Уикилийкс Джулиан Асандж, предимно за нарушаване на законите срещу шпионажа, предадоха Франс прес и Ройтерс. Вашингтон обвинява Асандж, че през 2010 г. е изложил на опасност техни източници, публикувайки около 750 000 поверителни военни и дипломатически документи на САЩ. Според публикувания вчера обвинителен акт той е заговорничил с бившия анализатор от американското военно разузнаване Челси (по-рано Брадли) Манинг, за да получи достъп до поверителна информация. Според новите обвинения действията на Асандж са можели да нанесат сериозни вреди на САЩ, предаде Асошиейтед прес, като припомня, че той се намира в затвор във Великобритания. Вашингтон иска екстрадирането му. Преди малко повече от месец министерството на правосъдието на САЩ повдигна обвинение срещу Асандж, който беше обвинен в заговор с Манинг, за да получи достъп до компютърната мрежа на правителството, припомня Ройтерс. Безпрецедентните обвинения срещу основателя на сайта \"Уикилийкс\" Джулиан Асандж са заплаха за всички журналисти, които искат да информират обществеността за действия, предприети от правителството на САЩ, предаде Асошиейтед прес, цитирайки Бари Полак, адвокат на Асандж. Вчера американското министерство на правосъдието повдигна нови 17 обвинения срещу Асандж, включително за опит да се сдобие с поверителна информация и публикуването й. Полак заяви, че Асандж е обвинен, \"че е насърчил източници да му разкрият вярна информация и за публикуването на тази информация\". Това е опасност за всички журналисти, които си вършат работата, подчерта адвокатът. Повдигнатите нови обвинения срещу основателя на сайта \"Уикилийкс\" Джулиан Асандж са сериозна заплаха за свободата на медиите, заяви неправителствената организация Комитет на журналистите на свобода на медиите, цитирана от Асошиейтед прес. Американският съюз за граждански свободи подчерта, че това е първият случай в историята, при който издател ще бъде съден за публикуване на вярна информация. Вчера американското министерство на правосъдието повдигна нови 17 обвинения срещу Асандж, включително за опит да се сдобие с поверителна информация и публикуването й. Адвокатът на Асандж Бари Полак предупреди, че това е сериозна заплаха за всички журналисти, които искат да информират обществеността за действия, предприети от правителството на САЩ. Асандж е обвинен, \"че е насърчил източници да му разкрият вярна информация и за публикуването на тази информация\", което представлява опасност за всички журналисти, които си вършат работата, подчерта адвокатът. Представители на Държавния департамент подчертаха, че те не смятат действията на Асандж за журналистически. \"Никой отговорен актьор, журналист или не, не би публикувал нарочно имената на хора, за които той или тя знае, че са поверителни източници във военни зони, излагайки ги на големи опасности\", заяви помощник-главният прокурор на САЩ Джон Демърс. Сред повдигнатите обвинения срещу Асандж е и това, че през 2010 г. е изложил на опасност източници на САЩ, публикувайки около 750 000 поверителни военни и дипломатически документи на САЩ, много от които нередактирани.", "date": "2019.05.24", "title": "САЩ с нови 17 обвинения срещу Асандж"}
{"url": "https://www.24chasa.bg/novini/article/7469375", "text": "Историята ще докаже, че през 2015 г. германската канцлерка Ангела Меркел взе правилното решение за бежанците, заяви председателят на Европейската комисия Жан-Клод Юнкер в интервю за германския таблоид \"Билд\", цитирано от ДПА. \"Ако тя беше затворила германската граница, Австрия и Унгария нямаше да издържат тежестта на бежанците. Това е истината\", заявява Юнкер, предава БТА. Меркел нито е водила, нито разединила ЕС, подчерта председателят на Европейската комисия, добавяйки, че това не е по силите на един човек. \"В Европа винаги имате нужда от надеждни съюзници и много приятели, ако искате да постигнете нещо\", посочи той. /", "date": "2019.05.24", "title": "Юнкер: Историята ще докаже, че Меркел взе правилно решение за бежанците"}
{"url": "https://www.24chasa.bg/novini/article/7469377", "text": "27-годишният Валентин Качанов бе намерен мъртъв в канал край град Грайс в Англия, след тримесечно издирване, съобщава  . Валентин заминал на гурбет преди 4 години, но в края на февруари спрял да се обажда на близките си. Започнало търсенето му и на 7 май, източно от Лондон, в канал е открит труп на мъж. По-късно станало ясно, че трупът е на издирвания Валентин. Черната новина потресе съселяните му. Съкрушеното от мъка семейство няма пари да го докара, за да го погребе в родното село, затова негови близки започнаха кампания за събиране на средства, казаха приятелите му. Има арестуван за смъртта на Валентин. Това е 22-годишен мъж, който по-късно е освободен. Полицията съобщи, че няма \"видими индикации за намесата на трети лица\", посочва Би Би Си. Валентин е бил видян за последно на 8 февруари в мол Lakeside Shopping Centre.", "date": "2019.05.24", "title": "Откриха тялото на издирвания в Англия Валентин Качанов в канал"}
{"url": "https://www.24chasa.bg/novini/article/7469379", "text": "Президентът на САЩ Доналд Тръмп отправи нови нападки срещу председателката на Камарата на представителите Нанси Пелоси, предадоха Франс прес и Ройтерс. \"Наблюдавам я отдавна. Тя не е същият човек. Побъркала се е\", заяви Тръмп по време на изявление за пакет с помощи за американските фермери, засегнати от търговската война с Китай. Президентът на САЩ направи това изявление няколко часа, след като снощи Пелоси постави под съмнение психическото му равновесие и призова семейството му да се намеси, отбелязва АФП. Тръмп добави, че демократите го нападат ожесточено по политически причини, мислейки за изборите през 2020 г., като целят да навредят на него и на Републиканската партия. Самият той определи себе си като \"изключително стабилен гений\", предава БТА. \"Когато \"изключително стабилният гений\" започне да се държи по по-подхождащ на президент начин, ще се радвам да работя с него по проблемите на инфраструктурата, търговията и други теми\", отговори в Туитър Нанси Пелоси. Президентът на САЩ Доналд Тръмп изрази съмнения, че има нужда от изпращане на още американски войски в Близкия изток, за да се противодейства на Иран, предаде Ройтерс, цитирайки изявление на президента пред медиите. Очаква се Тръмп да се срещне с представители на Пентагона, за да обсъди въпроса. Американски военни обсъждаха изпращането на още 5000 войници в Близкия изток поради напрежението с Техеран. Тръмп подчерта, че е готов да изпрати още войници, ако е необходимо. Президентът на САЩ заяви, че силите за сигурност ще следят внимателно \"Американския талибан\" Джон Уокър Линд, който беше освободен от затвора вчера. Тръмп добави, че се е консултирал с юристи дали може да се попречи на освобождаването му и те са му казали, че това е невъзможно. Линд не се е отказал от възгледите си, подчерта президентът на САЩ, изразявайки недоволство от освобождаването му. Въпросът за китайската телекомуникационна компания Хуавей може да бъде уреден в евентуално бъдещо търговско споразумение с Китай, добави Тръмп. Той определи компанията като \"много опасна\". Президентът на САЩ добави, че очаква бързо приключване на търговската война с Китай, въпреки че не са насрочени нови преговори на високо равнище между двете страни. \"Това се случва, случва се бързо и мисля, че нещата вероятно ще се случат бързо с Китай, защото не мога да си представя, че те може да са доволни хиляди компании да напускат техните брегове и да се местят на други места\", заяви Тръмп. Той не даде никакви доказателства за подобно масово оттегляне на компании. Тръмп предоставя 16 милиарда долара помощ на фермерите, засегнати от неговата търговска политика, което сочи, че търговската война между САЩ и Китай вероятно няма да приключи скоро, отбелязва Асошиейтед прес. Министърът на земеделието Сони Пърдю заяви, че първата част от сумата ще бъде преведена през юли или август. Правителството на президента на САЩ Доналд Тръмп обмисля да заобиколи Конгреса, за да продаде оръжия на стойност близо 7 милиарда долара на Саудитска Арабия, предадоха Асошиейтед прес и Франс прес. Правителството може да вземе още днес решение да се позове на националната сигурност, за да избегне разследване на сделката от Конгреса, съобщават анонимни източници, цитирани от АП. В Конгреса на САЩ се засилва съпротивата срещу продажби на оръжие на Рияд. Продажби на оръжие на стойност около 2 милиарда долара бяха блокирани в продължение на повече от година поради опасенията за жертви сред мирното население при водената от Саудитска Арабия операция в Йемен и възмущението от убийството на журналист Джамал Хашоги. В. \"Ню Йорк таймс\" съобщава, че решението може да бъде взето през идните дни, отбелязва АФП. Сенаторът демократ Крис Мърфи предупреди в сряда в Туитър, че \"чувам да се говори, че Тръмп може да използва пропуск в закона за контрол на продажбите на оръжие\", за да продаде големи количества бомби на Рияд.", "date": "2019.05.24", "title": "Тръмп: Председателката на Камарата на представителите се е побъркала"}
{"url": "https://www.24chasa.bg/novini/article/7469396", "text": "Индия спря да купува ирански петрол, за да спазва американските санкции, заяви вчера посланикът в САЩ Харш Вардхан Шрингла, цитиран от Франс прес. Делхи вече беше намалил покупките на ирански петрол и внесе един милион тона суров петрол през април, преди да бъдат отменени изключенията, които позволяваха на някои държави да купуват петрол от Техеран, предава БТА. \"След това не сме внасяли повече\", добави посланикът. Той подчерта, че неговата страна е спряла да купува и венецуелски петрол заради наложеното от САЩ ембарго, целящо да подтикне венецуелския президент Николас Мадуро да напусне поста си. Ройтерс съобщи вчера, че представители на Държавния департамент на САЩ са се обадили на швейцарски и британски предприятия, предупреждавайки ги да спрат да купуват самолетно гориво от Венецуела, ако искат да избегнат санкции.", "date": "2019.05.24", "title": "Индия вече не купува петрол от Иран и Венецуела заради американските санкции"}
{"url": "https://www.24chasa.bg/novini/article/7469418", "text": "Заместник директорът на службата за борба с бедността при Държавен съвет Ся Гъншън заяви, че през 2018 г. работата по намаляване на бедното население постигна значителни успехи. Общо 13.86 милиона бедни жители в селските райони са се избавили от бедността. В рамките на 6 години Китай е успял да съкрати броя на бедното население с 10 милиона, съобщава \" \". Ся Гъншън каза, че според резултатите за 2018 г. общо 283 околии са се избавили от бедността. Борбата с нея в крайно б едните райони се ускорява. Резултатите от проверката показват още, че 10 провинции са постигнали добър ефект в борбата с бедността. Китай ще отпусне 400 милиона юана на всяка от тях за по-нататъшните работи. През 2019 г. Китай планира да намали с още 10 милиона бедното население и 330 околии.", "date": "2019.05.24", "title": "Бедното население в Китай продължава да намалява"}
{"url": "https://www.24chasa.bg/novini/article/7469455", "text": "Президентът на САЩ Доналд Тръмп нареди снощи на разузнавателните служби да сътрудничат на министъра на правосъдието Уилям Бар, който проучва събитията, довели до разследване на връзките между предизборната кампания на Тръмп и Русия, предаде Ройтерс. \"Днес, по искане и препоръка на министъра на правосъдието (и главен прокурор) на Съединените щати, президентът Доналд Тръмп нареди на разузнавателните служби бързо и изцяло да сътрудничат на разследването на министър Бар за подслушванията по време на президентската кампания през 2016 г.\", каза говорителката на Белия дом Сара Сандърс, след като Тръмп публикува нареждането си. То също така разрешава на Бар да декласифицира всяка информация от извършваното от него проучване, която сметне за нужно, предава БТА. Политическите наблюдатели във Вашингтон виждат в този ход на Белия дом опит да премине в контраофанзива срещу демократите, след като докладът на спецпрокурора Робърт Мълър не успя да докаже сговор между екипа на Тръмп и Русия. Сега Тръмп търси корените на събитията, довели до разследванията срещу него, убеден, че това е станало чрез тайните служби, следили президента по поръчка на администрацията на Обама, за да компрометират кампанията му, отбелязва Ройтерс. В слово пред свои привърженици в Пенсилвания в понеделник президентът отново посочи, че се е заел с \"пресушаване на блатото\", т.е. с разобличаване на всички онези високопоставени личности, позволили си заради тясно партийни интереси да следят бъдещия президент. Той посочи и конкретни имена - Джеймс Коми - бившия шеф на ФБР, Джон Бренън - бившия шеф на ЦРУ, и Джеймс Клапър - бившия директор на националното разузнаване на САЩ. И тримата бяха критично настроени спрямо Тръмп. От особен интерес за Тръмп са нарежданията, издадени чрез някакви неведоми съдебни процедури, разрешаващи да бъдат следени чуждестранни сили и техните агенти. Тръмп смята, че тези нареждания ще идентифицират онези, които стоят зад т.нар. \"руско\" разследване, което впрочем все още продължава във Вашингтон. Миналия месец Бар, който бе назначен от Тръмп и е негов поддръжник, каза на слушания в Сената, че кампанията на Тръмп е била \"шпионирана\" от американските разузнавателни служби, макар че по-късно уточни, че неговите опасения се фокусират върху това имало ли е \"нерегламентирано следене\" на тогавашния кандидат-президент и неговия екип. Самият Тръмп писа в Туитър тази сутрин, че \"разузнавателните служби са били използвани срещу един Американски Президент... Това НИКОГА повече не трябва да се случва на един Президент\". Бар назначи един високопоставен федерален прокурор от щата Кънектикът да проучва произхода на \"руското\" разследване. Председателят на комисията по разузнаването в Камарата на представителите Адам Шиф, който е от Демократическата партия, разкритикува в Туитър нареждането на Тръмп и каза, че президентът се опитва да използва правораздавателните органи и класифицирана информация за борба срещу политическите си противници.", "date": "2019.05.24", "title": "Тръмп започва да търси корените\nна \"руското\" разследване"}
{"url": "https://www.24chasa.bg/novini/article/7469288", "text": "- Древни селища за туристите, докато пътуват по \"Струма\" - Кметът на Благоевград д-р Атанас Камбитов: \"Имам самочувствието, че оставям много направено за Благоевград, има още какво да постигнем\"                                             - За първи път у нас община Благоевград изпълни проект за изграждане на три нови блока с общо 183 апартамента за социално слаби жители - Благоевград с уникален Музей на водата - Само 4,7% безработни в региона - Кметът на Разлог инж. Красимир Герчев: \"Горд съм, че поставихме Разлог сред най-добрите общини в Европа\" - Резервоар за минерална вода в с. Баня - Световните поп идоли, които идват на сцената на \"Франкофоли\"", "date": "2019.05.24", "title": "Изтегли от тук безплатно специално издание, посветено на Югозападен регион - Пирин Рестарт"}
{"url": "https://www.24chasa.bg/novini/article/7453728", "text": "Намираме се в преходна епоха, която поради все още неустановените си параметри се нарича по различни начини – постиндустриална, постмодерна, постхуманистична… Епоха на „нещата след“, все още без свое име, през цялото време съизмерваща се с миналото, на което се явява както продължение, така и отрицание. В нея се случват и други пост-неща: пост-истина, пост-човек, пост-изкуство… На човека не е дадено да предсказва бъдещето, но все пак при добър анализ на съществуващите данни би могъл да набележи поне бъдещи тенденции, елементите на които са вече налице. Прилагането на зачатъчни форми на изкуствения интелект вече стана неотменна част на почти всяка висока технология. Изкуственият интелект е способността на машините да анализират заобикалящия ги свят и да осъществяват операции, способни да постигнат максимално успешно заложената цел, т.е. да извършват дейности, възприемани от човека като прояви на разум. Както може да се предположи, в развитието на изкуствения интелект се хвърлят огромни средства и постепенно той ще замества човека, проявявайки в някои области по-добри качества от него. Имаме ли представа кога изкуственият интелект ще надхвърли комплексно възможностите на човешкия интелект? Ще се усетим ли навреме за това? И как ще реагираме? Какви са потенциалните опасности? Засега никой освен авторите на някои антиутопии не се замисля над този проблем. Няма законодателна рамка. Няма формулирана отговорност за разработващите тези технологии, няма поставени предели докъде може да се стигне и какви граници не бива да се прекрачват. През последните години особено развитие получи движението за трансхуманизъм, което работи за трансформацията на човека чрез усъвършенствани технологии, целящи да се подобрят значително човешкият интелект и физиология. Т.е. за постигането на хибрид между човека и машината. Особен тласък в тази област бе получен през мандата на президента Обама, който още с идването си прокара законопроект, целящ декодирането на човешкия геном. С помощта на няколко свързани суперкомпютъра за няколко години той бе декодиран до 98% - нещо, което се считаше за невъзможно през следващите 30-40 години. Като се има предвид и интензивната работа от няколко десетилетия за изследване на човешкия мозък, може да се каже, че научната основа за бъдещия хибрид на човека и машината е налице. Вече се изработват протези на човешки крайници, които се командват с мисъл и са почти неотличими от естествените. Във войската бойците получават екзоскелети, позволяващи им с лекота да преодоляват разстояния и препятствия, които преди се смятаха за непреодолими. Не е далеч времето, когато от стволови клетки ще започнат да се произвеждат органи за замяна, а това отмества значително границата на човешкото дълголетие. Нещо повече, налице е теоретическата възможност за практическо безсмъртие чрез получаване на ново тяло от стволови клетки и прехвърлянето на мозъчното съдържание (памет, опит, личностни характеристики, умения и т.н.) в него. Така ще бъде пресъздаден един съвременен Франкенщайн с огромен житейски опит в младо тяло, при това с подобрени, предварително зададени характеристики. Естествено, тези постижения няма да са за всекиго, а за една изключително тънка прослойка от много богати и много влиятелни хора. По този начин човечеството може да получи своите богове: безсмъртни, свръхумни, като че ли дошли от друг свят. И това не е утопия или мечта – това е съвсем близка реалност. Кой ще създаде законите за бъдещите богове? Роботизацията е явление, което позволява изместването на човека от машини и поточни линии в производствения процес. Явлението се развива изключително бурно и обхваща не само сферата на индустрията, но и на услугите. Тъй като е в началния си стадий на развитие, ефектите от роботизацията все още не се чувстват осезаемо, но нещата ще се променят в най-близко бъдеще. Основната последица ще е съкращаването на нуждата от работна ръка и драстичното увеличаване на безработицата. Как човечеството ще се справи с този назряващ проблем? Очевидно, не и с досегашните методи. На помощ вече идва идеята за Безусловен Базов Доход, което ще рече всеки гражданин да получава от раждането до смъртта си екзистенц-минимум, осигуряващ оцеляването му. Срещу това от него не се иска никаква трудова престация. Т.е. преминава се от общество, изградено върху трудовата етика, към общество на паразитизма. Един постиндустриален Императорски Рим с неговите огромни маси пролетарии, живеещи за сметка на държавата и изискващи само „хляб и зрелища“. Подчертах само проблемните тенденции, които бихме могли да обобщим с понятието „дехуманизация“. Но съществуват още проблемите с климата, с осигуряването на енергия, със замърсяването на почвите и изкуствените храни, с концентрацията на населението в хиперполиси, и т.н. Кой би трябвало да се занимава с анализирането, осмислянето и управлението на тези тенденции? Мозъчни тръстове, транснационални корпорации (ТНК), правителства на Велики сили, ООН? Според нас едва ли има по-подходящ субект, който да се занимава с всички тези дейности, от структурите на ЕС. Защото те притежават всичко необходимо: могат да поръчат анализи, да предизвикат задълбочено обсъждане, да вземат законодателни мерки, да администрират и управляват процесите, при това притежават опита и умението да работят в спецификата на много страни, на голяма територия, в комплексна разнородна среда. От друга страна, имат влиянието да разпространяват полученото политическо know how навсякъде по света. Занимава ли се ЕС с подобни тенденции? Очевидно, че не. В настоящия ЕС цари бюрократичен дух, стремеж за работа на парче, за занимание с какво ли не, само не и с глобалните проблеми на нашето съвремие. Защо е така, е въпрос на отделна тема. Ето това ние от партия „Пряка демокрация“ искаме да променим. Искаме да отидем в Европейския парламент, където да поставим тези въпроси и да призовем не само депутатите, но и хората от всички структури да започнат да мислят не само за текущите проблеми (които, разбира се, трябва да се решават), но и в по-дългосрочен план, като визионери, проектиращи бъдещето. Макар да имаме наше виждане по така описаните проблеми, ние държим не да наложим нашите идеи, а да проблематизираме най-важните тенденции в развитието на човечеството. Искаме проблемите да се обсъждат както в ръководните структури на Евросъюза, така и в диалог с гражданите на Европа. Мечтаем ЕС да бъде не потребител на чужди модели, а истински световен policy maker, т.е. да формулира политики (политически теории, модели, проекти, стратегии), валидни за целия свят. За да има нашият континент сигурност, овладени проблеми, висок стандарт на живот, красиво бъдеще с човешки измерения.", "date": "2019.05.24", "title": "Не потребител на чужди модели, а истински policy maker"}
{"url": "https://www.24chasa.bg/novini/article/7469477", "text": "Турското външно министерство се оплака от \"антитурски дейности в Конгреса на САЩ\", съобщава \"Хюриет дейли нюз\", позовавайки се на изявление на говорителя на ведомството Хами Аксой. \"Наблюдаваме, че антитурски кръгове в САЩ напоследък засилиха дейностите си в американския Конгрес. Проекторезолюцията на тема \"Изразяване на безпокойство за съюза САЩ-Турция\" е пореден пример за това\", заяви говорителят, предава БТА. Аксой подчерта, че двете държави имат дълбоко вкоренени съюзнически отношения, основаващи се на общи ценности и взаимни интереси. Те работят заедно за осигуряване на мир и спокойствие в различни райони на света, посочи той. \"Подобни резолюции, които подкопават този факт и основателните мотиви зад действията, предприети от Турция в името на националната й сигурност, не съответстват на съюзническата връзка между нашите държави\", каза Хами Аксой по повод на проекторезолюцията в Камарата на представителите. Говорителят на турското МВнР подчерта, че няма повод за притеснение от страна на американския народ и неговите представители, чието приятелство Турция цени.", "date": "2019.05.24", "title": "Турция се оплаква от антитурски дейности\nв Конгреса на САЩ"}
{"url": "https://www.24chasa.bg/novini/article/7469483", "text": "Президентът Доналд Тръмп заяви в четвъртък, че оплакванията на САЩ срещу \"Хуавей\" (Huawei Technologies Co Ltd.) могат да бъдат решени в рамките на търговското споразумение с Китай и в същото време определи китайският телекомуникационен гигант като \"много опасен\" за американската национална сигурност, съобщава Ройтерс. През миналата седмица Вашингтон наложи ефективна забрана на американските фирми да правят бизнес с \"Хуавей\", който е най-големият производител на съоръжения за телекомуникационни мрежи в света, позовавайки се на съображения, свързани с националната сигурност, предава  . \"Погледнете какво са направили те от гледна точка на сигурността, от военна гледна точка, това е много опасно\", заяви Тръмп през репортери в Белия дон. \"Ако сключим сделка с Китай, бих могъл да си представя, че въпросът с \"Хуавей\" вероятно ще бъде включен, поне отчасти, под някаква форма в споразумението\". Той обаче отказа да обясни под каква точно форма ще бъде включена компанията \"Хуавей\" в търговските преговори. В същото време президентът на САЩ прогнозира бърз край на търговската война с Китай, въпреки че между двете страни не са планирани нови преговори на високо равнище, след като преди две седмици във Вашингтон приключи последният кръг от разговори, без да се стигне до споразумение. Според него има \"добра възможност\" за скорошно постигане на търговска сделка с Китай.", "date": "2019.05.24", "title": "Тръмп: \"Хуавей\" е опасна компания, но може да бъде включена в сделката"}
{"url": "https://www.24chasa.bg/novini/article/7469487", "text": "55-годишна жена от Пазарджик е в тежко състояние в местната болница, след като е била блъсната от джип на бул. Ал.Стамболийски в града. Инцидентът е станал малко след 21ч. в четвъртък в близост до хипермаркет, съобщи говорителят на полицията Мирослав Стоянов. Пострадалата е пресичала пътното платно, когато е била пометена от джип \" Лексус\", зад волана на който е бил 22-годишен млад мъж. Младежът спрял за минута след инцидента, но след като видял неподвижно лежащата на пътното платно жена избягал с джипа от местопроизшествието. Очевидци на катастрофата извикали Спешна помощ и полиция. Ранената жена е била откарана в болницата с черепно-мозъчна травма и контузии на гръбначния стълб. Няма опасност за живота и, съобщиха от лечебното заведение. Избягалият водач на джипа е открит по-късно от полицейски служители и задържан. При първоначалния разпит той заявил, че се е уплашил след инцидента и затова е избягал. Пробите му за употреба на алкохол и наркотици са отрицателни.", "date": "2019.05.24", "title": "Джип помете жена на булевард в Пазарджик, шофьорът избяга"}
{"url": "https://www.24chasa.bg/novini/article/7469491", "text": "„Основен фактор в образованието е мотивираният, вдъхновен и добре подготвен учител”. Това каза в ефира на „Здравей, България” по  кметът на София Йорданка Фандъкова. Тя подчерта, че политиката на правителството за повишаване възнагражденията на преподавателите е правилна и това е задължително условие за привличане на млади кадри. Според градоначалника друг определящ фактор е възможността за кариерно развитие. Фандъкова подчерта, че на децата трябва да бъде обяснявано, че книгата дава въображение заема специално място в живота на всеки човек. „Децата са по-умни от смартфоните”, подчерта Фандъкова.", "date": "2019.05.24", "title": "Фандъкова: Мотивираният и вдъхновен учител е основен фактор в образованието"}
{"url": "https://www.24chasa.bg/novini/article/7469493", "text": "България е все по-близо до приютяването на най-новия завод на водещия световен автомобилостроител Volkswagen (VW). Турция е единственият останал конкурент на страната ни, твърди синдиката на служителите на Skoda, цитиран в Bloomberg Terminal, пише  . Предимствата на двете страни се изразяват най-вече в евтината работна ръка. Съществена, обаче, е разликата в държавното управление и инфраструктурата. Ако от Анкара лъха несигурност с оглед последните събития около местния вот, то София наскоро прие председателството на съвета на ЕС. От друга страна България не разполага с инфраструктурата на Турция, така че аргументите „За“ и „Против“ нарастват. Синдикатът на служителите на Skoda има своите съображения. На първо място е отражението върху чешката икономика и сигурността на работните места в страната. Не е за подценяване и печалбата, която би донесъл новият завод за компанията. Към момента чешкото производство е достигнало своя максимален капацитет. Все още остава и въпросът за ръководството от страна на концерна и дали наистина то ще бъде поверено на Skoda или на някоя друга от марките под негова шапка. Планираната инвестиция от VW Group е за 1 млрд. евро, пише германското издание Handelsblatt, но за подробности около инвестицията все още е рано да се говори. Решението за крайната дестинация предстои да бъде взето на следващото заседание на борда на директорите на компанията през ноември.", "date": "2019.05.24", "title": "Синдикатът на \"Шкода\": Заводът на \"Фолксваген\" ще бъде в България или Турция"}
{"url": "https://www.24chasa.bg/novini/article/7469517", "text": "България ще изведе образованието като основен приоритет в проекта на Национална програма за развитие 2030. Това заяви министър-председателят Бойко Борисов по време на срещата си с генералния директор на ЮНЕСКО Одри Азуле, съобщиха от правителствената информационна служба. Фокус на разговорите бяха приоритетите на политиката на българското правителство в областта на образованието и науката и на сътрудничеството с ЮНЕСКО. Участие в срещата взеха министърът на образованието и науката Красимир Вълчев и министърът на културата Боил Банов. „Най-важният фактор за доброто образование са учителите, затова изпълняваме ангажимента си за увеличение на техните заплати“, акцентира премиерът Борисов. Той посочи, че правителството полага усилия за осигуряване на високо качество на образователния процес и учебната среда. „Държавата осигурява още равен достъп до всички нива на образование и професионално обучение за възрастните и децата в уязвимо положение, както и за българите с увреждания“, каза още министър-председателят Бойко Борисов. Генералният директор на ЮНЕСКО Одри Азуле поздрави България за това, което е постигнала в областта на образованието и науката, благодари и за подкрепата на страната ни в ООН за превенцията срещу екстремизма и антисемитизма. Министър-председателят Бойко Борисов и генералният директор на ЮНЕСКО Одри Азуле обсъдиха сътрудничество в сферата на подводната археология, на каквато е особено богат районът около остров Свети Кирик и Юлита край Созопол. Българският премиер напомни, че много от нашите паметници на културата са обекти на ЮНЕСКО. Одри Азуле заяви, че е била изключително впечатлена от Тракийското златно съкровище, което бе изложено в музея „Лувър“ в Париж през 2014 г.", "date": "2019.05.24", "title": "Борисов: Образованието ще е приоритет в проекта на програма за развитие 2030"}
{"url": "https://www.24chasa.bg/novini/article/7469435", "text": "Председателят на Съвета на директорите на германската компания Bosch Волкмар Денер заяви пред журналисти, че като голяма транснационална индустриална компания, Bosch е оптимистично настроен към перспективата за дългосрочното развитие на китайската икономика и ще продължи разширяването на инвестициите си в Китай. Това отговаря на стратегията за дългосрочното развитие на компанията, а допълнителното отваряне на Китай създава възможности за германския концерн, съобщава \" \". Bosch планира да увеличи инвестициите в Сиан, Уху и Нанкин, с цел разширяване на търговския мащаб в Китай. Ходът на компанията цели не само разширяване на производството, но и повишаване на способностите за регионална изследователска и развойна дейност. Според финансовите данни на Bosch, през 2018 г. компанията е инвестирала 7,3 милиарда евро в изследователска и развойна дейност по целия свят, с участието на около 69 хиляди учени, 1/10 от които идват от Китай.", "date": "2019.05.24", "title": "Германската компания Bosch увеличава инвестициите в Китай"}
{"url": "https://www.24chasa.bg/novini/article/7469509", "text": "С клип, в който Стефан Данаилов чете приказка на дъщеря му Дария, президентът на ПЕС Сергей Станишев поздрави за 24 май. Той пожелава да почитаме и пазим буквите си, словото и приказките. Във филмчето Ламбо чете приказката за Косето и лисицата, а Дария го прекъсва на всяко изречение с уточняващи въпроси. Вижте пълния пост на Станишев във фейсбук и видеото: Дарба, корен, сила, спътник, общение. Все хубави български думи! Честит празник на Светите братя Кирил и Методий! Да почитаме и пазим буквите си! И обичта към словото, книгата и приказките! Ето и моята приказка: Дария и Ламбо", "date": "2019.05.24", "title": "Станишев поздрави за 24 май с клип на Ламбо и Дария (Видео)"}
{"url": "https://www.24chasa.bg/novini/article/7469529", "text": "В Деня на Светите братя Кирил и Методий, Деня на българската просвета, култура и наука и на славянската писменост трябва да си спомним няколко познати, но изключително важни факти от тяхното дело. Двамата братя създават азбука, която се превръща в основата за духовното единение на славяните в Европа, от онзи период до днес. Двамата братя обхождат Европа надлъж и шир. Прославят азбуката и езика, на който са превели свещените книгите - нашия език. Това казва лидерът на БСП – София Калоян Паргов, който е и заместник-председател на Комисията по култура, образование, наука и културно многообразие в СОС, по случай 24 май. Това съобщиха от пресцентъра на БСП София.  „На този светъл празник, искам да отбележа, в контакстта на членството ни в ЕС, класическата мисъл на Константин-Кирил Философ, че всеки народ има правото да слави Бога на своя език. С понятията на днешния ден, това е може да се изрази чрез концепцията за културното многообразие, като основа за развитието на Европейския съюз. А именно правото на всеки народ да съхранява и развива своя език, своите традиции и култура, като по такъв начин обогатява Европа, осъществявайки духовното й единение“, убеден е Паргов Според него през последните 30 години българската десница, а сега и ГЕРБ, като част от неолибералната си политика, правят опити неглижират националната ни идентичност. “Това е причината днес да ставаме свидетели на грубото изопачаване на българската история и литература в образователната ни система. Причината да не се търсят и прилагат модерни подходи и финансови механизми за стимулиране на съвременната българска култура. Тихомълком да се утвърждава джендър идеологията, антикомунизмът и русофобията. Да се заличават, и то съзнателно, големи периоди, свързани с българската духовност, православната и славянската ни същност”, заяви лидерът на столичните социалисти. Той припомни, че в навечерието на 140-годишнината от Освобождението на България руският патриарх Кирил каза, че без българското православие нямаше да има и руско православие. “След думите на акад. Дмитрий Лихачов за България като Държава на духа, това е второто високо признание за първоапостолската роля на България за православието и славянския свят. Признание, което ни задължава да отстояваме, това че за европейски ценности не може да се говори без православните ценности.”, категоричен е Калоян Паргов. „Делото на Кирил и Методий, покровителите на Европа, задължава нас, българите от ХХІ век, да направим всичко възможно учителите, творците – писатели, художници, журналисти, режисьори, сценаристи, актьори, композитори, учените и преподавателите във висшите училища, да имат своето достойно място в обществото – българското и европейското“, каза в заключение Паргов", "date": "2019.05.24", "title": "Калоян Паргов: Хората на културата и просветата трябва да имат достойно място в обществото"}
{"url": "https://www.24chasa.bg/novini/article/7469544", "text": "Кадрите на подредените на опашка алпинисти в района на връх Еверест накараха мнозина да помислят, че това е монтаж. За съжаление снимката е реална, а заради задръстването има загинали. Животът си загубиха 55-годишният Анджали Кулкарни от Индия и 55-годишният Доналд Кеш от Съединените Щати, предавa  . Близо 320 алпинисти очаквали реда си, подредени един след друг в зона известна като \"Зона на смъртта\". Най-високият връх на планетата е разположен на 8848 м. На такава височина съдържанието на кислород във въздуха е едва около една трета от това на морското равнище. Човешкият организъм може да оцелее минути на върха, ако не си набави допълнително кислород.", "date": "2019.05.24", "title": "Двама загинаха в тълпа от алпинисти на Еверест (Видео)"}
{"url": "https://www.24chasa.bg/novini/article/7469075", "text": "Над 1700 деца се включват на 24 май в 24-часовото състезание по четене с разбиране на платформата “Книговище”. Надпреварата започва от 0,00 ч и продължава до 24,00 ч. В нея може да участва всяко дете, като единственото нужно е да се регистрира на сайта   и да реши възможно най-много въпросници за любимите си книги. Състезанието дава официален старт на пълната версия на сайта, а победителите ще получат награди. Третото място печели личен абонамент за сайта, второто - семеен абонамент, а първото - абонамент за целия клас. Електронната платформа за насърчаване на детското четене стартира през януари тази година и до момента в нея са се регистрирали 1700 ученици, 230 учители и 550 родители. “Има четящи деца навсякъде Независимо къде се намира едно дете, то може да бъде четящо”, казва Искра Джанабетска, която е един от основателите на “Книговище”. Платформата вече има и свои посланици. 24 деца от 24 населени места в България организират малки срещи със свои връстници и представят добрата кауза за четенето и разбирането на всяко произведение. С началото на пролетта “Книговище” прави 3 посещения в столични училища. През април минава през 122-о ОУ “Николай Лилиев”, а през май посещава 90-о СУ “Ген. Хосе де Сан Мартин” в жк “Люлин”. “Досега срещаме само положителни отзиви и даже предимно от децата. Вчера ни се обади майката на посланика ни в Сливен. Той е разказал за “Книговище” пред класа си и всички накрая поискали да си направят профил”, разказва Джанабетска. В момента в Бургас, Варна и София има училищни класове, които изпробват платформата в час, а вече 6 класа от столичното 104-о ОУ “Захари Стоянов” ще се обучават по литература с платформата на “Книговище”. “Имаме деца, които толкова са се мотивирали, че не само участват, но и правят въпросници”, добавя Джанабетска. Тя създава платформата заедно с Деси Гаврилова и Яна Генова, след като трите научават за плашещата статистика, че 42% от 15-годишните ученици в България са функционално неграмотни и не могат да осмислят прочетеното. Образователната платформа “Книговище.бг” е онлайн игра на въпроси и отговори върху прочетени книги, която насърчава децата и младежите да четат, затвърждава способността им да осмислят прочетен текст и поощрява четенето за удоволствие.", "date": "2019.05.24", "title": "1700 деца се надпреварват в четене с разбиране за 24 май"}
{"url": "https://www.24chasa.bg/novini/article/7469609", "text": "Днес, когато празнуваме думите, да помним - че празнуваме и смисъла; че невежеството ражда заблуди и страх, а страхът - омраза и конфликти. Това каза кметът Йорданка Фандъкова, съобщиха от Столична община.  Вижте целият поздрав на столичния кмет по случай 24 май: Честит празник на словото и съзиданието! “Ако се моля на непознат език, духът ми се моли, но умът ми остава безплоден”, с тези думи Константин Кирил Философ защитава в Рим правото на славянските народи да имат своя азбука и свой език. Да познават, не като повтарят ритуалите и заучените жестове и фрази, а като разбират смисъла на думите и търсят истината с ум и убеденост. През 885 година учениците на Кирил и Методий намират убежище в България. Историците казват, че княз Борис „жадувал за такива хора”, които под негова закрила създават Преславската и Охридската книжовни школи. В последвалия Златен век Средновековна България се превръща в духовен център на Източна Европа. Защото успява да отвоюва своята независимост, не само със силата на българските мечове, а със силата на книжовността и просветата. Вече 12 века нашата азбука е нашият пазител. А четмото и писмото са българското верую. Празникът на буквите е празникът на нашата сила. А тържеството на знанието е тържество на свободата. Всяко наше освобождение е преминавало първо през знаенето, през онова общо мечтание, което прави от хората народ, народ, който бленува, желае, постига заедно. Тази заедност е единение за смисъла, за пътя и за посоката. Затова и днес, когато празнуваме думите, да помним - че празнуваме и смисъла; че невежеството ражда заблуди и страх, а страхът - омраза и конфликти. В днешното забързано време, в което търсим отговорите на всички въпроси в компютъра и телефона си, нека отделяме по малко време от общуването с нашите деца за книгите. Тези хартиени съкровищници отварят вратите на въображението. Те не дават бързи отговори. А ни карат да се помъчим, да поупорстваме, да потърсим смисъла. И част от тяхната магия е, че не дават всичко на готово, а ни привличат като съучастници в неспирния стремеж към знанието. Честит празник на знанието и духовността!", "date": "2019.05.24", "title": "Фандъкова: Празникът на буквите е празникът на нашата сила. А тържеството на знанието е тържество на свободата"}
{"url": "https://www.24chasa.bg/novini/article/7469615", "text": "Изказване на президента Румен Радев пред паметника на Светите братя Кирил и Методий по случай Деня на българската просвета и култура и на славянската писменост - 24 май:  С вдъхновение нашите предци отредиха най-значимото място в националния ни календар за празник на словото и просветата. Защото сме благословени да имаме като покровители светци, дарили ни буквите. И не е случайно, че техните последователи равняваме с апостоли. В нашия български език народът ни е откривал своето спасение – от робството, от мракобесието, от отчаянието. Нерядко преследвана и обругавана, българската писменост се е превърнала в наш щит. Защото дълбоко в темелите на нашата държавност са вградени именно писмеността и духовността. С днешната все по-напредваща глобализация, всяка година угасват езици, а с тях чезнат култури. Всяка осакатена и забравена дума отнема от националната, но и от световната съкровищница. С нея си отива и част от паметта на човешката цивилизация. Затова ние българите сме призвани да пазим езика си, защото нашата, българска кирилица, не е достояние единствено на българския народ. Тя озарява едно много по-широко духовно пространство и свързва милиони хора от различни държави. Тя е нашият най-ценен дар към световното културно наследство. 24 май е празник на всички светли умове, които се противопоставят на невежеството и вярват в просветения прогрес. Най-сърдечно благодаря на генералния директор на ЮНЕСКО Одри Азуле, че прие поканата ми да бъде с нас именно в днешния вълнуващ ден, да сподели уникалния празник на един народ на духа, приел просветата, културата и писмеността за висша ценност. Вярвам, че нейното посещение е признание за приноса на България към световното духовно богатство и ясен знак, че на полето на културата няма малки и големи държави. Убеден съм, че народ, който от векове съзидава словото и твори светлина, тепърва има още какво да даде на човечеството. Дълбок поклон пред святото дело на българския учител! Признателност към всички, неподвластни на невежеството и приели просветата, културата, науката и прогреса за своя пътеводна светлина! Успех по светлия път към знанието на вас, скъпи ученици! Честит празник!", "date": "2019.05.24", "title": "Радев: 24 май е празник на всички светли умове, които се противопоставят на невежеството"}
{"url": "https://www.24chasa.bg/novini/article/7469685", "text": "Обвиненият за убийството на 56-г. пловдивчанка Виолета Балабанова бе доведен току-що в пловдивския окръжен съд. Според прокуратурата на 30 септември 2009 г. Здравко Дечкин, който тогава е бил на 23 г. е нападнал богаташката във входа на кооперацията й.  Той започнал да дърпа чантата й, в която имало нотариални актове за имоти. Жената обаче оказала яростна съпротива, Дечкин я повлякъл навън и я намушкал с нож 3 пъти в корема и два пъти в ръката. На 8 октомври същата година,  Балаванова е издъхнала в болница от перитонит.  Събраните доказателства сочат, че покойният й син Георги Балабанов е поръчал покушението срещу майка му, за да се сдобие с имотите.  Очаквайте подробности.", "date": "2019.05.24", "title": "Ето го обвинения за убийство на богаташка преди 10 г. (Снимки)"}
{"url": "https://www.24chasa.bg/novini/article/7469696", "text": "Британската премиерка Тереза Мей обяви преди малко, че ще подаде оставка като лидер на управляващата Консервативна партия партия на 7 юни и ще остане начело на служебно правителство до избирането на нов партиен лидер, предаде Ройтерс. В кратко емоционално слово пред премиерската резиденция на Даунинг стрийт 10 в Лондон с треперещ от вълнение глас тя каза, че за нея е било чест да служи като лидер на своята страна. Мей изрази дълбоко съжаление, че не успяла да осъществи главната задача на своето премиерство - да осигури изпълнението на волята на британците за излизане от ЕС, изразена на референдума през 2016 г., предава БТА. Тя посочи, че това може да стане само с компромис и че намирането на такъв компромис ще е главната задача на нейния наследник начело на правителството. Говорейки за острите конфликти, възникнали по повод на Брекзит в парламента и в нейната партия, Мей отбеляза, че не се оттегля с лоши чувства, а с дълбока благодарност, че е имала възможността да служи на страната, която обича. Тя не скри сълзите си, слизайки от подиума, поставен направо на улицата. Обявяването на очакваната оставка на Мей ще даде ход на процедура по избирането на нов лидер на управляващата Консервативна партия и, съответно, на правителството, който ще настоява за по-радикално споразумение за развода с ЕС, отбелязва Ройтерс. Мей ще остане на поста си като служебен премиер до избирането на нов лидер на консерваторите. Очаква се надпреварата между кандидатите да трае около 6 седмици. За фаворит за спечелването й се сочи бившият външен министър Борис Джонсън - най-видният привърженик на Брекзит. Очаквайте подробности.                                                                                                                                                                                                                                                                                                                                                                                                                                                                                                                                                                                                                                              ", "date": "2019.05.24", "title": "Тереза Мей обяви през сълзи, че подава оставка на 7 юни (Видео)"}
{"url": "https://www.24chasa.bg/novini/article/7469870", "text": "Европейската комисия изрази днес готовност да работи със следващия британски министър-председател, независимо кой ще заеме поста след днешното съобщение на премиера Тереза Мей, че се оттегля на 7 юни. Председателят на ЕК Жан-Клод Юнкер не се радва да научи за намеренията на Мей, заяви говорител на комисията. По неговите думи Юнкер определя Мей като смела жена, с която се е радвал да работи и която много уважава, предава БТА. Оставаме на разположение за всеки, който заеме поста на британски премиер, посочи говорителят. Той добави, че ЕК работи с очакването Великобритания да се оттегли от ЕС на 31 октомври. Оставаме готови за всякакво развитие, но бихме предпочели раздяла на основата на постигнатото споразумение, поясни говорителят. По повод съобщенията, че на изборите за евродепутати вчера във Великобритания граждани на ЕС са били възпрепятствани да гласуват, говорителят отбеляза, че организацията на изборите е работа на националните власти. Според общите правила държавите в ЕС трябва да осигурят условия за гласуването на европейските граждани и трябва предварително да ги предупредят за условията за това, добави той. ЕК ще оцени внимателно изборите в отделните държави и поуките, които се налагат, заяви говорителят. В отговор на въпрос дали комисията би завела срещу Великобритания наказателна процедура за неспазване на общностното законодателство, той посочи, че такова действие се предприема при продължавано нарушение. Резултатът от надпреварата за нов лидер на Консервативната партия, който ще заеме мястото на Тереза Мей и като премиер на Великобритания, се очаква а бъде обявен преди излизането на парламента в лятна ваканция, предаде Ройтерс. Мей обяви по-рано днес, че ще се оттегли от лидерския пост в партията на 7 юни. \"Ще има редица гласувания, докато не бъдат определени окончателно кандидатите, за които ще гласуват всички партийни членове\", казаха в комюнике високопоставени представители на партията. \"Очакваме процесът да приключи до края на юни, което да позволи на членовете да се срещнат и да разговарят с кандидатите, след което да гласуват навреме, за да може резултатът да бъде обявен преди лятната ваканция на парламента\", добавиха те. Парламентът обикновено излиза във ваканция към края на юли.", "date": "2019.05.24", "title": "ЕК: Ще работим със следващия британски премиер, независимо кой е той"}
{"url": "https://www.24chasa.bg/novini/article/7469868", "text": "Европейската комисия предложи днес въвеждането на ясни правила за работата с дронове, които предвиждат регистрацията на всички безпилотни летателни средства, както и на хората и фирмите, които ги използват. Въвеждат се три категории дронове - от детски играчки до машини с тегло над 25 килограма, предава БТА. На регистрация ще подлежат ползвателите на онези дронове, които при удар може да предадат на човека кинетична енергия над 80 джаула, или чиято употреба създава заплаха за неприкосновеността на личния живот, защитата на личните данни, сигурността или опазването на околната среда. Регистрациите на дроновете следва да бъдат в електронен вид, подходящ за справки при необходимост, предава БТА. ЕК цитира проучвания, според които летателни средства с излетна маса над 250 грама биха създали опасност при удар. Комисията предлага ограничаване на полетите на дронове край болници, места със струпване на хора, край инсталации и съоръжения, включително места за лишаване от свобода или промишлени предприятия, правителствени зони, защитени природни територии, части от транспортната инфраструктура. Предлага се най-леките дронове да подлежат на най-малко ограничения, ако тежат под 25 килограма, летят на височина до 120 метра от земната повърхност, не превозват опасни товари и не изхвърлят материали. В списъка на опасните вещества и предмети, забранени за превозване с дрон, комисията поставя взирвните, твърдите, заразните и радиоактивните вещества, газове, запалими течности, окислители, киселини и отрови. Предлага се право на управление на дрон да получават хора, навършили 16 години. Не се предвиждат ограничения, когато дронът е детска играчка или самоделно устройство с излетна до 250 грама. ЕК предлага държавите от ЕС сами да определят чувствителните зони за полети на дронове и да ги съобщават в единен общодостъпен електронен формат, включително по отношение на срока на действие.", "date": "2019.05.24", "title": "ЕК предлага ясни правила за полетите на дронове"}
{"url": "https://www.24chasa.bg/novini/article/7469883", "text": "Британската лира поскъпна спрямо долара и еврото, след като Тереза Мей обяви официално, че на 7-и юни ще подаде оставка като премиер и лидер на Консервативната партия. Това възходящо движение обаче изглежда краткосрочно, тъй като има реален риск Тереза Мей да бъде наследена от евроскпетичен лидер като Борис Джонсън, което ще увеличи съществено риска от Брекзит без сделка (излизане на Великобритания от ЕС без споразумение), предава  . След новината за оставката на Мей паундът поскъпна към двудневен връх от 1,2717 долара, а еврото се понижи към часово дъно за деня около 0,8802 британски лири. Тази \"изненадваща\" реакция на британската лира вероятно е в резултат най-вече на пазарния принцип: \"Продавай (паунди) при слухове (за скорошна оставка на Мей), купувай при факти\". Именно спекулациите в последно време, че дните на премиера на Великобритания са преброени бяха в основата на рязката обезценка на паунда до вчерашно многомесечно дъно от 1,2605 долара (най-ниско ниво от 3-ти януари насам) и до поскъпване на еврото по-рано тази седмица до 0,8839 британски лири (най-високо ниво от 14-ти февруари 2019-а година).", "date": "2019.05.24", "title": "Британската лира поскъпна след оставката на Мей, вероятно за кратко"}
{"url": "https://www.24chasa.bg/novini/article/7469889", "text": "Предстоящите евроизбори могат да задействат предсрочни избори в Гърция, заяви пред държавната телевизия ЕРТ гръцкият министър-председател Алексис Ципрас, цитиран от ДПА. Избирателите в неделя не само ще избират представители в Европейския парламент, но и ще покажат как искат да бъде управлявана страната през следващите четири години, посочи той, предава БТА. Ако гласоподавателите покажат липса на доверие към правителството, това \"може да открие\" възможността за изтегляне на гръцките избори от редовната им дата през октомври, каза още премиерът. Вотът за Европарламент в Гърция ще се проведе заедно с местните избори тази неделя и гласуването ще бъде важен индикатор преди парламентарните избори, отбелязва агенцията.", "date": "2019.05.24", "title": "Ципрас: Евроизборите може да задействат изтегляне на датата на парламентарните избори"}
{"url": "https://www.24chasa.bg/novini/article/7469893", "text": "Частната компания \"Спейс екс\" успешно изведе в орбита 60 спътника в рамките на проекта \"Старлинк\", който трябва да осигури глобален достъп до интернет, предадоха световните агенции. Спътниците бяха изстреляни от космодрума Кейп Канаверал в щата Флорида с помощта на ракетата-носител \"Фалкон-9\". Това е третият полет на първата степен, която отново кацна вертикално на предназначена за нея плаваща платформа. Първата степен на \"Фалкон-9\" беше използвана преди това за извеждането на телекомуникационния спътник \"Телстар-18-Ви\" през септември 2018 година и на 10 спътника \"Иридиум некст\" през януари 2019 година, предава БТА. Всеки спътник от проекта \"Старлинк\" е с маса 227 килограма и е оборудван с няколко мощни антени. Космическите апарати ще орбитират на 550 километра височина. Те трябва да осигурят глобален достъп до високоскоростен интернет. В първия етап на програмата е предвидено да бъдат пуснати 800 спътника на нискостационарна орбита, а крайната цел е техният брой да достигне 11 000.", "date": "2019.05.24", "title": "\"Спейс екс\" изведе в орбита 60 спътника\nза глобалния интернет (Видео)"}
{"url": "https://www.24chasa.bg/novini/article/7469904", "text": "Френският президент Еманюел Макрон заяви, че иска да види „бързо изясняване” на ситуацията с излизането на Великобритания от ЕС. Това се случи малко след като британският премиер обяви, че ще подаде оставка на 7 юни, предаде БНР.  Макрон поздрави Мей за „смелата работа”, да се опита да реализира Брекзит, който да е в интерес на страната й и с уважение към европейските партньори, съобщиха от френското президентство. „Принципите на ЕС ще продължат да се прилагат с приоритет, за да може съюза да функционира плавно, а това изисква бързо изясняване”, допълниха от Елисейския дворец.", "date": "2019.05.24", "title": "Макрон след оставката на Мей: Искам бързо изясняване на ситуацията с Брекзит"}
{"url": "https://www.24chasa.bg/novini/article/7469991", "text": "Пловдивският Окръжен съд е пуснал на свобода транспортния бос Румен Рончев с парична гаранция от 5000 лв., предаде  “Направени са самопризнания и материалните щети са цялостно възтановени.” Стана ясно още, че Каканашева и Рончев са съдействали на разследването. А автомобилът Mercedes G class е придобит от тях на обща стойност от 400 000лв. Делото е към своя край. От прокуратурата твърдо отрекоха срещу Каканашева да има повдигнато обвинение за побой от ревност. “Случаят е силно медиен и по него има много спекулации. Към момента към г-жа Каканашева няма повдигнати обвинения”. От следствения арест пък коментираха, че още вчера около час след мярката Мегз е пристигнала с документи за платена гаранция и е отвела Рончев от ареста. Каканашева едва сдържала емоциите си. А от очите ѝ не спирали да текат сълзи от радост. Служители на ареста коментират, че двамата не можели да спрат да се целуват и прегръщат с часове пред ареста. Вчера Мегз пусна нова колекция, но в профилите ѝ няма никаква информация за любимия ѝ. Което е още по-странно, дизайнерката не е правила никакви клипчета за новите си продукти или риалитито си.", "date": "2019.05.24", "title": "Пуснаха на свобода транспортния бос Рончев"}
{"url": "https://www.24chasa.bg/novini/article/7470003", "text": "Преди минути премиерът Бойко Борисов пристигна в Мюнхен. Борисов беше приет от премиера на Бавария и председател на ХСС Маркус Зьодер.  Тази вечер Борисов ще участва в закриването на кампанията на Манфред Вебер, който е водещия кандидат на ЕНП за нов шеф на ЕК \"Откривам всеки ден немски заводи в България\", каза премиерът при посрещането му.                                                                                                                                     Очаквайте подробности.                                                                                                                                                                                    ", "date": "2019.05.24", "title": "Борисов в Мюнхен: Откривам всеки ден немски заводи в България (Видео)"}
