{"url": "https://www.24chasa.bg/novini/article/7146993", "text": "Решението на президента Доналд Тръмп в последния момент да отмени свое посещение в американското военно гробище в гората Бело, Северна Франция, поради лошото време, предизвика критики, предадоха Ройтерс и Асошиейтед прес. Заради постоянен лек дъжд и ниска видимост хеликоптерът на Тръмп не можа да излети. Гробището бе посетено от делегация, водена от началника на кабинета на Тръмп, генерала от резерва Джон Кели, предава БТА. Британският депутат Никълъс Соумс, който е внук на бившия премиер Уинстън Чърчил, заяви в Туитър, че Тръмп позори паметта на американските военнослужещи. \"Те са загинали с лице към врага, а този жалък неадекватен Доналд Тръмп не можа да превъзмогне дори времето, за да почете паметта на падналите в бой\", написа Соумс. Бен Роудс, който е бил заместник-съветник за националната сигурност на президента Брак Обама, заяви, че оправданието с лошото време не е валидно. \"Помагал съм при планирането на всички пътувания на президента Обама в продължение на 8 години. Винаги имаше вариант за лошо време. Винаги\", написа той в Туитър. Дейвид Фрум, който е писал речи на президента Джордж Буш, написа в Туитър, че намира за \"невероятно\" това, че един президент на САЩ е отишъл във Франция за церемония за Първата световна война и не е почел паметта на американските военнослужещи, които са умрели във Франция по време на тази война.", "date": "2018.11.10", "title": "Критики към Тръмп за отмяната на посещение на гробище във Франция"}
{"url": "https://www.24chasa.bg/novini/article/7146900", "text": "По време на проверка на летището в София е станал инцидентът, при който  , който е началник на смяна. Те са били в стая за проверка на багажа, а одитът е бил на другия терминал на аерогарата. Жената е била простреляна в китката. Тя е добре, още на място я е прегледал лекаря на летището. След това е дошла бърза помощ, която я е откарала в болница. Назначена е проверка от директора на Главна дирекция \"Гранична полиция\" главен комисар Светлан Кичиков.", "date": "2018.11.10", "title": "Началник-смяна прострелял граничарката, в този момент имало проверка"}
{"url": "https://www.24chasa.bg/novini/article/7146923", "text": "Китайският гигант в онлайн търговията Алибаба (Alibaba) през последното десетилетие успя да превърне годишното отбелязване на неофициалния ден на необвързаните в най-големия в света фестивал, посветен на пазаруването. Това винаги се случва на 11 ноември (11.11) заради визуалното напомняне на датата на \"гола пръчка\", както в Китай наричат ергените, пише списание \"Форчън\". Макар събитието да е замислено през 90-те от група колежани като протест срещу традиционните празници, концентрирани около двойките, взривообразният му растеж се дължи именно на Алибаба, предава БТА. През 2009 г. компанията рекламира \"Деня на самотните сърца\" като възможност за потребителите да накупят подаръци за самите себе си, предлагайки им големи намаления. През онази първа година брутната стойност на продадените стоки достига 7,5 милиона долара. Осем години по-късно показателят вече е скочил над 3000 пъти и през 2017 г. достигна рекордните 25,3 милиарда долара. Само през първите две минути от началото на разпродажбите китайските потребители похарчиха 1 милиард долара. За сравнение, на Амазон (Amazon) бяха необходими 30 часа, за да достигне тази стойност през своя ден на големи разпродажби същата година. Алибаба комбинира отстъпки в онлайн пазаруването със зрелищни събития на живо, за да стимулира търговията още повече. От 2015 г. компанията организира екстравагантни годишни гала спектакли за началото на фестивала. Предавани на живо, тези програми привличат аудитория от 200 милиона зрители. Успехът на продажбите се допълва и от логистичната мрежа на Алибаба, Cainiao, която смело поема наплива от поръчки през деня. Миналата година в \"Деня на самотните сърца\" са били разпратени над 331 милиона пакета, като първата поръчка е стигнала местоназначението си за едва 13 минути. Постигането на толкова гладка работа в национален мащаб несъмнено е истинско чудо. Миналият месец Cainiao представи почти изцяло автоматизиран склад, който подготвя за тазгодишните разпродажби. Предполага се, че съоръжението ще може да обработва поръчките с 50 процента по-бързо от складовете, в които работят само хора. Всеки допълнителен обработен пакет обаче засилва натиска върху околната среда. Миналата година от пратките в Деня на самотните сърца са останали 160 000 тона отпадъци от опаковки, само 10 процента от които могат да бъдат рециклирани. Фестивалът тази година ще бъде следен особено внимателно, предвид че Алибаба отчита една от годините на най-слабо представяне в историята си. Акциите на компанията се сринаха с 21 процента от януари и резултатите от предходните две тримесечия са тревожни, даващи предупреждение за предстоящ спад на продажбите. Важна е и по-широката картина. Анализаторите възприемат представянето на Алибаба като показател за състоянието на китайската икономика, задвижвана от потреблението. Слаби резултати от \"Деня на самотните сърца\" могат да сигнализират за загуба на доверие в развитието на икономиката на Китай, която попадна под натиска на търговските войни и дълговото бреме.", "date": "2018.11.10", "title": "Алибаба с надежди за рекорди в онлайн пазаруването в \"Деня на самотните сърца\""}
{"url": "https://www.24chasa.bg/novini/article/7146944", "text": "Пет души загинаха и 11 бяха ранени в резултат на кално свлачище близо до Рио де Жанейро днес, съобщи Асошиейтед прес, като се позовава на бразилските власти. Свлачището в градчето Нитерои било причинено от продължаващите от два дни проливни дъждове. Шест къщи били напълно разрушени от свлекли се през нощта кални маси, предава БТА. Спасителните екипи издирват още жертви и оцелели, затрупани под развалините и калта.", "date": "2018.11.10", "title": "Кално свлачище край Рио де Жанейро отне живота на петима"}
{"url": "https://www.24chasa.bg/novini/article/7146981", "text": "Италианският вътрешен министър Матео Салвини обвини Малта, че помага на идващи по море мигранти да достигнат Италия вместо сама да ги приеме, предаде ДПА. Според италианското вътрешно министерство в сряда вечерта италианските власти са сигнализирали на малтийските си колеги присъствието в малтийски териториални води на кораб с 13 мигранти, който бил свършил горивото. Същият кораб пристигнал на италианския остров Лампедуза в петък, а мигрантите казали, че са получили помощ от хора с униформи \"като тези на малтийската брегова охрана\", предава БТА. Според тези твърдения към кораба на мигрантите се приближил малък катер, чийто екипаж им дал вода, два резервоара гориво, спасителни жилетки и компас, а след това ги придружавал около час към Италия. В изявление Салвини нарече станалото \"враждебна проява\", която сравни с неотдавнашните съобщения как френските власти са закарали мигранти в Италия през френската граница. \"Някои страни членки на ЕС не ги е грижа за мигрантите и ни ги стоварват, а пък Брюксел заплашва със санкции заради бюджета ни. Няма да бъдем сплашени\", заяви Салвини.", "date": "2018.11.10", "title": "Салвини обвини Малта, че помага на мигранти да достигнат Италия"}
{"url": "https://www.24chasa.bg/novini/article/7146847", "text": "Братът на депутата от БСП Георги Стоилов - Илия, който е подсъдим като лидер на група за рекет, дрога и побоища, вече се издирва и от Интерпол, научи “24 часа”. През септември 40-годишният мъж бе обявен за национално издирване, издадена му бе и европейска заповед за арест. Тогава съдебни полицаи не го откриват на адреса му в Русе, за да го задържат по разпореждане на апелативния спецсъд. Той е излязъл законно от България на 6 септември в 20,36 ч през ГКПП Калотина с ауди. Заедно с него пътувала и 28-годишна русенка. По информация на МВР те са отишли в чешката столица Прага. Там Стоилов ѝ купил апартамент. Преди апелативните съдии да изменят мярката му, на 29 август т.г. специализираният съд го пусна от ареста с подписка. Докато чакал окончателното решение, Стоилов е заминал, тъй като е нямал забрана да излиза от страната. Новината, че депутатският брат е обявен за издирване, събра бившия вече вътрешен министър Валентин Радев и главния прокурор Сотир Цацаров в Народното събрание, за да съобщят подробности за разследването. Червеният депутат Георги Стоилов коментира тогава, че брат му е отишъл да се лекува в чужбина. Той обаче така и не се връща. В края на октомври делото срещу него започна задочно в спецсъда. Илия Стоилов е подсъдим, че е бил лидер на 8 мъже и жени, действали като престъпна група от 2015 до 2017 г. Междувременно роднини на депутатския брат са засипали главния прокурор и Върховната касационна прокуратура с жалби срещу наблюдаващите прокурори по делото. Обвиняват ги в предубеденост и заинтересованост.", "date": "2018.11.10", "title": "И Интерпол издирва брат на червен депутат, съдят го за рекет и дрога"}
{"url": "https://www.24chasa.bg/novini/article/7146812", "text": "Гранична полицайка пострада на летище София. Инцидентът е станал на Терминал 1 към 18:30 ч., съобщава  . Полицайката е ранена от изстрел на свой колега. Предполага се, че изстрелът е произведен по невнимание. Жената е уцелена в китката. Линейката е пристигнала веднага. В момента ранената е хоспитализарана във ВМА без опасност за живота. Директорът на ГД „Гранична полиция“ е разпоредил проверка във връзка с инцидента на Летище „София“. Това съобщиха от пресцентъра на МВР. Около 18.30 часа е регистриран инцидент в служебно помещение на „Гранична полиция“ на Летище „София“. При почистване на служебното оръжие граничен полицай е прострелял по невнимание своя колежка в ръката. Веднага е извикан екип на Спешна помощ. Служителката е транспортирана за допълнителен преглед в болница. По информация към момента, състоянието ѝ не е тежко. Изясняват се всички факти и обстоятелства около инцидента. По разпореждане на директора на ГД „Гранична полиция“ главен комисар Светлан Кичиков е започнала проверка по случая.                                                                                                                                                                                                                                                                                                                       ", "date": "2018.11.10", "title": "Гранична полицайка е ранена от колега, стрелял по погрешка на летище София"}
{"url": "https://www.24chasa.bg/novini/article/7146815", "text": "Археолози, търсещи светилище на богинята Бастет в некропола Сакара край Кайро, където има масови погребения на мумифицирани животни, откриха мумии на скарабеи, съобщи ТАСС. Освен тях археолозите откриха повече от 200 мумии на котки, няколко мумии на кобри и алигатори, каза министърът по въпросите на паметниците на културата Халед ел Анани Ез, предава БТА. Скарабеите са смятани в Древен Египет за символ на щастието, носещи успех и благополучие на притежателите си. Мумифицирането им обаче не е било разпространено. Това е първата подобна находка. Мумифицираните скарабеи са намерени в два каменни сандъка, напомнящи неголеми саркофази. В единия е имало 200 малки насекоми, наредени в три слоя един над друг. В другия са били поставени два големи скарабея, обвити в плат. Култът към животните е бил много разпространен в Древен Египет. Още през 1897 г. френският археолог Жак де Морган открива две катакомби, където са погребани мумии на животни.", "date": "2018.11.10", "title": "Откриха гробница с мумии на скарабеи и котки в Египет (Снимки)"}
{"url": "https://www.24chasa.bg/novini/article/7146831", "text": "Министърката на външните работи на Австрия Карин Кнайсъл, в телефонен разговор със своя руски колега Сергей Лавров, отхвърли обвинението за \"мегафонна дипломация\". Лавров употреби този израз, подразнен от обстоятелството, че случаят с предполагаемата шпионска афера, в която австрийски офицер е работил за руското разузнаване, бе обявен на пресконференция вчера сутринта. \"Начинът на действие на австрийското правителство се опира на ясни факти\", е заявила Карин Кнайсъл пред журналист от австрийската осведомителна агенция АПА. \"Става дума за действия, които се санкционират от наказателното право, което прави неизбежно включването на институциите, разследващи престъпления и информирането на обществеността\", е заявила министърката в разговора с Лавров. \"Този шпионски случай е недопустима намеса във вътрешните работи\", е казала Кнайсъл и е добавила: \"Ние очакваме при изясняване на случая пълното сътрудничество на руската страна\", предава БТА. Фактът, че руската страна тълкува телефонния разговор по друг начин, става ясен от разпространеното за пресата съобщение за актуалното състояние на австрийско-руските отношения, направено от руското Министерство на външните работи, части от което бяха публикувани и в Австрия. Според руското съобщение австрийската външна министърка е разяснила мотивите за съответните решения във Виена и е изказала надежда, че предприетите мерки няма да се отразят върху по-нататъшното развитие на двустранното сътрудничество. В руското съобщение се подчертава, че практиката на разгласяване на недоказани обвинения противоречи на нормите на международната комуникация и е неприемлива. Всякакви съмнения трябва да се основават на факти и да се съобщават по съществуващите канали за диалог, подчертава повторно руското външно министерство и отбелязва в заключение, че са били обсъдени и други теми, засягащи двете страни.", "date": "2018.11.10", "title": "Външните министри на Австрия и Русия обсъдиха шпионската афера по телефона"}
{"url": "https://www.24chasa.bg/novini/article/7146838", "text": "Стотици каталунски сепаратисти влязоха в сблъсъци с регионалната полиция по време на демонстрация в Барселона, предадоха ДПА и Асошиейтед прес. Около 400 души от просепаратистките Комитети за защита на Републиката бяха организирали контрапротест на митинг от 1500 души от силите на реда, които настояваха за по-високи заплати, предава БТА. Полицията се опита да държи двете демонстрации разделени и използва палки за отблъскване на сепаратистите. През септември подобен протест на сепаратисти срещу шествие на полицията завърши отново със сблъсъци, при които 14 души бяха ранени, а шестима - арестувани. Испания е в политическа криза от октомври миналата година, когато каталунски депутати сепаратисти направиха неуспешен опит за отделяне на тази област от Испания. Допитванията и неотдавнашните избори показват, че живеещите в богатата област 7,5 милиона души са разделени почти поравно по въпроса за независимостта на Каталуния.", "date": "2018.11.10", "title": "Стотици каталунски сепаратисти в сблъсъци с полицията в Барселона (Снимки)"}
{"url": "https://www.24chasa.bg/novini/article/7146850", "text": "Една от големите награди на ЮНЕСКО тази година у нас е за доктор Магдалена Баймакова. Тя е на 35 и вече е една от най-изявените жени учени у нас, съобщава  . Всяка година ЮНЕСКО връчва национални стипендии на жени учени. Д-р Баймакова печели стипендия от 5000 евро заради проучванията си в областта на хепатит Е. „Още от дете мечтаех да бъде лекар, породено от лична житейска история. Имахме болен в семейството и смятах, че медицината прави чудеса и че може да лекува хората”, разказа д-р Магдалена Баймакова. Вече 9 години д-р Баймакова се посвещава на изследването на непознати в България вируси. \"Ние се отдаваме повече на работата, отколкото на близките, но пък това е кауза, това сме избрали и няма място за оправдание. Имам малка дъщеря, сподели през сълзи д-р Баймакова\", казва тя. „Хепатит Е се отличава от останалите хепатити затова, че се среща все още и сред животните и това го прави един изключително очарователен вирус, който привлича нашия интерес. Пациентите не са длъжни да познават нашите болести, но е наша отговорността да бъдем откровени с тях и да отделим време и внимание, и да ги информираме. Те имат нужда от това”, категорична е д-р Баймакова.", "date": "2018.11.10", "title": "Български учен с награда от ЮНЕСКО за изследванията си на вирусите"}
{"url": "https://www.24chasa.bg/novini/article/7146772", "text": "Френският президент Еманюел Макрон и германската канцлерка Ангела Меркел откриха заедно паметна плоча за примирието от 1918 г. на церемония на Поляната на примирието в Северна Франция, където бе отбелязан краят на Първата световна война, предадоха ДПА и Франс прес. Това е първият път от 1945 г., когато на Поляната на примирието се срещат френски президент и германски правителствен ръководител. На тази поляна в гората на Компиен на 11 ноември 1918 г. във вагон-ресторант съюзниците и Германия подписват примирието, сложило край на конфликта, който е взел 18 милиона жертви, предава БТА. Паметната плоча бе поставена пред съществуващия надпис, който определя поляната като мястото, където \"престъпната горделивост на Германската империя бе победена от свободните народи, които се надяваше да пороби\". Новата паметна плоча носи следния надпис на френски и немски: \"На стогодишнината от примирието от 11 ноември 1918 г. Еманюел Макрон, президент на Френската република, и Ангела Меркел, канцлер на Федерална република Германия, потвърдиха тук ценността на френско-германското помирение в служба на Европа и мира.\" Двамата лидери се прегърнаха за кратко преди да положат венец на паметника, а след това застанаха мирно за тръбния зов за загиналите и националните химни на двете страни. Церемонията завърши с детски хор, който изпълни песен в прослава на мира с мелодията на европейския химн.", "date": "2018.11.10", "title": "Макрон и Меркел откриха плоча за 100 г. от края на Първата световна война (Снимка)"}
{"url": "https://www.24chasa.bg/novini/article/7146788", "text": "Премиерът Борисов ще замине на официално посещение в САЩ в началото на 2019 г., обяви външният министър Екатерина Захариева в предаването \"Събота 150\" на  . Захариева се завърна от визита в САЩ вчера. Външният министър обясни, че САЩ искат да работят с България и връщат интереса си към нашия регион. „Много пъти по време на посещението чух благодарност към България за конструктивната роля, която играе в региона, Желание на САЩ да работи заедно с нас за това да укрепим сигурността в нашия регион и нашите съседи да имат европейската перспектива. (...) Изключително позитивна оценка и дори искане и мнение за ситуацията в региона присъстваше в разговорите. Ангажирани са, не мисля, че не са. Може би е имало периоди, в които не е изглеждало така, но определено това, което аз усетих сега в това посещение във Вашингтон, усилията, които България полага, са много високо оценени и дори има желание, получих предложение, за сътрудничество с двата института по техни програми и България в региона на страните от Западните Балкани“, обясни Захариева. По време на посещението е повдигнат и въпросът с българските визи в САЩ. Това, което остава като неизпълнено условие, за да паднат визита, е отказите да намалеят пдо 3 процента. Всяка година процентът падал, но все още сме далеч от тази цифра, добави министърът.", "date": "2018.11.10", "title": "Борисов заминава на посещение в САЩ в началото на 2019 г."}
{"url": "https://www.24chasa.bg/novini/article/7145998", "text": "20 април 2008 г. Петима младежи се прибират призори с опел от пловдивска дискотека към Асеновград. По средата на пътя микробус, управляван от 23-годишния Дениз Чауш, се удря челно в колата. Газовата бутилка в нея избухва и пътниците вътре изгарят живи Това са 19-годишните Славена Апостолова, Каролина Стоилова, Венцислав Атанасов, както и Николай Каймаков и Кирил Караминчев, по на 24 г. В жестокия сблъсък загиват шофьорът на буса Дениз Чауш и спътникът му Мехмед Мейман, на 43 г. Разследването установява, че жестоката катастрофа е в резултат на “съпричинителство”. Какво означава това? Преди удара бусът се е движил в лентата на младежите. За да избегне сблъсъка, Венцислав Атанасов е направил грешна маневра и се е оказал в платното на буса. Дениз Чауш пък се връща в своята лента и там се врязва в колата с младежите. 10 години след трагедията асеновградският адвокат Валентин Ройнов преобръща съдебната практика. Досега само най-близките на жертвите и пострадалите - родители, съпрузи и деца, получаваха компенсации от застрахователите. След жалба на Ройнов ВКС излиза с тълкувателно решение този юни - за обезщетение могат да претендират не само най-близките, но и други роднини - братя и сестри, баби и дядовци, внуци, както и емоционално свързани лица (живеещи на семейни начала). “В делото за катастрофата представлявах родителите на Славена. Те получиха по 120 хил. лева. Още преди процесът да приключи в Пловдивския окръжен съд, братът на момичето - Васил, ме попита дали и той може да предяви иск - бил е много близък със сестра си, грижел се е 8 г. за нея, докато майката и бащата са на гурбет в чужбина\", разказва адвокатът. Именно братът Васил, който от 6 г. е секретар на Бачковския манастир, първи посрещнал страшната вест. Полицаи го събудили в неделя с думите: “Ела да разпознаеш сестра си в моргата”. Младежът изпаднал в шок. Преди часове изпратил Славена усмихната. “Братът е бил съсипан от гледката Ползвал е психологическа помощ. Нямал е сили да каже на родителите си. Помолил това да стори чичо му”, припомни юристът. Когато Васил попитал дали не може да претендира за компенсации, Ройнов му обяснил, че по установената съдебна практика няма право на това. За брата, богослов по образование, било необяснимо. “Как така нямам право? Аз никой ли съм? Със Славена сме една плът и кръв Знае ли някой какво ми е на душата!”, реагирал Васил. Това негово виждане съвпаднало с разбиранията на младия юрист, който тогава бил на 34 г. И му предложил двамата да се изправят срещу установената съдебна практика, за да докажат нейната несправедливост. “Исках да заведем това дело, защото се почувствах дискриминиран. Смъртта на сестра ми преобърна целия ми живот. Грижех се години наред за нея, споделях всичките ѝ радости и тревоги”, казва Васил Апостолов. Адвокатът му Валентин Ройнов преравя стотици страници, за да се подготви за сложния казус. Коства му години труд. През 2013-а завежда дело от името на Васил Апостолов за обезщетение от застрахователя в Асеновградския съд. “Предварително знаех, че това производство може да бъде решено единствено от ВКС”, вметва юристът. Частичният иск е за 12 000 лева от общо 50 000. На първа и втора инстанция в Пловдив той е отхвърлен “Давах кураж на Васил да не се отчайва. Казвах му, че ще е успех дори да се предизвика обществен дебат, защото понятието “справедливост” не е абстрактно\", посочва Ройнов. Едва през март 2015 г. казусът отива във ВКС, но там засяда. Цяла година по него няма никакво движение. “Тогава заподозрях, че сме засегнали чувството за справедливост на върховните магистрати”, коментира адвокатът. Лъч надежда му дава публикация в “Правен свят” през пролетта на 2016 г. От нея ставало ясно, че ВКС е образувал тълкувателно дело дали в кръга на увредените лица от катастрофи се включват братята и сестрите, както и други роднини и имат ли право те на обезщетение. Решението излиза през юни и преобръща цялата досегашна практика. Според него братята и сестрите, бабите и дядовците, внуците и по изключение всяко друго лице, което е установило трайна емоционална връзка с жертвата, подлежат на обезщетение. На 5 декември т.г. е насрочено делото на Васил във ВКС. Тогава ще се прецени дали искът му ще бъде уважен. Именно тълкувателното решение на ВКС за конкретния случай предизвика трус сред застрахователите. Те предупредиха, че заради широкия кръг на обезщетения, “Гражданската отговорност” ше скочи до 1000 лева. А бъдещите обезщетения могат да нараснат до 1 млрд. лева годишно. “Абсолютно не е вярно. Това, че си загубил дете, родител или близък на пътя, не ти дава автоматично право за компенсация. Трябва да докажеш, че си претърпял неимуществени вреди”, обяснява адвокат Ройнов. Според него е спекулация да се твърди, че ще бъдат приравнени всички обезщетения и роднините ще вземат по 118 000 лв., каквито искове средно се присъждат. Колега на асеновградския адвокат е събрал информация, че през 2017 г. загиналите на пътя са 683 души. За тях са изплатени 80,6 млн. лева обезщетения. Ранените за същия период са били 8680 и са получили около 43,4 млн. лева. Броят на засегнатите автомобили м.г. е бил 6888 и са изплатени материални щети в размер на 68,8 млн. лева. “Общият сбор от тези компенсации е 192,8 млн. лева, а набраните средства от \"Гражданска отговорност” за са около 616 млн. лева. Или при застрахователите остават близо 423 млн. лв. само за 2017 г. И то е при премия средно от 176 лв. Сега тя е със 100 лева нагоре. Това означава, че в компаниите ще влязат почти 1 млрд. лева”, казва правистът. Според него се премълчавал фактът, че около 30% от застрахователната премия отива за комисиони на брокери и агенти. “Ако тази сума се намали, ще се освободи допълнителен ресурс”, подчертава юристът. Той не крие, че адвокатски кантори играят със застрахователи и ощетяват близки на загинали и пострадали. “Веднага след катастрофата на 20 април 2008 г. на семейството на Славена се обадили от столична кантора да предлагат помощ. \"Съветвам роднини на жертви и ранени при пътни произшествия да не бързат да се съгласяват, когато непознати ги ухажват и обират. А спокойно да изберат защитник, на когото имат доверие. Етичният кодекс на адвокатите забранява ние да търсим клиентите, трябва да е обратно”, обобщава Ройнов.", "date": "2018.11.10", "title": "Катастрофа със 7 убити и братът Васил взривиха съдебната практика за обезщетения"}
{"url": "https://www.24chasa.bg/novini/article/7146804", "text": "Партията на френския президент Еманюел Макрон и европейските либерали заявиха на конгреса на европейската формация в Мадрид, че ще се съюзят за изборите за Европейски парламент през май 2019 г., предаде Франс прес. На конгреса си днес партията Алианс на либералите и демократите за Европа (АЛДЕ) прие програмна декларация за \"изграждане на широк съюз за борба срещу национализма и популизма\", каза заместник-председателят на АЛДЕ испанецът Луис Гарикано, предава БТА. В този съюз ще влезе движението на френския президент \"Република, напред!\", която не е член на АЛДЕ. Коалицията има за цел да приеме \"политически партии от други политически семейства\", по-специално консерваторите от Европейската народна партия и социалдемократите, които са съответно първата и втората най-голяма група в сегашния Европейски парламент. Целта е \"в Европейския парламент да се създаде централна, свързваща група, която ще може да промени баланса на силите в Европа, която днес е доминирана от Европейската народна партия\", каза депутатът от \"Република, напред!\" Пиер-Александър Англад. Европейските либерали освен това отказаха да издигнат свой кандидат за председател на Европейската комисия, предпочитайки цял екип. \"Ще водим кампания за идеалите, за това, което можем да направим за европейските граждани\", каза председателят на партията АЛДЕ холандецът Ханс Ван Бален. \"Няма да издигаме мъж в напреднала възраст като г-н Вебер или г-н Тимерманс, които са кандидати за поста\", добави той, имайки предвид кандидата на консерваторите германеца Манфред Вебер и този на социалдемократите холандеца Франс Тимерманс.", "date": "2018.11.10", "title": "Партията на Макрон и европейските либерали ще се съюзят за изборите за ЕП"}
{"url": "https://www.24chasa.bg/novini/article/7146809", "text": "Констативният протокол с проблемите на пътя край Своге е бил изпратен до АПИ още миналата година, е казала депутатът Елена Йончева, цитирана от пресцентъра на БСП. Преди да бъде отнет имунитетът й, Елена Йончева, заедно със свои колеги от БСП, е внесла искане за независима експертиза, която да установи качеството на магистралите. Тя е коментирала, че преди 3 дни е получила констативния протокол за пътя край Своге. \"Документът от 20 юни миналата година е бил изпратен до Агенция \"Пътна инфраструктура\" още тогава\", е казала Йончева. По думите й в него, на базата на експертиза, са били изброени в 7 точки проблеми с пътя, където загинаха 20 души. Тя е уточнила, че в първите две пише, че е установено износване на горния слой на асфалта и лошо сцепление, както и рисков завой с голям вираж - точно в участъка, където стана инцидентът през август тази година. Йончева е пояснила, че документът, изпратен до пътната агенция, съдържа задължително предписание \"пълна подмяна на асфалтовото покритие\", и че срокът за изпълнение е \"незабавно\". \"Изпратихме този документ веднага в прокуратурата и изводите трябва да ги направи тя\", е заявила народният представител. Елена Йончева е разказала, че започнала да получава документи, след като БСП поиска от АПИ да разреши независими лаборатории от чужбина да направят проверка на петте магистрали.", "date": "2018.11.10", "title": "Йончева: Има протокол от експерти за пътя София-Своге от миналата година"}
{"url": "https://www.24chasa.bg/novini/article/7146630", "text": "Външните министри на Русия и на Австрия, Сергей Лавров и Карин Кнайсъл обсъдиха по телефона делото срещу  , предаде ТАСС, като цитира изявление на руското външно министерство. Руската страна определи като неприемливо и противоречащо на нормите на международното общуване отправянето на публични обвинения без доказателства. Всякакви възможни взаимни безпокойства трябва да се обсъждат по съществуващите канали за диалог и въз основа на фактите, подчерта е Лавров по време на телефонния разговор, предаде БТА. На свой ред Кнайсъл обясни мотивите, ръководили взетите от Виена решения и изрази надежда, че те няма да окажат влияние на по-нататъшното развитие на двустранните връзки. Министърката вече отмени посещението си в Русия, планирано за 2 и 3 декември тази година и предупреди, че ако подозренията за шпионаж се потвърдят, може да се стигне до обтягане на отношенията между двете страни. Вчера австрийските власти съобщиха, че водят разследване срещу 70-годишен австрийски полковник в оставка, за когото се твърди, че през последните 20 години е предавал на руското военно разузнаване информация за австрийската военна авиация, артилерийски системи, високопоставени чиновници и миграционната криза. Прокуратурата проверява дали е имало разгласяване на държавна тайна. В случай, че подозренията се потвърдят, той може да получи присъда до 10 години затвор, припомня ТАСС. Руското външно министерство изрази протест срещу изявленията на Виена пред австрийския посланик в Москва Йоханес Айгнер.", "date": "2018.11.10", "title": "Външните министри на Австрия и Русия обсъдиха делото за шпионаж"}
{"url": "https://www.24chasa.bg/novini/article/7146654", "text": "Президентът на САЩ Доналд Тръмп отмени планираното за днес следобед посещение в американското военно гробище в гората Бело, северна Франция, поради лошото време, съобщи Франс прес, като се позовава на Белия дом, предава БТА. Тръмп, който е в Париж през уикенда за участие в честванията на стогодишнината от края на Първата световна война, в днешната си програма няма нищо друго предвидено до вечерта, когато е поканен на тържествена вечеря в музея \"Орсе\" заедно с други държавни глави, пристигнали във френската столица за участие в тържествата.", "date": "2018.11.10", "title": "Тръмп отмени посещение на военно гробище в северна Франция заради лошо време"}
{"url": "https://www.24chasa.bg/novini/article/7146657", "text": "В проекта на Закон за социалните услуги за първи път се създава законов ред за предоставяне на асистентска подкрепа за възрастни хора в невъзможност за самообслужване, както и за хора с увреждания, ако не ползват такава подкрепа по друг закон. Това съобщиха на семинар за журналисти заместник - социалният министър Зорница Русинова и Елена Кременлива, директор на дирекция \"Социално включване\" в МТСП. Те представиха новите моменти в проекта на Закон за социалните услуги, предава БТА. Дефинира се съдържанието на асистентската подкрепа, определят се функциите на асистента и на общината, когато услугата се финансира от държавния и общинския бюджет. Общината се задължава да организира предоставянето на асистентската подкрепа по начин, който да позволи комплексно предоставяне на различните видове социални услуги в домашна среда. Изрично се регламентира, че насочването за ползване на асистентска подкрепа, която се финансира от държавния и общинския бюджет, се извършва само от общината, която предоставя услугата, т.е. не се прилага общият ред, независимо от групата потребители. Асистентът подкрепя този, който ползва услугата, за да се справи в ежедневието- подпомага го в придвижването в домашна среда или го води до болница, до някое учреждение. За услугата важат принципите на целия закон - тя ще е безплатна за хората без доходи, останалите ще заплащат различна сума от таксата - 10,20,50 процента от нея по индивидуална преценка на всеки случай. Оценката ще се прави от общински служители. Зорница Русинова подчерта, че до момента всичко, което е правено в сферата на домашните и лични асистенти до голяма степен е било подчинено на програми, но със закона за първи път ще се гарантира, че асистентската подкрепа като част от услугите, които предоставя общината, ще подлежи на законово регламентиране. По думите на Кременлиева вече от половин година се работи в МТСП как асистентската подкрепа да стане държавно делегирана дейност, разработен е дори и стандарт за финансиране. В момента ситуацията е такава, че асистентската подкрепа ще бъде уредена в два закона - в Закона за личната помощ и в Закона за социалните услуги, като във втория е предимно за възрастни хора в невъзможност за самообслужване, но могат да я ползват и хора с увреждания, които няма да ползват лична помощ по другия закон. Асистентската услуга е специализирана услуга по новия закон. В проекта на Закон за социалните услуги е предвидено да има както специализирани, така и общодостъпни услуги. Двата типа услуги ще бъдат ползвани по различен начин. Общото между тях е, че няма да има вече заповеди за настаняване или направление за ползване. В момента, ако човек иска да ползва социална услуга, финансирана от държавата, трябва да отиде в дирекция \"Социално подпомагане\", издава му се заповед за настаняване с валидност 3 месеца или му издават направление със заповед 3 месеца. В новия закон ограничението за валидност отпада. Насочването за специализираните услуги ще се състои в подкрепа за информиран избор на услуга, а не задължаване за ползване на услуги. Изборът каква услуга ще се ползва е изцяло на потребителя. В момента дирекция \"Социално подпомагане\" настанява в конкретни места и насочва към конкретна услуга. Занапред хората сами ще избират кой да е доставчикът. Ако има две възможности за резидентна грижа, човек ще може да се запише в списък за чакащи за определена услуга . В момента това не е възможно, защото заповедта за настаняване е за точно конкретен център, за който има места. При общодостъпните услуги няма да има насочване. Всеки, който знае за някаква услуга, може да отиде да я ползва, а ако не знае, може да бъде информират от общината или от АСП. Общодостъпни са услугите за консултиране, свързани с ранно детско развитие, консултация на бъдещи родители, когато те не са в риск. Ако бъдещите родители са непълнолетни, услугата се води специализирана и се ползва чрез насочване. Запазва се кръгът на хората, които ползват социални услуги без заплащане - всички социални услуги за деца са безплатни, безплатни са и за хора без доходи. Въвеждат се случаи и на безплатни за всички хора социални услуги. Сред тях са подкрепата за формиране на родителски умения, за ранно детско развитие , ранна интервенция на уврежданията , като тя започва в родилно отделение. Най-важното при нея ще е координацията с болниците - в момента, в който се роди дете с увреждане, човек от услугата трябва да отиде да подкрепи родителите на място, защото много често моментът на изоставяне на детето се случва непосредствено след раждане, обясни Елена Кременлиева. За децата най-съществената новост е, че режимът става различен, когато детето не е в риск по смисъла на Закона за закрила на детето. В момента за да се ползват социални услуги за деца, независимо дали са в риск от изоставяне, неглижиране, насилие, или просто имат нужда от кратка терапия като работа с логопед, всички минават през дирекция \"Социално подпомагане\", за да получат направление, за да ползват услуги. Този по-усложнен ред се запазва за децата в риск, но когато няма такъв риск, децата ще ползват услугите по реда на Закона за социалните услуги .", "date": "2018.11.10", "title": "За първи път ще се регламентира предоставянето на асистентска подкрепа за възрастни хора"}
{"url": "https://www.24chasa.bg/novini/article/7146660", "text": "Роденият в Сомалия нападател, който вчера подпали пикап с газови бутилки и уби един човек в Мелбърн, е бил вдъхновен от Ислямска държава, но не е имал преки връзки с джихадистката група, предаде Ройтерс, цитирайки местната полиция. Според полицията 30-годишният нападател Хасан Халиф Шире Али се радикализирал и вдъхновил от пропагандата на екстремистите. През 2015 г. паспортът му бил анулиран заради доклад на разузнаването, че се готви да отпътува за Сирия, но според оценката въпреки радикалните си възгледи, той не представлявал заплаха за националната сигурност на Австралия, предава БТА. Шире Али беше прострелян от полицията и почина в болница. Ислямска държава пое отговорността за нападението. Според заместник-главния комисар на австралийската полиция Йън Макартни нападателят без съмнение е бил радикализиран, но полицията смята, че не е имал преки контакти с организацията. Премиерът Скот Морисън заяви, че готовността за терористично нападение остава на трета от общо пет степени и заяви пред репортери в Сидни, че проблемът е в радикалния ислям. \"Ще го нарека с истинското му име. Радикален, насилствен, екстремистки ислям, който се противопоставя на самия ни начин на живот. Аз съм първият, който ще защити религиозните свободи в тази страна, но това значи, че трябва да бъда и първият, посочил с пръст религиозния екстремизъм\", подчерта той.", "date": "2018.11.10", "title": "Нападателят от Мелбърн бил вдъхновен от Ислямска държава"}
{"url": "https://www.24chasa.bg/novini/article/7146662", "text": "Турският президент Реджеп Тайип Ердоган обеща да осигури безопасност на жителите на териториите на изток от река Ефрат в Сирия, предаде ТАСС, като се позовава на Анадолската агенция. На нас са ни известни проблемите на сирийските райони, разположени на изток от Ефрат. В скоро време ние ще осигурим безопасност и в този район, каза Ердоган днес. Президентът визира присъствието в района на изток от р. Ефрат в Сирия на сирийската кюрдска милиция Сили за защита на народа /СЗН/, смятана от Анкара терористична организация и разклонение на действащата в Турция Кюрдска работническа партия /ПКК/, предава БТА. СЗН са водещата групировка в подкрепяните от САЩ Сирийски демократични сили, които контролират почти цялата територия на изток от Ефрат. Ердоган коментира също решението на Вашингтон да обяви награди за информация за местонахождението на трима ръководни членове на ПКК. На нас ни е добре известно, че някои сили, които са обявили ПКК за терористична организация и определили награди за /информация за/ нейни главатари, тайно сътрудничат с терористите, е заявил Ердоган. САЩ подкрепят СЗН, разглеждайки ги като съюзник в борбата срещу \"Ислямска държава\". Ердоган окачестви тази седмица като неприемливи съвместните патрули на САЩ със сирийски кюрдски бойци близо до сирийско-турската граница. Анкара предупреди, че може да предприеме офанзива в Северна Сирия, за да прочисти района от кюрдските бойци, тъй като се опасява, че те застрашават нейната сигурност. Седем турски войници са загинали, а 25 са ранени при експлозия в склад за боеприпаси в окръг Хаккяри /Югоизточна Турция/, предаде Ройтерс, като се позовава на изявление на турския президент Реджеп Тайип Ердоган. Експлозията е станала във военна база в района на Шемдинли в окръг Хаккяри, близо до границите с Ирак и Иран, се посочва в съобщение на валийството в Хаккяри. Имаме седем загинали и 25 ранени войници в резултат на експлозия, каза Ердоган, преди да отпътува днес за Франция за участие в тържествата по случай 100 години от края на Първата световна война. Президентът добави, че официални представители правят оглед на място. Турското министерство на отбраната посочи вчера, че 25 войници са били ранени при инцидента, станал при експлозия на артилерийски боеприпас по време на стрелба. Турският президент Реджеп Тайип Ердоган призова Рияд да извърши \"честно\" разследване на убийството на саудитския журналист Джамал Хашоги, с което да премахне съмненията, предаде ДПА. Рияд трябва да открие кой от 18-имата заподозрени е извършителят, каза още Ердоган, имайки предвид саудитците, арестувани в Саудитска Арабия във връзка с убийството. Той добави, че сред задържаните са и 15-имата предполагаеми членове на отряда екзекутори, пристигнали в Истанбул, за да убият Хашоги. \"Убийците определено са сред тези 15 или 18 (заподозрени). Не е необходимо да се издирват другаде\", каза Ердоган и призова Рияд да премахне подозренията чрез \"честно разследване\". Турският президент посочи също, че Турция е предоставила записи, свързани с убийството, на Саудитска Арабия, САЩ и няколко други държави. \"Предоставихме записи на Саудитска Арабия, САЩ, а също на германците, французите и британците\", каза Ердоган в Анкара, преди да отпътува за Париж. \"Те са ги изслушали и знаят за разговорите\", добави той. Турски източници заявиха по-рано, че властите разполагат с аудио запис, който документира убийството, напомня Ройтерс. Журналистът Джамал Хашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Главният прокурор на Истанбул заяви, че Хашоги е бил удушен, веднага след като е влязъл в консулството, а след това тялото му е било разчленено и унищожено.", "date": "2018.11.10", "title": "Ердоган обеща безопасност на жителите на изток от река Ефрат в Сирия"}
{"url": "https://www.24chasa.bg/novini/article/7146689", "text": "Председателят на Европейския съвет Доналд Туск заяви, че президентът на САЩ Доналд Тръмп е против \"силна и обединена Европа\" в реч, произнесена в полския град Лодз, предаде Франс прес. \"За пръв път в историята имаме американска администрация, която меко казано не се отнася с ентусиазъм към една силна и обединена Европа\", заяви Туск. \"Говоря за факти, а не за пропаганда\", подчерта бившият полски премиер на митинг в навечерието на стогодишнината от обявяването на независимостта на Полша, предава БТА. Туск обвини президента на САЩ, че преди половин година, на срещата на Г-7 в Канада, практически еднолично е наложил премахването на фразата, че големите сили искат да спазват реда, основаващ се на принципи и ценности. (Председателят на Европейския съвет поясни мисълта си в интервю, публикувано днес от полския в. \"Газета виборча\", отбелязва АФП. В него Туск заявява, че Тръмп иска свят, в който от една страна ще стоят САЩ, а от друга - различните други държави). Туск говори и за предстоящите напролет избори за Европейски парламент. Той предупреди за появата на националистическо движение, настроено враждебно към ЕС. \"Не е изключено в този парламент да бъдат представени две течения, едното антиевропейско и все повече с цветовете на \"кафявите ризи\" (носени от членовете на щурмовите отряди на нацистката партия в Германия преди и по време на Втората световна война - бел. ред.), залагащо все повече на национализма. Второто течение ще бъде на тези, които искат да задълбочават европейската интеграция възможно най-много\", предсказа Туск. Той напомни за засилването на антиевропейските чувства в някои страни. \"Това засега не засяга лидерите, но подобни сили укрепват пред очите ни. Сили, които залагат повече на конфликта, отколкото на сътрудничеството, на дезинтеграцията вместо на интеграцията\", подчерта председателят на Европейския съвет, който неотдавна заяви, че има сериозен риск Полша да напусне ЕС. Туск отправи и критики срещу позицията на сегашното полско правителство към Европа, без да го спомене изрично. \"Тези, които се противопоставя на силно полско присъствие в Европа, де факто действат против нашата независимост\", подчерта той и припомни на поляците, че \"от нас зависи дали политиците ще унищожат ЕС и ще изведат Полша от съюза\". Туск определи управляващите в Полша популисти като \"съвременни болшевики\" и напомни, че те могат да бъдат победени, предаде Асошиейтед прес. Смята се, че е много вероятно след две години той да се кандидатира за президент на страната. Председателят на Европейския съвет отдаде почит на държавниците, възстановили полската независимост - маршал Юзеф Пилсудски, който през 1920 г. побеждава болшевиките в полско-съветската война, и Лех Валенса, основателят на профсъюза \"Солидарност\", който през 80-те години се противопоставя на подкрепяното от СССР комунистическо управление. Пилсудски и Валенса са били изправени пред по-трудни ситуации от днешната, заяви Туск и попита поляците \"защо вие да не можете да победите съвременните болшевики?\"/", "date": "2018.11.10", "title": "Туск критикува Тръмп, предупреди за \"кафяв\" национализъм в Европа"}
{"url": "https://www.24chasa.bg/novini/article/7145919", "text": "Докато се гушка в мама и тати, папка и пълни памперса, едномесечният Кристофър от Ливърпул дори не подозира колко световноизвестен става всеки ден. За него се пише в Англия, Франция, Финландия, Норвегия, САЩ, Канада, Унгария, Чехия, България, Македония, Китай и дори в Тайланд. Родителите му Цветомира и Филип Павловски се забавляват да пускат името на малкото си бебче в търсачката “Гугъл” и да събират съобщения в медии от цял свят за него. Когато Кристофър се появява на бял свят на 6 октомври 2018 г., те дори не подозират колко светкавично ще стане известен Денят е събота, а майката е приета с контракции в петък вечерта. По принцип терминът бил за 1 октомври, но бебето се забавило и притеснените родители решили да отидат на лекар в петък. Казали им, че всичко е нормално, но могат да приемат майката на следващия ден и да предизвикат раждане, което обикновено се случва до 24 часа. “Съгласихме се и тя трябваше да постъпи на шести. Даже излязохме на ресторант. Щом се прибрахме от вечерята, болките обаче започнаха и отидохме в болницата. Раждането продължи цяла нощ и той се роди напълно естествено на следващата сутрин в 9,02 часа”, спомня си Филип. В този момент радостният баща дори не мисли, че самият той е рожденик. Но се обажда на своя татко и му казва: “Честит рожден ден! Имам подарък за теб - внук.” Така три поколения Павловски се оказват рожденици на 6 октомври Дядото Кирил от Македония е роден на същия ден през 1956 г., а бащата - през 1983 г. Любопитно е, че и леля му Таня също е проплакала на 6 октомври, но през 1983 г. Цялата тази равносметка Цвети и Филип правят чак ден по-късно, когато частично са се опомнили от сполетялото ги щастие и докато бебето им е подложено на преглед. Разказ ват я на медицинските сестри, които в това време мерят теглото и ръста на детето, а те са толкова впечатлени, че ги съветват да я споделят с медиите. Следващите дни младите родители са толкова погълнати от грижите за новороденото, че си спомнят едва седмица по-късно за този разговор. Както сега се шегуват, по това време вече започнали да спят по два-три часа на денонощие и мислят как всъщност ще се казва техният син. Двамата са вярващи и не избират предварително име на бебето. Започват да мислят по този въпрос едва вечерта преди раждането. Набелязват 8 имена, но не се спират на нито едно конкретно дори в първите дни след появата му. Причината е, че са много ангажирани, а и в Англия можеш да бавиш до 6 седмици вземането на това съдбовно решение. От 8 ги намалихме на 5, след това на 3 и след седмица решихме как ще се казва, спомня си Филип. Когато името Кристофър е избрано, се решават да напишат кратки съобщения за своята история до няколко регионални медии в Ливърпул, както ги били посъветвали медицинските сестри. Половин час след изпращане на имейлите получават и първото позвъняване от журналист. След 1 час пристигат да ги снимат и до два часа гръмва цялата история Направо не можехме да повярваме какво се случва, признава бащата. След като историята им се появява на сайта на Би Би Си, тя тръгва по цял свят. Започват да им звънят и други журналисти. Дядо Кирил започват да го спират по улиците на Прилеп и да му честитят внук непознати хора. Причината е, че подобно съвпадение е изключително рядко. “Шансът бащата да има същия рожден ден като сина си е 1:365, колкото са дните в годината. А шансът и дядото да има същия рожден ден е 1:365х365, или кръгло 1:130 000”, обяснява статистикът на Би Би Си Рос Анинг. Когато се прибави и рожденият ден на лелята, шансът вече става 1:48 милиона. Според Книгата на рекордите “Гинес” в света са известни 6 семейства, които имат по 4 поколения, родени на една и съща дата. Четири са в САЩ и по едно в Япония и Финландия. При тях четвъртият рожденик е прадядо. При семейство Павловски обаче има още едно допълнително съвпадение – дете, баща и дядо са родени и в един и същи ден от седмицата – събота. Даже Филип и Кристофър се появяват и приблизително по едно и също време в денонощието. Бащата в 8,50 часа, а синът в 9,02 часа. Затова те са подали запитване до “Гинес” и трябва да получат отговор до 2 месеца дали всички тези съвпадения ги правят рекордьори. Дори обаче отговорът да не е утвърдителен, Цветомира и Филип вече се смятат за изключителни късметлии. Вярват, че някаква сила ги движи през всичките 12 години, в които са заедно, и вероятно Кристофър не е идвал при тях толкова дълго време, чакайки своя миг. Цветомира е от София, а Филип е от македонския град Прилеп Запознават се в Бургас през 2006 г., където и двамата учат по това време - той в медицинския колеж, а тя следва туризъм. Любовта пламва помежду им, но Филип решава да замине за САЩ. След година го последва и Цвети. Заживяват в Колорадо, където остават 4 години. Работихме яко и със спечеленото пътешествахме, споделя той. Така обикалят почти всичките щати. Докато са в Лас Вегас, Филип прави предложение за брак. Връщат се в Македония и България, където той учи още две години магистратура и става физиотерапевт. Преди 7 години късметът отново каца на рамото им и Филип печели 50 000 лева от играта “Сделка или не” по Нова телевизия. Цветомира пък започва успешен бизнес с декоративни свещи, които сама изработва. Те са толкова впечатляващи, че е поканена от македонска телевизия, за да разкаже какви технологии използва. И макар и в България, и в Македония нещата да изглеждат добре за тях, установяват, че не искат да живеят в нито една от двете страни. “Продадохме, каквото имахме, грабнахме куфарите и пристигнахме в Ливърпул през 2015 г. Никого не познавахме тук, просто бяхме разбрали от интернет, че е хубаво място и мога да си намеря лесно работа”, спомня си Филип. По отношение на него проучванията се оказват правилни. Бързо си намира работа като физиотерапевт в болница. Декоративните свещи не се оказват по сърцето на англичаните, но Цвети не унива. Пълна е с идеи и мечти, най-голямата от които е да имат дете. Още с пристигането си във Великобритания започват да правят опити за забременяване, но не се получава. Тръгват по лекари и научават, че шансът да имат бебе по естествен път е около 30%. Затова се решават да се подложат на инвитро процедура. Тя е насрочена за 8 март 2017 г., но дни преди това Цветомира разбира, че е бременна. В продължение на шест месеца пазят в тайна от всички роднини голямата новина, въпреки че упорито се готвят за появата на новия член в семейство Павловски. Купуват къща в Ливърпул и тъй като времето е малко, Филип се захваща сам да я ремонтира. Успяват да се справят с всичко и да посрещнат дълго чакания Кристофър в свой дом, както и прииждащите от България и Македония роднини. Първо пристигат родителите на Цвети за три седмици, сега майката на Филип е при тях, за да помага. Плановете са всички родени на 6 октомври да се съберат напролет в Прилеп и там да направят кръщене на Кристофър и голям купон за неговото раждане. Това ще бъде първото пътешествие на добилото известност още с раждането си бебе. Родителите му обаче са категорични, че го чакат още много. Макар да са купили къща в града на “Бийтълс” и да се чувстват добре там, те искат още да обикалят по света. До момента Цвети и Филип са били в над 25 държави и мечтаят да опознават все повече националности и култури. Така че освен световна слава, Кристофър, изглежда, го очаква и живот на пътешественик. А защо не и две в едно - пътуване в страните, където вече знаят за него.", "date": "2018.11.10", "title": "Само 6 фамилии в света са като на Кристофър - бебето за \"Гинес\""}
{"url": "https://www.24chasa.bg/novini/article/7146643", "text": "Президентът Владимир Путин участва в церемония по откриването на първия паметник на писателя Иван Тургенев в Москва за 200-годишнината от рождението му, съобщи ТАСС. В изказването си Владимир Путин подчерта, че без Тургенев е невъзможно човек да си представи руската литература. Той отбеляза, че новият паметник е много красив и благодари на скулптора Сергей Казанцев. След това положи в подножието му букет червени рози. Досега в Москва имаше само един бюст на Тургенев пред библиотеката, носеща неговото име, припомня БТА. Паметникът на Тургенев е в архитектурно-музейния комплекс, който получи името \"Тургеневски квартал\". В него е домът на писателя, градината и малкият парк до него. Иван Тургенев е роден на 9 ноември 1818 г. Той е признат за класик на руската литература. Голяма част от живота си прекарва в Западна Европа. Най-известни са романите му \"Бащи и деца\", \"Дворянско гнездо\", повестта \"Ася\", разказът \"Муму\" и цикълът разкази \"Записки на ловеца\". ", "date": "2018.11.10", "title": "Путин поднесе червени рози пред новооткрития паметник на Иван Тургенев"}
{"url": "https://www.24chasa.bg/novini/article/7146722", "text": "Кметицата на Рим Вирджиния Раджи бе оневинена в дело за лъжесвидетелство за спорно назначение в общината, предадоха Ройтерс и ДПА. Раджи, която е представител на управляващата партия \"Движение 5 звезди\", бе обвинена, че е излъгала, когато е заявила, че бившият началник на кабинета й Рафаеле Мара не е повлиял на решението й да назначи брат му Ренато на висок пост в общината. Прокуратурата искаше 10 месеца затвор за Раджи, предава БТА. Етичният кодекс на \"Движение 5 звезди\" изисква членовете на тази партия на изборна длъжност да подадат оставка, ако получат съдебна присъда.", "date": "2018.11.10", "title": "Оневиниха кметицата на Рим по дело за лъжесвидетелство за спорно назначение"}
{"url": "https://www.24chasa.bg/novini/article/7146726", "text": "Русия и Турция водят постоянен диалог за либерализиране на визовия режим, заяви руският заместник-министър на външните работи Александър Грушко, цитиран от ТАСС. Ние водим постоянен диалог по линия на консулските служби във връзка с либерализиране на действащия визов режим, каза Грушко и уточни, че става дума за отмяна на визовите изисквания за притежателите на определени категории паспорти. Той съобщи, че наскоро са се състояли поредни консултации по визовите въпроси. Когато бъде постигнато съгласие по този въпрос, то ще бъде оформено като съответна договореност, добави руският заместник-министър, предава БТА. През август министрите на външните работи на Русия и Турция - Сергей Лавров и Мевлют Чавушоглу, се договориха за създаване на механизъм за консултации за облекчаване на визовия режим за определени категории граждани на взаимна основа.", "date": "2018.11.10", "title": "Русия и Турция са в постоянен диалог по въпроса за либерализиране на визовия режим"}
{"url": "https://www.24chasa.bg/novini/article/7146756", "text": "Танкер, плаващ под флага на Бермудите, е заседнал днес край гръцкия остров Крит, недалеч от пристанището на главния град Ираклио, информира електронното издание на в. \"Катимерини\". Не се съобщава за пострадали хора от 31-членния екипаж, в който има и десетима гърци. Няма данни и за евентуално замърсяване вследствие на инцидента, предава БТА. Корабът е отплавал от Хюстън, Тексас, и е плавал за турското пристанище Алиага с планирана спирка в Ираклио. Той е бил натоварен със 150 000 куб.м. втечнен газ. Два влекача са изтеглили танкера от скалите и са му помогнали да акостира на пристанището в Ираклио, където е трябвало да бъде ремонтиран.", "date": "2018.11.10", "title": "Танкер със 150 хил. кубика втечнен газ на борда заседна край остров Крит"}
{"url": "https://www.24chasa.bg/novini/article/7146760", "text": "Румънският делегиран министър по европейските въпроси Виктор Негреску е подал оставка, съобщи днес Медиафакс, позовавайки се на правителствени източници. Оставката идва по-малко от два месеца, преди страната да поеме ротационното председателство на ЕС. Новината за оставката на министъра бе потвърдена по телевизия Джиджи 24 от министъра за еврофондовете Рована Плумб, предава БТА. Негреску координираше подготовката на шестмесечното председателство на Съвета на ЕС, което Румъния ще поеме от януари догодина, напомня ТАСС. Според различни източници, които говориха пред медиите при условие за анонимност, Негреску е подал оставка след напрегнато заседание на кабинета вчера, на което министрите са обсъждали готовността на Румъния да поеме председателството, посочва изданието Болкан инсайт. Министърът на финансите Еуджен Теодорович също потвърди за оставката. \"Това е акт, който не разбирам. Да го направиш, когато имаш изключителна възможност да координираш подобно председателство, показва политическа незрялост\", коментира днес Теодорович. 33-годишният Негреску от управляващата Социалдемократическа партия бе назначен за делегиран министър по европейските въпроси през юни 2017 г.", "date": "2018.11.10", "title": "Румънския делегиран министър по европейските въпроси подаде оставка"}
{"url": "https://www.24chasa.bg/novini/article/7146622", "text": "„Няма да тълкувам мотивите на главния прокурор. Правим изводи от фактите- че поисканите имунитети идват след две години, в момент, в който, особено Елена, много ярко се прояви в разследващи нейни материали и филми“, каза лидерът на БСП Корнелия Нинова пред Дарик. Тя уточни, че мотивите изглеждат интересно- за пране на пари за закупуване на фотокамери и техника за снимане на филми в Сирия. „Странни са всички тези неща“, каза тя и припомни, че \"сигналите\" започнаха от ГЕРБ- от Антон Тодоров, Делян Добрев, Тома Биков, всички тези обвинения по времето на Кумгейт. Тя уточни, че при проф. Георги Михайлов обвиненията започват след ярките му прояви по вота на недоверие за здравеопазване. „Две остриета на БСП! Опозиция не управлява, не раздаваме обществени поръчки“, каза Нинова. Тя коментира, че Елена Йончева разполага с документи, които водят до изводи за корупция и злоупотреби, като подчерта, че става въпрос за трасето край Своге, където стана катастрофата. Тя обясни, че става въпрос за протокол, направен години преди катастрофата, в който различни институции констатират нарушенията и злоупотребите при строителството на отсечката и казват, че незабавно трябва да се коригира, но никой не си е мръднал пръста. „Някой трябва да носи отговорност- защо някой, цяла година, е проспал тази препоръка“, попита Нинова. Тя коментира, че депутати са поискали обективна проверка на обстоятелства- искат информация, искат независима лаборатория. Корнелия Нинова каза, че при срещата си със строителната камара, е гарантирала, че при смяна на управлението ще има ред, правила, закон и всички ще бъдат равнопоставени, че никой няма да бъде изнудван да връща пари от обществени поръчки. Тя припомни, че камарата е поискала да не се внася искане до АПИ. „Отказах и казах, че няма да спра Елена. Нито искам, нито мога, защото искам истината- ако има нарушения, да има отговорност“- отбеляза лидерът на БСП. „Различното в правенето на Алтернативния бюджет е, че не както друг път, наддаваме- те дават 500 млн за здраве, ние 600 млн., те за социални помощи- 100, ние 120. Това не решава проблема. Различното е, че предлагаме финансирането да върви с промяна в моделите“-каза Корнелия Нинова по темата за бюджета. Тя изтъкна, че дадените от правителството 500 млн. за здравеопазване не намаляват цената на лекарствата, не правят здравеопазването по- достъпно, не задържат лекарите, не подготвят нови медицински сестри. „Нашият бюджет решава точно това. Не просто наливане на пари, а даване на пари с ефект, който да стигне до хората“, поясни Нинова. Тя коментира, че в Алтернативния бюджет е заложено за образованието пари да се дадат за безплатни учебници до 12 клас. „Не са много пари, но биха помогнали на много хора“, подчерта тя. Нинова обясни, че друго предложение е да има един учебник по предмет за цялата страна. „Няма система в образованието, колкото и пари да се наливат“, коментира лидерът на левицата. „Приетото от правителството решение казва, че кметовете и общинските съветници вземат решението за увеличението на данъка за стари автомобили и слага граници „от- до“ в числа. Това, с което се обърнах към нашите кметове е – направете усилие да се придържате към долната граница“, каза Нинова по темата за увеличаващите се данъци за стари автомобили. Тя поясни, че хората не са виновни, че са бедни, за да карат стари коли. Нинова смята, че е по- добре да се направи усилие да бъдат повишени доходите. „Въпрос на приоритети е да се помогне на хората“, категорична бе тя. Корнелия Нинова препоръча да се направи и друго за здравето на хората– да намали ДДС на лекарствата или да се платят дълговете на общинските болници, за да не се закриват, или най-накрая да има програма за профилактика. Лидерът на БСП съобщи, че в неделя ще бъдат приети правилата и начинът за номиниране за евродепутати. Тя коментира, че вярва в преизбирането на Сергей Станишев, за който поясни, че е „наша номинация“. „След сериозни разговори в нашето политическо семейство, ПЕС, се стигна до решение да се остави свобода на отделните държави да си направят листата и платформата- с какви послания, с какви политики се изпращат кандидатите. По- важното е българите да гледат хората в листите и лицата, които издигаме и защо отиват там“, аргументира се Нинова. „Ще изпратим хора, които ще отстояват политиките на България и на БСП“, изрази увереност лидерът на БСП. Тя обясни, че има няколко неща от които няма да отстъпи- от позициите за Истанбулската конвенция и за Пакта за миграция на ООН. Нинова коментира, че в пакта има хубави текстове, които касаят нашата диаспора, но между добрите текстове, с дребен шрифт, има тревожни неща, например- да се издават документи за самоличност на хора, които са пристигнали без такива. „Ние сме за помощ на бежанците при война- това е международно, българско човешко право, но разширяването на кръга на миграция по екологични, икономически и социални причини е опасност“, обясни Нинова. „Хората ни смятаха за част от статуквото. Затова предложихме „Визия за България“. Ние не сме еднакви. Ако бяхме едно и също, щях да приема да съм председател на парламента, колегите ми да са министри. Избрахме трудния път- да останем в опозиция и да се различим от статуквото Пътят е верен, просто трябва да продължим усилията и да не се предаваме“, категорична бе Нинова. Тя изрази увереност, че е алтернативата на Бойко Борисов, но в политиките, не в постовете.", "date": "2018.11.10", "title": "Нинова: Поискаха да спра Йончева за проверката на магистралите. Отказах им"}
{"url": "https://www.24chasa.bg/novini/article/7146597", "text": "Тържествата в Париж са повод преди всичко да осмислим горчивите уроци от цялото изминало столетие и да потвърдим своята привързаност към диалога, към взаимното уважение, добросъседството и към отказа от насилието като средство за разрешаване на противоречията. Това каза президентът Румен Радев пред журналисти в Париж, където пристигна за участие в Парижкия форум за мир и отбелязването на 100 години от края на Първата световна война, предаде БТА. Той беше попитан за годишнината и кои са изводите и поуките, които трябва да си припомним днес. В Париж се събираме държавни и правителствени ръководители, за да почетем края на една огромна трагедия, отнела милиони животи. Нека не забравяме - и над 100 000 български, напомни президентът Радев. Първата световна война и последвалите събития са горчиви уроци. Войната за мен е рожба на сблъсъка на империалистическото мислене, националистическите мечти и икономическите интереси. За съжаление, 100 години по-късно тези три елемента отново са във възход и застрашават мира на континента и по света, коментира Румен Радев. По думите му човечеството помни как политическият елит не отчете уроците от Първата световна война и подписа договори, отворили широко вратата към Втората световна война. На въпрос за идеята за обща европейска армия, президентът Радев каза, че това зависи от много фактори. Ако в света продължава да има непредсказуемост, ако продължава да има конфронтация, мисля, че неизбежно ще стигнем и до създаване на пълноценни европейски сили за отбрана, е мнението на държавния глава. \"Кое от това, което казах, не е истина. Нека отговорят на този въпрос\", каза Румен Радев, попитан за днешни коментари от Цветан Цветанов във връзка с вчерашното обръщение на държавния глава към народа. Програмата във френската столица днес включва посещение на изложба в музея д'Орсе, а по-късно президентът Еманюел Макрон и съпругата му ще посрещнат държавните и правителствени ръководители в Елисейския дворец. ", "date": "2018.11.10", "title": "Радев в Париж: Нека да осмислим горчивите уроци от изминалото столетие"}
{"url": "https://www.24chasa.bg/novini/article/7146600", "text": "От всички континенти Антарктида крие най-много загадки. Затова учени използваха спътникови данни, за да изследват земната тектоника и затиснатите под ледовете образувания, съобщи Сайънс алърт. Европейският спътник GOCE (Gravity field and steady-state Ocean Circulation Explorer), който работеше до 2013 г., можеше да види скритият терен, измервайки силата на земното гравитационно притегляне. Специалистите още обработват събраните данни от него, предава БТА. \"В Източна Антарктида видяхме интересна мозайка от геоложки характеристики, които разкриват основни прилики и разлики между кората под Антарктида и други континенти, с които е била свързана допреди 160 милиона години\" - каза Фаусто Фепачоли от Британския антарктически институт. Антарктида някога е била част от суперконтинента Гондвана. Той е започнал да се разпада преди около 130 милиона години, макар и връзката между Антарктида и Австралия да се е запазила допреди 55 милиона години. Използвайки спътниковите и сеизмоложки данни, учените създадоха триизмерни карти на земната литосфера, изградена от кората и течната мантия отдолу. В нея са останките от древните континенти. Данните от изследването могат също да бъдат използвани, за да бъде предвидено как ледената маса над терена може да реагира на повишаващите се температури.", "date": "2018.11.10", "title": "Спътник разкрива останки от изчезнали континенти под Антарктида"}
{"url": "https://www.24chasa.bg/novini/article/7146605", "text": "ЕС и САЩ са обсъдили отново въпроса с отпадането на визите за гражданите на България, Хърватия, Кипър, Полша и Румъния. На среща във Вашингтон представители на ЕС и САЩ са приветствали напредъка по пътя към премахването на визите, се посочва в съобщение на Европейската служба за външна дейност. В разговорите са участвали и.д. главният прокурор Матю Уитакър и министърът по вътрешната сигурност на САЩ Кирстен Нилсен, както и еврокомисарят по миграцията и вътрешните работи Димитрис Аврамопулос и представители на председателството на Съвета на ЕС, предаде БТА. Били са поставени също въпросите за сътрудничеството в достъпа до електронни доказателства, за охраната на границите и киберсигурността, за защитата на изборите от външно влияние, за обмена на данни за пътниците с въздушни превози. Участниците са обсъдили разпространението на синтетични наркотици. В съобщението се отбелязва, че следващата двустранна среща се очаква догодина в Румъния. ЕС и САЩ разговарят по тези теми два пъти годишно. Миналата година Европейската комисия настоя за \"незабавен напредък\" по въпроса с пълното отпадане на визите за гражданите на ЕС. Досега комисията се въздържа да изпълни задължението си да предложи да бъдат въведени отново визи за граждани на САЩ, които пътуват до ЕС, заради липса на еднаквост в двустранния визов режим.", "date": "2018.11.10", "title": "ЕС и САЩ обсъдиха отпадането на визите за българи, поляци, румънци, хърватци и кипърци"}
{"url": "https://www.24chasa.bg/novini/article/7146478", "text": "Християнските църкви в Германия са изправени пред недостиг от хиляди свещеници през следващите години, сочи разпространен днес доклад, цитиран от ДПА. Централният комитет на германските католици е изчислил, че около 7000 от 13 хиляди и 500-те места за свещеници ще бъдат вакантни към 2030 г., заявява пред списание \"Фокус\" председателят на комитета Томас Щернберг. По думите му в бъдеще ще се налага по диоцезите миряни временно да заемат функциите на ръкоположени свещенослужители, предава БТА. В доклада се посочва, че Евангелистката църква в Германия - федерация от лютерани, реформисти (калвинисти) и Обединените протестантски църкви - ще се изправят пред същия проблем, като до 2030 г. броят на пасторите от сегашните 21 хиляди ще спадне до 14 хиляди. Според главата на евангелистите Андреас Кант това ще предизвика огромен кадрови проблем.", "date": "2018.11.10", "title": "Християнските църкви в Германия остават без свещеници"}
{"url": "https://www.24chasa.bg/novini/article/7146484", "text": "Френският президент Еманюел Макрон ще разговаря днес в Елисейския дворец с държавния глава на САЩ Доналд Тръмп, предаде Франс прес. А следобед ще се срещне с германския канцлер Ангела Меркел на \"Поляната на примирието\" в Компиенската гора, на същото място, където през 1940 г. е подписан актът за капитулацията на Франция през Втората световна война. Утре, на 11 ноември, когато е кулминацията на честването на стогодишнината от подписването на примирието, сложило край на Първата световна война, ще се проведе Парижкият форум за мир, който трябва \"да напомни за необходимостта от опазване и засилване на мултилатерализма\". На форума, на който се очаква да бъдат \"представени възможни решения за по-добра организация на планетата\", ще присъстват държавни ръководители, представители на международни организации, неправителствени организации, предприятия, синдикати и религиозни групи, но не и президентът на САЩ Доналд Тръмп. Събитието ще бъде закрито от Еманюел Макрон и генералния секретар на ООН Антониу Гутериш, предава БТА. Макрон ще направи утре обиколка из Източна Франция по бойните полета на Първата световна война. Днес ще се състои породила противоречиви реакции церемония в чест на френските военни командири. В сряда френският президент заяви, че е редно сред тях да бъде и маршал Филип Петен, един от героите на Първата световна война, който обаче през Втората световна е сътрудничил с нацистите. Елисейският дворец се опита да потуши скандала, уверявайки, че на Петен няма да бъдат отдадени никакви почести.", "date": "2018.11.10", "title": "Макрон се среща с Тръмп днес в Елисейския дворец"}
{"url": "https://www.24chasa.bg/novini/article/7146497", "text": "\"ЕС трябва да формулира ясна визия за бъдещото си развитие, в диалог с гражданите. Вглъбен в непосредствените кризи, ЕС не успява да начертае достатъчно бързо как Европа би изглеждала след 10-15 години.” Това заяви Ева Майдел, председател на Международното европейско движение по време на годишната Федерална асамблея на организацията, която се проведе в петък, 9 ноември 2018 г., във Виена, Австрия, съобщиха от пресцентъра на ГЕРБ. В рамките на асамблеята се обсъдиха възможностите за увеличаване на гражданската активност за предстоящите европейски избори. Организациите членки посочиха борбата с дезинформацията и фалшивите новини, като основополагаща за провеждането на честна кампания, при която няма съмнения за външна намеса в нагласите на европейците. “Изборите ще са решаващи за това дали ще бъдем един силен съюз - отвън и отвътре, съюз способен да се конкурира на световната сцена. Като най-голямата и най-стара про-европейска организация Международното движение трябва да запали умовете и сърцата на хората, чрез откровени дебати за политиките и да демонстрира резултатите, които ЕС постига във всяка сфера.\", допълни Майдел. По време на събитието бе взето решение до края на годината Международното европейско движение да публикува три доклада с оценка и препоръки за действия в сферата на гражданското общество, устойчиво развитие и глобалните предизвикателства пред Европа. Австрийската търговска камара беше домакин на срещата, а специален гост бе Йорг Лайхтфрид член на австрийския парламент и председател на Европейско Движение Австрия.", "date": "2018.11.10", "title": "Ева Майдел: ЕС трябва да формулира яснa визия за бъдещото си развитие"}
{"url": "https://www.24chasa.bg/novini/article/7146507", "text": "Президентът на САЩ Доналд Тръмп пристигна в Париж за церемониите за стогодишнината от края на Първата световна война и попита: има ли нещо по-хубаво от честване на края на война, предаде Асошиейтед прес. Тръмп се присъедини към близо 60 световни лидери във френската столица, за да участва в отбелязването на 100-годишнината от примирието, сложило край на първия глобален конфликт с милиони жертви. \"Има ли нещо по-хубаво от честване на края на война, особено на тази, който бе една от най-кървавите и най-страшните на всички времена?\", попита президентът в послание в Туитър, предаде БТА. Днес Тръмп ще се срещне с френския президент Еманюел Макрон за разговори за европейската сигурност, Сирия и Иран. Президентът Тръмп и първата дама Мелания ще посетят също американското военно гробище в Бело, за да отдадат почит на паметта на американските военни, паднали на френска земя през войната. Отбелязването на стогодишнината от края на Първата световна война започна днес със среща на канадския премиер Джъстин Трюдо с ветерани. Той положи венец на канадско военно гробище в северна Франция, където са погребани 820 жертви на конфликта 1914-1918 г. Кулминацията на възпоменанията ще бъде утре на Гроба на незнайния воин в Париж, в 11-ия час на 11-ия ден на 11-ия месец, точно сто години след примирието, добавя АП.", "date": "2018.11.10", "title": "Тръмп в Париж: Има ли нещо по-хубаво от честване на края на една война?"}
{"url": "https://www.24chasa.bg/novini/article/7146511", "text": "Един човек е загинал, а 17 са ранени при катастрофи през изминалото денонощие, съобщават от пресцентъра на МВР. В страната са станали 15 пътни инцидента. В София са регистрирани 35 леки и две тежки произшествия. Няма загинали, ранените са двама.                                                                                                                                                                                                                                                                                                                       ", "date": "2018.11.10", "title": "Един загинал и 17 ранени в катастрофи, станали за денонощие в страната"}
{"url": "https://www.24chasa.bg/novini/article/7146523", "text": "Ако Инспекторатът към правосъдното министерство установи нарушения и пропуски в актовете, по които са получени бонуси в Агенцията по вписванията, ресорният министър Цецка Цачева ще бъде безкомпромисна. Това увери самата тя в предаването \"Седмицата\" по Дарик. Изпълнителният директор на Агенцията Габриела Козарева подчерта, че служителите, които са отговорни за срива в Търговския регистър през лятото, не са получили допълнително материално стимулиране. Правосъдният министър Цецка Цачева пък разпореди проверка по случая. \"По обяснението на Козарева, което аз намирам за оправдано, не е предвидила изплащането на такива бонуси на хора, които са били пряко отговорни и са имали отношение към функционалностите на Търговския регистър. Назначила съм проверка от Инспектората на Министерството на правосъдието със задача да проследи дали има нарушение на наредбата и вътрешните правила при определяне на бонусите\", каза Цачева и допълни: \"Категорично пред вас споделям: според доклада от проверката и заключенията в него при установяване на пропуски или нарушения в актовете, по които се получават бонусите, ще бъда безкомпромисна\". Тя посочи, че министърът на правосъдието няма отношение нито към определянето на кои лица, нито на размера на тези бонуси. По думите ѝ тя ще научи това от доклада на Инспектората. Цецка Цачева подчерта, че възнагражденията в администрацията особено с нарастването на минималната заплата остават ниски за мнозинството от държавните служители. Тя изтъкна, че при идеята е да се стимулират онези служители, които не само изпълняват, но и проявяват повече старание при изпълнение на функциите си по длъжностна характеристика. Това е смисълът да има оценъчен момент от страна на прекия административен ръководител, коментира Цачева механизма, предвиден в наредбата за възнаграждения на служителите в държавната администрация от 2012 година, като тя се отнася за всички администрации.", "date": "2018.11.10", "title": "Цачева: При нарушения в Агенцията по вписванията ще бъда безкомпромисна"}
{"url": "https://www.24chasa.bg/novini/article/7146529", "text": "Днес въпросът е дали българският президент изпълнява функциите си като обединител на нацията, както му вменява българската конституция? Той за пореден път доказа, че е не обединител, а разединител. За всички е ясно, че е президент на БСП и че има координирани действия между него и Корнелия Нинова. Това заяви лидерът на парламентарната група на ГЕРБ и зам.-председател на партията Цветан Цветанов вчера. “2 г. след служебния кабинет имаме 4% икономически растеж, 116 млрд. лв. БВП за 2019 г., увеличаване на доходите на бюджетната сфера с 1,1 млрд. лв. Общите разходи за образование, здравеопазване и други секторни политики възлиза на над 5 млрд. лв. Кое е заплахата - ниската безработица от 5,3% ли”, попита Цветанов по повод констатацията на президента, че демокрацията в България е застрашена  . Заместникът на Бойко Борисов е категоричен, че Радев има реваншистки и егоцентричен подход, за да задоволява лично его, с което вреди на демокрацията. Всички президенти досега са имали обръщение в парламента, идвали са по 2-3 пъти годишно. Президентът Радев има вече почти 2 г. мандат, но не е направил нито едно, изтъкна Цветанов. И попита: “Този ли човек ще говори за прозрачност и демократичност?” - нещо, в което упреква ГЕРБ. Показа го, като избра непрозрачно квотата си в КС, за разлика от тази на парламента и на ВСС, а също и представителя си в Комисията за защита от дискриминация, отсече Цветанов. И настоя: “Как взеха решението за определянето на “Грипен” в служебния му кабинет? С въвеждането на допълнителни критерии, които да изключат всички останали кандидати.” Цветанов се поинтересува дали някой е попитал президента за самолетите на въоръжение в Румъния, в Гърция, в Турция, какви са скандалите в Унгария и Чехия и за осъдения в Австрия лобист - заради същите схеми на лобиране. “Какви са позициите на президента за пакта за миграция на ООН?”, попита Цветанов. И каза, че в сряда външната и вътрешната комисия на парламента ще направят дебат за позиция, която да защити българското правителство на 10 декември. заключи Цветанов. След което излезе със задочно предложение към Елена Йончева: “Нека тя като разследващ журналист поиска създаването на работна група, която да провери как е финансирана предизборната кампания на президента. Прозрачна ли беше кампанията на Радев? Как социалнослаби бяха използвани като физически лица, за да се направи мрежа за непрозрачното финансиране, избягвайки проверката за дарения до 400 лева?” Тази кампания с начина, по който са осигурени средствата за избирането на Радев за държавен глава, не дава възможност на президента да говори за морал и за прозрачност, заключи Цветанов. И повтори: “Той взема еднолични решения.” Цветанов цитира и изследване на Националния център за изследване на демокрацията за периода 2000-2016 г., което е показало, че в периода най-ниските нива на корупция са били през 2010 и 2011 г. - под 10%, а най-високите - през 2000 г. и при Орешарски. Цветанов участва в конференция за комунистическия тоталитаризъм в България, която ГЕРБ организира навръх 10 ноември. Тя ще обиколи и страната. Благодарение на ГЕРБ учениците от 10-и клас вече ще изучават режима, който досега отсъстваше от учебната програма, изтъкна Цветанов. И напомни, че като вътрешен министър е разсекретил над 1 милион единици, свързани с досиетата на бившата ДС.", "date": "2018.11.10", "title": "Цветанов: Комисия в парламента да провери парите при президента"}
{"url": "https://www.24chasa.bg/novini/article/7146531", "text": "Двама души са пострадали при пожар в санктпетербургския хипермаркет \"Лента\", предаде ТАСС, цитирайки Центъра за лечение на жертви на катастрофи. \"По предварителни данни са пострадали двама души. Единият от тях е клиент, който се е отровил с дим. Вторият е работил в \"Лента\" и има травма на гръбнака\", според източник на ТАСС. Източник от службите за спешна помощ добави, че един от пострадалите е получил травма, след като скочил от високо при пожара. Пожарът в хипермаркета е обхванал площ от 4800 кв. м., а на площ от 3200 кв. м. се е срутил покривът. Пожарът е локализиран и откритите пламъци са ликвидирани, предаде БТА. Около 100 души бяха евакуирани от денонощния магазин.", "date": "2018.11.10", "title": "Пожар избухна в хипермаркет в Санкт Петербург, двама са пострадали"}
{"url": "https://www.24chasa.bg/novini/article/7146481", "text": "Анегрет Крамп-Каренбауер има лека преднина в предпочитанията на германските консерватори за наследник на канцлера Ангела Меркел като лидер на Християндемократическия съюз (ХДС), сочи проучване, цитирано от Ройтерс. Около 35 процента от привържениците на консервативния блок ХДС/ХСС са отговорили, че биха подкрепили Крамп-Каренбауер за лидер на ХДС. Бизнесменът Фридрих Мерц е с 33 процента подкрепа, а здравният министър Йенс Шпан - със 7 на сто. Проучването е направено от института \"Вален\" сред 1200 души по поръчка на обществения телевизионен канал Цет Де Еф, предаде БТА. Другия месец делегатите на конгреса на ХДС ще изберат нов лидер, но на вота им вероятно ще повлияят и мненията в консервативния блок ХДС/ХСС като цяло, а не само в партията. Който победи, се очаква да стане и кандидатът на ХДС за канцлер на следващите парламентарни избори през 2021 г. Макар и да се оттегля от лидерския пост в партията си, Меркел заяви, че възнамерява да изкара пълен мандат като канцлер. Въпреки това имаше спекулации, че тя може да напусне поста предсрочно, ако Мерц или Шпан спечели надпреварата за председател на ХДС. Мерц, който в политическо отношение е по-десен от Меркел, се е обадил на канцлера, за да я увери в подкрепата си и да заяви, че ще си сътрудничи с нея, съобщи списание \"Шпигел\". Бизнесменът, който беше излязъл от политиката след конфликт с Меркел, е заявил същото и в Бундестага. Мерц е председател на германския филиал на хедж фонда \"Блек рок\", чиито офиси в Мюнхен във вторник бяха претърсени от полиция в рамките на най-голямото разследване за финансова измама в следвоенна Германия. То обхваща периода 2007-2011 г., преди Мерц да влезе във фонда. В интервю за изданията от медийната група \"Функе\" Шпан също увери, че ще работи с Меркел. На въпрос трябва ли тя да остане канцлер и през следващите три години Шпан отговаря: \"Защо не?\" Пред вестник \"Франкфуртер алгемайне цайтунг\" Крамп-Каренбауер заяви, че Меркел не е намекнала, че има намерение да се оттегли като канцлер. Според проучването на Цет Де Еф около 63 процента нямат нищо против тя да остане канцлер до 2021 г., а 34 на сто са на обратното мнение.", "date": "2018.11.10", "title": "Германските консерватори клонят към \nКрамп-Каренбауер за лидер на ХДС"}
{"url": "https://www.24chasa.bg/novini/article/7146540", "text": "Над 40 000 испанци учат китайски език, а повече от 8000 се явяват на теста за ниво за владеене на китайски (HSK). С това Испания се нарежда па първо място от страните в Европейския съюз по интерес към изучаването на езика на Конфуций, предаде  . Като основна причина се разглеждат възможностите за професионална реализация, които дава владеенето на езика . В същото време испанското правителство прилага стратегия за по-широко въвеждане на обучението по китайски в училищата. Сред регионите, които са най-напред в това отношение, е Андалусия. През тази година 3900 деца изучават китайски в началния и предучилищен курс на андалуските училища. В Кастилия и Леон китайският е свободноизбираем предмет в някои училища.", "date": "2018.11.10", "title": "Испанците с най-голям интерес към изучаването на китайски в Европа"}
{"url": "https://www.24chasa.bg/novini/article/7146542", "text": "Ученик от 12 клас на Софийската духовна семинария \"Св. Иван Рилски\" бе брутално пребит в центъра на Ловеч. Момчето е удряно и ритано, основно в главата, с хладнокръвна жестокост от шестима тийнейджъри - някои от които са стари познайници на полицията. След саморазправата Росен Нечов е вкаран в болница в силен шок, а за нараняванията му е освидетелстван от съдебен лекар. По думите на момчето, то с нищо не е предизвикало агресията към себе си. Разказва, че си дошъл от София и вечерта решили със сестра си да се разходят. Внася уточнение, че преди да продължи образованието си в семинарията, имал съученичка, с която били в една компания. Понякога си пишели в менсинджър съвсем обикновени приятелски неща. Като разбрала във въпросната вечер, че Росен си е в Ловеч, тя предложила да се видят в градската градина. Момчето и сестра му отишли на уговореното място, но съученичката я нямало - вместо нея там били няколко момичета. Заедно тръгнали към новия храм \"Св. св. Кирил и Методий\". \"Когато наближихме, бяхме заобиколени от 6 момчета - четирима от тях познавам. Един от тях ме попита какво съм писал на бившата съученичка и аз започнах да му обяснявам\", разказва Росен. Посегнал към телефона си, за да покаже и в този момент заваляли юмруци по лицето му. Росен бил повален на земята и всички се включили в ритането основно по главата му. \"Стига\", молел се той, докато се опитвал да се прикрие с ръце, но ритниците не секвали. Опитал да стане и тогава силен удар го уцелил в устата. \"Припаднах и повече нищо не помня\", разказа още Росен. От сестра си после разбрал, че побоят продължил навсякъде по сгърченото му тяло. Заключението в медицинското свидетелство е, че предните му два зъба са счупени, множество други са разклатени, има синини по цялото тяло. \"Може би това бе постановка, за да ме пребият. Но не разбирам защо, с какво съм провокирал такова зверско отношение\", недоумява момчето. Още по-болно му е, че това се случва пред храма, където е отслужил първата си литургия с отец Михаил. Той е сред добрите ученици в Семинарията и получава стипендия за успех. И тъй като силно вярва в Бога, отдава спасението си на смирението в душата си. За случая са уведомени полицията и Районна прокуратура-Ловеч, където е внесена жалба. Росен и майка му силно се надяват, че побойниците ще получат справедливо наказание, за да не пострада и друг невинен.", "date": "2018.11.10", "title": "Пребиха семинарист в центъра на Ловеч, има два счупени зъба и синини по цялото тяло"}
{"url": "https://www.24chasa.bg/novini/article/7146558", "text": "Певиците Лейди Гага, Иги Азалия и Шер, режисьорът Гийермо дел Торо и риалити звездата Ким Кардашиян са сред знаменитостите, които избягаха от домовете си в Малибу заради пожара в калифорнийския окръг Вентура, съобщи Ройтерс.Гийермо дел Торо написа в Туитър, че е оставил във вилата си \"Студеният дом\" голямата си колекция от книги, фигури на чудовища, костюми и кинореквизит. \"Студеният дом\" и колекцията може да са в опасност, но запазвам дара на живота\" - написа носителят на награда \"Оскар\".\"Притеснявам се за дома си, но не мога да направя нищо - написа Шер в Туитър. - Къщите на приятели изгоряха\". За това, че домовете им са застрашени написаха също певицата Иги Азалия и актрисата Алиса Милано. Певицата Мелиса Етъридж съобщи, че се е преместила в хотел, предава БТА.Лейди Гага също написа в Инстаграм, че се е евакуирала от имението на Франк Запа, което купи, съобщи Контактмюзик. Тя публикува и снимки как с антуража си се качва в автомобили на фона на дима от близкия пожар. Evacuados anoche de las casas que contienen la coleccion (Bleak House) porque el incendio ya esta en Agoura, Malibu y se extiende. Las cosas- a ver que pasa, pero yo aqui le sigo. Abrazos.Уил Смит, който притежава голямо имение в Малибу, също пусна снимки за пожара в социалните мрежи. Много жители разпространиха молби за помощ за евакуацията на коне и други големи животни. Алиса Милано, която се изяви с движението срещу сексуалния тормоз #Аз също, помоли за помощ за извеждането на пет коня от района. Актьорът Чарли Шийн написа в Туитър, че се безпокои за баща си Мартин Шийн и съпругата му Джанет, които живеят в Малибу, защото не може да се свърже с тях. По-късно Мартин Шийн увери децата си, че е добре. Кейтлин Дженър също увери последователите си в Инстаграм, че е в безопасност, след като беше съобщено, че домът й е обхванат от огъня. Ким Кардашиян и сестрите й Клоуи и Кортни също трябваше да напуснат домовете си в Калабасас.", "date": "2018.11.10", "title": "Вижте кои звезди избягаха от домовете си заради пожара в Калифорния"}
{"url": "https://www.24chasa.bg/novini/article/7146563", "text": "Гръцката полиция съобщи, че четиригодишно момче от Ирак е загинало, а 27 души са били ранени, след като микробус, превозващ нелегални мигранти, се е блъснал в камион в Северна Гърция, опитвайки се да избегне полицейска проверка, предаде Асошиейтед прес. Полицията посочи, че двамата трафиканти, включително 24-годишният иракски шофьор, са сред ранените, предава БТА. Микробусът с български регистрационен номер не е спрял за полицейска проврека. Шофьорът излязъл от магистралата с висока скорост и се блъснал в камион късно снощи на около 80 километра източно от Солун. Гръцкият шофьор на камион не е пострадал. Мигрантите са от Ирак, Сомалия и Бангладеш. Петима от ранените са непълнолетни, като двама от тях са пострадали тежко.", "date": "2018.11.10", "title": "Български бус с мигранти се блъсна в камион в Северна Гърция, 4-годишно момче загина"}
{"url": "https://www.24chasa.bg/novini/article/7146571", "text": "Президентът на САЩ Доналд Тръмп заяви рано тази сутрин, че причината за двата неовладени горски пожара в Калифорния е лошото управление на горите, предаде Ройтерс. Девет души загинаха и стотици хиляди бяха принудени да се евакуират. \"Няма друга причина за тези огромни, смъртоносни и скъпоструващи горски пожари в Калифорния, освен че управлението на горите е толкова лошо\", пише в пост на президента в Туитър. \"Милиарди долари се дават всяка година, губят се толкова животи, и всичко това заради лошо управление на горите. Коригирайте веднага, или няма да има повече федерални средства\", добави Тръмп, заплашвайки калифорнийските власти, предаде БТА. В окръг Лос Анджелис пожарът Улси заплашва 75 000 жилища. Над 200 000 души получиха заповеди за принудителна евакуация рано тази сутрин. Някои заповеди са за жилища в град Лос Анджелис, в района на Уест хилс. На около 800 км на север бяха открити девет загинали във и около град Парадайз. Ранени са трима пожарникари, а 35 души са изчезнали. Пожарът Кемп изгори над 6700 жилища и магазини, с което стана един от най-опустошителните в историята на щата. Пожарът Кемп обхвана град Парадайз толкова бързо, че мнозина бяха принудени да изоставят колите си и да бягат по единствения път, пресичащ планинския град. Пожарът обхвана над 90 000 акра и снощи само малка част от него беше поставена под контрол. Пожари бушуват и в южната част на Калифорния, включително край град Таузънд Оукс, където преди дни нападател застреля над 10 души в местен бар, отбелязва Асошиейтед прес. По-рано Тръмп отпусна пари в помощ на пожарните служби.", "date": "2018.11.10", "title": "Тръмп: Причината за пожарите е лошото управление на горите"}
{"url": "https://www.24chasa.bg/novini/article/7146573", "text": "Френският президент Еманюел Макрон заяви, че Европа трябва да поеме по-голяма отговорност за отбраната си и изрази съгласие с американския си колега Доналд Тръмп, че Европа трябва да поеме по-голяма част от разходите в НАТО, предаде Ройтерс. \"Очевидно аз ще споделя с президента Тръмп направените предложения за европейските способности за стратегическа отбрана и необходимостта Европа да поеме по-голяма част от общите разходи за НАТО\", заяви Макрон преди началото на разговорите с президента на САЩ в Елисейския дворец. Тръмп е на двудневно посещение във Франция за честванията на 100-годишнината от края на Първата световна война, припомня БТА. Макрон защити своята инициатива за подобряване на европейската отбрана на срещата с Тръмп, отбелязва Асошиейтед прес. Френският президент нарече американския си колега \"мой добър приятел\" и изглежда го потупа по крака. Отношенията между тях са променливи, отбелязва АП. Срещата започна напрегнато, след като Тръмп определи като обидно желанието на Макрон за европейска армия. Френският президент защити идеята, заявявайки, че е несправедливо сигурността на Европа да се гарантира изцяло от САЩ. \"Затова вярвам, че имаме нужда от повече европейски способности и повече отбрана, за да поемем тази част от тежестта\", добави той. Щатите в САЩ не питат Франция, Германия или други страни, преди да финансират своите въоръжени сили, подчерта Макрон. САЩ искат силна Европа и са готови да помогнат на съюзниците си, но Европа трябва да бъде честна при разпределянето на разходите за отбрана, заяви на свой ред Тръмп, цитиран от Ройтерс. \"Ние искаме силна Европа, това е много важно за нас. И двамата искаме това да бъде постигнато по възможно най-добрия и ефективен начин\", подчерта той. Тръмп поясни поста си в Туитър, че се чувства обиден от изявленията на Макрон, че Европа трябва да намали зависимостта си от САЩ в сферата на сигурността. \"Искаме да помогнем на Европа, но трябва да е справедливо. В момента разходите се поемат предимно от САЩ\", подчерта американският президент. В отговор на туита на Тръмп френското президентство заяви, че европейската армия, за чието създаване се бори Макрон, не е насочена срещу САЩ и американският президент се е объркал при тълкуването на думите на френския си колега, отбелязва Франс прес. В интервюто си по радиото Европа Макрон първо е говорил за необходимостта да се противодейства на заплахи за киберсигурността от Китай, Русия и дори от САЩ, а след това и за изтеглянето на САЩ от Договора за ликвидиране на ракетите със среден обсег, което засяга европейската сигурност. Френското президентство изрази разбиране, отбелязвайки, че изброяването на темите в интервюто може да предизвика объркване, но това са две различни цели. Макрон никога не е казвал, че трябва да се създаде европейска армия, насочена срещу САЩ, добави президентството.", "date": "2018.11.10", "title": "Макрон заяви, че Европа трябва да поеме по-голяма част от разходите за отбраната си"}
{"url": "https://www.24chasa.bg/novini/article/7146576", "text": "В Берлин днес и утре германските социалдемократи ще дискутират обновлението на партията и подготовката за предстоящите европейски избори, съобщи офисът на президента на ПЕС Сергей Станишев. На важното международно събитие ще присъстват президентът на ПЕС Сергей Станишев и премиерите на Португалия и Гърция - Антониу Коща и Алексис Ципрас. Дебатът ще сложи началото на подготовката на левите в Европа за ключовите избори през май 2019 г., след които широка лява коалиция от всички прогресивни сили да сложи край на бюджетните рестрикции и орязването на социални разходи от десните, се посочва в съобщението. Тази дискусия ще продължи и на конгреса на ПЕС на 7-8 декември в Лисабон. Като домакини форума в Берлин ще открият лидерът на ГСДП Андреа Налес и генералният секретар на партията Клингебейл. Очаква се партията да излъчи и водещите си кандидатури за евроизборите през 2019 година - сегашния председател на парламентарната група на социалистите и демократите в ЕП Удо Булман и Катарина Байли. Дебатът на социалдемократите ще е в два дни, 60 дискусии на 10 сцени, с над 2000 участници, се казва в съобщението на офиса на Сергей Станишев.", "date": "2018.11.10", "title": "Станишев, Коща и Ципрас ще обсъждат  евроизборите и обновлението на ГСДП в Берлин"}
{"url": "https://www.24chasa.bg/novini/article/7145939", "text": "Най-голямата данъчна измама в историята - така европейските медии от седмици окачествяват случай, който странно остава извън фокуса на общественото внимание, макар да става дума за измама именно на обществото за над 55 милиарда евро! Аферата Cum-Еx и Cum-Сum е удар срещу цяла Европа. В нея са замесени над 100 банки и една малка група инвестиционни банкери. С хватки за неправомерно връщане на данъци те източват бюджетите на европейски страни. Всичко започва в Германия, която е и най-пострадалата засега. Над 30 милиарда евро загуба претърпява хазната вследствие на тези измами. Това са парите за десетки мостове, магистрали, училища или детски градини, пише “Ди Цайт”. Вместо това борсови посредници, адвокати и банкови инвеститори прибират сумите с две много прости хватки. При тази измама банкер от страната помага на чуждестранен инвеститор да получи обратно данъци, върху които той де факто няма право. Печалбата се дели между двамата. Само от Cum-Cum измами германската хазна е била ощетена с най-малко 24,6 милиарда евро от 2001 година насам. Cum-Ex измамата е подобна на тази с Cum-Cum, но е по-сложна. При нея данъкът върху една трансакция се плаща веднъж, а се изисква многократно обратно от хазната. Свързани помежду си банки, консултанти, адвокати и богати инвеститори успяват чрез нея да получат обратно данъци, които всъщност никога не са плащали. Между 2005 и 2012 г., когато този род сделки биват забранени, нанесените щети възлизат на 7,2 милиарда евро. Според експерти обаче те са в пъти по-високи, тъй като тази далавера е от далеч преди 2005 година. При Cum-Cum далаверата се прави следното: акции, държани от чуждестранни инвеститори, се прехвърлят на местни акционери, най-вече банки. Това става точно преди разпределението на дивидентите. Тогава дивидентите се изплащат на банките и върху тях те дължат данък, който обаче местните акционери имат право да изискат обратно от хазната. Той им се възстановява в пълен размер, след което акциите и дивидентите отново се прехвърлят на чуждестранните инвеститори, а възстановеният данък се разделя между тях. При нея данъкът, който държавата уж трябва да възстанови, се изисква поне два пъти. Тя е и далеч по-сложна. Ето как функционира. 1. Да вземем инвеститори А, В и С. 2. Инвеститор В продава на инвеститор С пакет акции. Особеното при тази продажба е, че инвеститор В все още не притежава този пакет акции, който вече е продал. Той гарантира, че ще ги достави по-късно. 3. В деня на изплащането на дивидентите инвеститор А получава дивиденти. От тях той трябва да плати 25% данък. С удостоверение от банката може обаче по-късно да изиска този данък обратно от хазната, тъй като като частно лице вече е платил данък общ доход или като фирма – корпоративен данък. 4. След изплащането на дивидентите инвеститор А продава своите акции на инвеститор В, който пък ги дава на инвеститор С, комуто вече ги е продал. 5. Инвеститор С също получава удостоверение от банката за получени дивиденти, тъй като формално в деня на изплащането на дивидентите той поне на хартия е притежавал тези акции. С това удостоверение той може да изиска данък, който де факто никога не е плащал. 6. В резултат инвеститори А и С получават два пъти данък, който е платен само веднъж. Плячката поделят с инвеститор В. Всъщност става дума не просто за данъчни измами, а за чист обир. Съвременно пиратство, смятат специалистите. Измамите стават все по-сложни и преплетени, като двата начина да се източи хазната също се комбинират и така се стига до многократно връщане на данък, който е платен само веднъж или никога не е плащан. След първите публикации за подобни афери в Германия се обаждат и журналисти от Дания, които разкриват същите номера и при тях. Такива има още в Италия, Франция, Испания. Към този момент В тях се съдържат стотици проверки, имейли, вътрешни разследвания на банки. Дузина участници в измамите от близо година сътрудничат на властите и разказват за всяка една отделна измама. Колкото по-навътре отива прокуратурата, толкова повече измами лъсват. Ако първоначално се смята, че в тях участват само отделни банки и става дума за няколко измами в Германия, то към днешна дата вече е ясно: това е най-голямото данъчно пиратство в цяла Европа. Разкритията стават благодарение на обединили сили журналисти от засегнатите държави. В измамите особено място играе Лондон. Всъщност една малка банда от дузина лондонски инвестиционни банкери е в основата на милиардните измами. Те предлагат триковете си и на трети лица. В тях се оказват замесени люксембургският фондов играч “Шеридан”, в който инвестират германецът Карстен Машмайер, бизнесменът Ервин Мюлет и шефът на “Шалще” Клеменс Тьонис. Лондонските банкери успяват само в рамките на една година да пробутат акции за 47 милиарда евро, от които печалбата чрез ограбване на данъци е стотици милиони. Междувременно към засегнатите държави се присъединяват още Австрия, Белгия, Норвегия. В Испания и Финландия има документни свидетелства, че също има планирани Cum-Ex сделки. Испанците засега обаче нито потвърждават, нито отричат за подобни измами с техни банки. Финландците все още нямат значителен проблем с този тип измами. И в двете страни обаче е имало стотици Cum-Cum сделки. Първоначално той работи за “Голдман Сакс”. По-късно - при един хедж фонд, а от 2009 година е самостоятелен. В момента, в който се опитва да задържи печалбите за себе си, сред ядрото измамници настава раздор. Един от подопечните им, който вече е притиснат до стената от разследващи, решава да издаде групата. Данните, които той подава, тепърва започват да се разплитат. Може да се окаже, че измамата далеч надхвърля и невероятната сума от 55 млрд. евро.", "date": "2018.11.10", "title": "Лондонски банкери стоят зад най-голямата данъчна измама в историята"}
{"url": "https://www.24chasa.bg/novini/article/7139292", "text": "В Южна Корея вече изхвърлят гримове в знак на протест Тя е на 49, но изглежда на 29 г. Лицето ѝ е свежо, косата разкошна, талията тънка, но отново е сама. В началото на годината се раздели с втория си съпруг - Джъстин Теру, а по-рано бе омъжена за Брат Пит и имаше още няколко известни гаджета. Става въпрос за Дженифър Анистън - звездата от филма “Приятели”, по чиято външност много хора въздишат. Същата, която е пръснала близо 2 млн. долара през последните 20 г. за разкрасителни процедури, но за разлика от други нейни колежки парите са си стрували. И това не е само въпрос на късмет. Дженифър посвещава голяма част от живота си на това да изглежда добре. Тя спазва строг хранителен режим, за който харчи по 20 000 долара годишно. Има персонален фитнес треньор, чийто хонорар е над 300 долара на час, а козметиката ѝ за кожа излиза по 10 000 долара на година. които са за над 6000 долара. Работи много - има над 50 филма зад гърба си, звезда в Алеята на славата в Холивуд и награди “Еми” и “Златен глобус”. Въпреки това Дженифър някак не предизвиква всеобща възхита. Често я сравняват с другата бивша съпруга на Брат Пит - Анджелина Джоли, която има 5 деца и сериозна благотворителна дейност, и Анистън винаги губи по точки точно в невъзможността дълготрайно с някого да заживее. “Това, което се пише, че не мога да задържа нито един мъж, не е вярно. Нито съм тъжна, нито съм съкрушена. Глупост е и това, че отказвам да имам бебе, защото съм егоистка, която мисли само за кариерата си. Никой не знае какво съм преживяла, през какви медицински процедури съм преминала и това какво ми е коствало емоционално”, казва актрисата. Тя започва активно да се грижи за външния си вид, след като в началото на кариерата си не получава роля с мотив, че е “доста закръглена”. Упоритостта ѝ дава резултат и на два пъти оглавява класации на списание “Пийпъл” за най-красивите хора в света. Когато научава, че за втора година печели приза, признава, че се радвала като тийнейджърка. На много млади момичета по света обаче започва да им писва от тази мания на всяка цена да изглеждаш красив, която редица холивудски звезди и известни личности задават. Наскоро Би Би Си съобщи, че в Южна Корея, която се смята за един от световните центрове за пластична хирургия, набират скорост протести срещу непрекъснатия натиск дамите да изглеждат добре. Всичко започва през юни, когато блогърката Лина Бае публикува в ютюб видео със заглавие “Аз съм грозна”. В първата му част пълничката девойка си слага грим, докато под лицето ѝ текат надписи: “Ти можеш да изглеждаш привлекателно, ако се постараеш”, “Нуждаеш се от тонираш крем” или “Трябва ти пластична опреция”. Оказва се, че всички тези послания са от читатели на нейния блог. Във втората част на видеото тя им отговаря, триейки грима си и слагайки своите очила: “Аз съм грозна, но това е нормално. Не бъдете това, което се опитват да ви направят други. Търсете своя собствен цвят.” За кратко време филмчето е гледано над 5 млн. пъти. Други момичета също започват да публикуват доказателства как премахват изкуствени подобрения по лицата си и изхвърлят гримове. Този флашмоб бързо прераства в движение “Без корсет”, което се бори за налагане на естествената красота. Бунтът на тези дами се възприема много сериозно, защото според различни проучвания в Южна Корея всяка втора или всяка трета жена на възраст от 19 до 29 г. се подлага на хирургически процедури за разкрасяване. Много са популярни операциите на долна челюст, за да се променят прекалено кръглите лица, или пък премахване на извивката на веждите чрез трансплантация на нови. Широко рекламирани са и процедурите за както и за намаляване обиколката на талията, ханша и краката, за да се отговори на азиатския идеал за стройна фигура. “Може би за западния човек е много трудно да си представи това, но тук никой не обсъжда уместността на пластичната хирургия. Ако си си направил операция и изглеждаш добре, всички ще те поздравят, без да се притесняват. Колегите или съучениците ще ти се радват така, както в западния свят правят комплимент за нова прическа или хубава дреха. Ще ти кажат: Отлична операция, много ти подхожда. Семейството ще отпразнува това събитие, сякаш си приет в престижен университет”, разказва пред Би Би Си китайската студентка Чен Тиан Де, която следва в Южна Корея. По думите на нейна колежка да изглеждаш добре, е вид обществен договор и на много чужденци им се налага да започнат да се гримират и разкрасяват, ако искат да бъдат приети добре в страната. Освен това до пластична хирургия не се прибягва само защото искаш да си красив, а и за да увеличиш шансовете си за намиране на по-добра работа, тъй като много и опита. Затова много родители подаряват на децата си за рождения ден или за завършване на университета разкрасяваща операция. Клиниките пък често правят промоции за групови посещения от ученици и студенти. В Южна Корея има над 400 центъра за пластична хирургия, в които идват и пациенти от Китай, САЩ, Австралия, Япония и Русия. Заедно с индустрията за гримове те правят милиарди долари оборот всяка година и трудно ще отстъпят пред дамските бунтове. Според психолози обаче протестите вероятно ще се разрастват, тъй като жените виждат, че има и друга алтернатива на поведение. Мнозина ги свързват с кампанията #MeToo и твърдят, че след старта ѝ по улиците на Сеул се виждат все повече жени без грим. Заради движението “Без корсет” властите в града са обещали да премахнат рекламите за пластична хирургия от метрото, но това щяло да стане едва след 2022 г., тъй като дотогава имали сключени дългосрочни договори. У нас на разкрасителните процедури все още се гледа като на безобидна тенденция и няма ограничения в рекламирането им. По думите на дерматолога Анелия Здравкова естетичната медицина бурно се развива през последните години и дори непълнолетни вече искат да си направят нови устни. Те най-често идват със снимки на звезди и посочват коя част от тялото съвсем същата искат да имат, обяснява тя пред “България он ер”. Има обаче и друга крайност - твърде зрели хора очакват да постигнат високи резултати. Основният мотив на търсещите разкрасителни процедури е, че промяната ще подобри тяхното самочувствие. Понякога обаче това се превръща в болестно състояние и заразителен модел за подражание. В България все още са модерни големите гърди, устни и скули, докато световната тенденция е пластичната хирургия да се връща към естествената красота. Наблюдава се и нова вълна – да се оперираш, за да изглеждаш като своя филтрирана версия от социалните мрежи. Причината са възможности, които дават снапчат и инстаграм например да си промениш външния вид на снимките, като изгладиш кожата, измениш формата на лицето, очите и устните. Въпреки многото пари, които харчат, редица холивудски звезди станаха толкова грозни, че вече почти не приличат на себе си. Последно в тази клопка се хвана Мег Райън. След като дълго отсъстваше от сцената, оправдавайки се със страх как Холивуд може да бъде жесток към актрисите над определена възраст, тя се завърна напълно променена, което шокира мнозина. “Тя вече не изглежда като Мег Райън, която познаваме и в която бяхме влюбени”, чистосърдечно призна режисьорът Джеймс Манголд. Колежката ѝ Рене Зелуегър, която помним с прекрасната игра на пухкавата героиня в “Дневниците на Бриджит Джоунс”, също бързо заприлича на съсухрена лелка. И причината не се крие в многократните напълнявания и отслабвания, а в редица пластични операции. Тя се оправдава, че просто е остаряла, но за повечето от близките ѝ е ясно, че тя прекалява с разкрасителните процедури. От красавеца Мики Рурк, по когоо всички дами въздишаха след участието му в “Девет седмици и половина”, също не е останало нищо. Той твърди, че се е подложил на множество пластични операции заради счупен нос и скула по време на бокс. Тъй като тялото му не понесло първите поправки, се наложили нови и нови. Друг ярък пример е дамата от хайлайфа на Ню Йорк Джоселин Уайлдщайн, известна повече като “жената котка” заради нескопосаните пластични операции, които е преживяла. Твърди се, че е похарчила повече от 4 млн. долара за тях след 1997 г., но видът й продължава да е ужасяващ. Същата трансформация се наблюдава и при Донатела Версаче. Шефката на компанията Версаче се подлага на всевъзможни разкрасителни процедури след 1990 г., от които вече изглужда стряскащо.", "date": "2018.11.10", "title": "На жените започва да им писва да са красиви"}
{"url": "https://www.24chasa.bg/novini/article/7146016", "text": "\"Oще веднъж отзад” на драматурга Майкъл Фрейн е смятана за най-добра английска комедия на 80-те години. Тя разказва какво се случва зад кулисите по време на едно театрално представление. Вече 29 години медиите описват какво става на пленума на 10 ноември 1989 г. в залата на резиденция “Бояна”: как другарят Тодор Живков беше “изпратен на заслужен отдих”, а той гледаше от мястото си с невярващ поглед, че неговите най-лични кадри нагло и безмилостно му издърпват килимчето на властта. В този текст искам да ви разкажа какво става зад кулисите на пленума. Кой как действа “в тила” на голямото представление и кой как си тръгва след неговия край. Едно е сигурно: никой от главните и второстепенните не знае какво ще става оттук нататък в партията и в държавата. Началникът на УБО (Управление “Безопасност и охрана”) знае какво се е случило на заседанието на Политбюро на 9 ноември и какво е неговото решение за бъдещето на Живков. И както обикновено отива в кабинета си рано сутринта. Привиква началника на “Лична охрана” Атанас Вълев и му заповядва да подготви втори екип с основна и оперативна кола. Екипът трябва да бъде в “Бояна” не по-късно от 12 часа. След това звъни на началника на Правителствената болница проф. Младен Григоров и му нарежда двамата с личния лекар на Първия - проф. Герасимов, да вземат допълнителни мерки за неговото здравно обслужване. Не обяснява защо. Малко преди да тръгне от управлението към “Бояна” му се обажда медицинската сестра Ани Младенова, която в последните години се грижи за Тодор Живков. С тревожен клас тя му казва: “Другарю генерал, другарят Живков сутринта събра момчетата на кафе и каза, че си е подал оставката!”. “Ани, след като е решил другарят Живков, ние какво можем да направим?”, отговаря с въпрос генералът. В резиденция “Бояна” Милушев посреща Живков пред вратата на входа, който има пряка връзка с кабинета му. На генерала му прави впечатление, че лицето му изглежда уморено, но той се държи спокойно. Двамата се качват в асансьора и Първия казва, че на вчерашния пленум е подал оставка и тя е било приета. Нарочно или не, но не спомена никакво име - нито на Петър Младенов, нито на някой друг. Генералът не казва нищо и Живков продължава: “Виждаш каква е обстановката... Времето е много тежко, трябва да дойде някой млад човек, който да решава проблемите...” Мълчи известно време и добавя: “Да видим сега все пак какво ще реши пленумът!”. Дали в този момент Живков се надява, че хората от залата, все негови верни кадри, няма да гласуват оставката му?! Но нали във вярност към него се кълняха и ония негодници от Политбюро?! на БКП, но мнозинството в Политбюро е против. Там знаят, че дотогава той може да се разправи с всичките си противници и да сложи на възлови места свои верни хора. Първия вече работи активно по този въпрос. Идеята му е да смени премиера Георги Атанасов със своя земляк, родения в Правец Петко Данчев. През 1988-1989 г. Данчев скорострелно е издигнат за кандидат-член на Политбюро и зам.-председател на Министерския съвет. Именно с него и с председателя на БНБ Васил Коларов на 6 и 7 ноември Живков подготвя икономическите мерки за поредната програма. За тях в познатия си стил Първия говори на сутрешното заседание на пленума. Докато Живков произнася словото си, целият медицински екип седи в лекарския кабинет, готов да реагира на всякаква ситуация. В екипа са проф. Младен Григоров, проф. Герасимов, Ани Младенова и още една медицинска сестра. Проф. Младенов категорично отрича слуха, че преди гласуването на оставката “Никой от нашия екип не му е давал никакви лекарства, нито пък някой ни е искал - казва професорът. - Живков сме лекували с най-добрите медикаменти в зависимост от болестите му. Включително и когато той трудно пазеше равновесие. Но на този ден - 10 ноември 1989 г., Живков не е вземал никакви лекарства...” След словото е обявена обедна почивка. Живков отива в кабинета си, където го чакат неговите помощници и съветници Димитър Методиев, Константин Чакъров, Гюров, Иванов... Там е и ген. Георги Милушев. “Момчета, какво трябва да застъпя в заключителното си слово на пленума?”, пита Живков. Настава тежко мълчание. Нарушава го поетът Димитър Методиев: “Другарю Живков, вие защо трябваше да си подавате оставката?”. Живков маха пренебрежително с ръка: “Абе нали го виждате тоя нашия Георги Атанасов. Нищо не прави! Нищо не прави! Нещата отиват от зле към по-зле...” Другите помощници мълчат. Всички са наясно накъде отиват нещата и те просто няма какво успокоително да кажат на човека, управлявал еднолично държавата цели 35 години. По време на пленуми и заседания в резиденция “Бояна” Живков винаги се храни в малка столова, която е до кабинета му. На тези обеди обикновено кани някои от най-близките си хора, може би по този начин търси липсващата му домашна обстановка. Този път масата е сервирана само за трима души. Около нея сядат Живков, ген. Милушев и Ани Младенова. Обядът е кратък и тягостен. Първия се храни мълчаливо и някак злоядо, гледа разсеяно около себе си. За да завърже някакъв разговор, генералът го пита как е протекло заседанието на Политбюро предната вечер на 9 ноември. Живков, изглежда, няма желание да обяснява и само повтаря фразата от сутринта в асансьора: “Проблемите са тежки... Не казва нищо повече и отново не споменава ничие име. Според Милушев обаче не изглеждал отчаян. Явно се е надявал, че пленумът няма да приеме промяната. И ще може да каже на Москва - вие не ме искате, но ето, хората в България ме обичат и ме искат... След обяда Живков си взема хапчето и ляга да подремне около час. В последните си години го правел винаги - независимо къде е и какво му предстои. На 18. 11. 1989 г. в София се проведе първия митинг на опозицията. СНИМКА: “24 ЧАСА” Не са верни приказките, че най-приближените му хора в Политбюро - Милко Балев, Димитър Стоянов, Йордан Йотов и присъединилият се към тях Гриша Филипов, върнал се от Прага на 10 ноември сутринта, са агитирали членове на ЦК да не гласуват оставката на Живков. След като и Пенчо Кубадински подкрепя искането за оставката му, те остават в малцинство и си дават сметка, че нищо не могат да направят. След приключването на пленума ген. Георги Милушев вече е аташиран към Петър Младенов. Последната заповед, която генералът отправя към хората си по отношение на Живков, е да го изпратят до вилата му в “Бояна”, но без да “отцепват” движението. а Младенов свиква първото заседание на Политбюро вече като генерален секретар на ЦК на БКП. И за първи път след 35 г. без участието на Тато. Към 19,30 часа заседанието на Политбюро свършва и докато членовете му слизат по стълбите, ген. Добри Джуров се обръща към Петър Младенов и казва на достатъчно висок глас, за да го чуят повече хора: “Петре, трябва да решим всички въпроси на другаря Живков”. Младенов отговаря, че ще направи това в понеделник. А на шефа на УБО казва да дойде още на другия ден, събота, към 12 часа... В своите мемоари обаче Петър Младенов пише, че Тодор Живков го вика в кабинета на резиденцията малко след гласуването на оставката му и го моли за три неща. Първо, да се реши въпросът с пенсията му. Второ, да му бъде оставен на разположение единият от двата бронирани мерцедеса. И, трето, да му бъде разрешено да остане във вила №26 в “Бояна”, строена специално за него. Младенов му казва, че за второто и третото желание проблеми няма, но пенсията му ще бъде решена от Политбюро. И нещо любопитно за финал. На 11 ноември 1989 г. съобщават на ген. Милушев, че Живков иска да отиде в сградата на ЦК, за да прибере нещата от кабинета си и да го освободи за своя приемник. Малко след това му се обаждат, че Младенов е готов да потегли от вилата си в “Бояна”. На генерала му светва, че има голяма вероятност Той веднага се обажда на личната охрана на Живков и нарежда да забавят тръгването от “Банкя”. А при “засечка” да изчакат и да дадат предимство на колите на Петър Младенов. Обаче Живков разбира за “конкуренцията” и настоява да тръгнат веднага. И преминава по стария ред и правила. Екипът на Младенов минава малко след това и новият генсек вижда “зелената вълна” и слезлите от кабините си и застанали мирно регулировчици... Изкарва си яда на шефа на УБО: “Какви са тези мерки, г-н Милушев?! Хората ме видяха, ще кажат гледай го сега и тоя като оня...” Така започва преходът, който днес навършва 29 години. И краят му не се вижда... Всяко превратно време ражда своите герои. Независимо дали в очите на обществото са със знак плюс, или минус те влизат в историята и стоят там, докато времето и хорската памет не заличи част от тях. След 10 ноември герои станаха няколко от членовете на Политбюро на ЦК на БКП, които бяха най-активни в свалянето на Тодор Живков - Петър Младенов, Андрей Луканов, ген. Добри Джуров. Към тях малко по-късно се присъедини и Александър Лилов, а на Кръглата маса (3 януари - 15 май 1990 г.) изгряха звездите на Георги Пирински, Георги Боков, Александър Томов. С времето като червени остриета се наложиха Драгомир Драганов, Янаки Стоилов, Димитър Йончев... На 7 декември 1989 г. беше създаден Съюзът на демократичните сили (СДС). В неговия висш ръководен орган - Националния координационен съвет (НКС) влязоха както най-известните опозиционни лидери, така и напълно непознати за широката общественост хора. Председател е д-р Желю Желев, секретар д-р Петър Берон, говорител - Румен Воденичаров, по-късно говорител ще стане и Георги Спасов. Динамиката е голяма и в НКС постоянно някой влиза или излиза. Към април 1990 г. в НКС има около 50 души от 16 партии и организации. Благодарение на БНТ, митингите и Кръглата маса стават известни имената на повечето от членовете на този НКС: д-р Петър Дертлиев, Петко Симеонов, Димитър Луджев, д-р Константин Тренчев, Емил Кошлуков Александър Йорданов, Александър Каракачанов, Соломон Паси, Христофор Събев, Михаил Неделчев, Стоян Ганев... В тогавашния НКС има и хора, чиито имена днес едва ли ви говорят нещо: Равена Босева, Емил Тумбев, Иван Кацарски, Никола Маранзов и др. 29 години по-късно повечето от първите в червения и синия отбор вече са покойници. Как се разви кариерата и къде са сега живите от най-известните тогава личности. е смятан за най-близкия човек на Андрей Луканов. През 1990 г. е избран за зам.-председател на БСП. Вицепремиер в правителството на Георги Атанасов и във второто правителство на Луканов. В кабинета “Виденов” е външен министър, но по времето на тежката криза на 14 ноември 1996 г. подава оставка. БСП издига кандидатурата му за президент с Иван Маразов като вицепрезидент. ЦИК отказва да ги регистрира с аргумента, че Пирински не отговаря на изискването на член 93, ал. 2 от Конституцията “да има българско гражданство по рождение”. Бил е народен представител в седем парламента. Председател на НС от 11 юли 2005 до 25 юни 2009 г. Сега е евродепутат и поведе битка с Корнелия Нинова за в. “Дума” и начина й на ръководство на БСП. Наричат го “аристократа на червената партия”. е дипломат. През декември 1989 - февруари 1990 г. е председател на Комитета за радио и телевизия. Участва от квотата на БКП/БСП в работата на Кръглата маса. Депутат във ВНС. Когато опозицията настоява БКП да поеме вината за репресиите след 9 септември 1944 г., от трибуната на парламента Боков заявява, че “партията ще поеме вината, но само с мезета”. Бил е член на Висшия съвет на БСП, членувал и в ОСД, ГОР и Евролевицата. Депутат с червена бюлетина в 36-ото и 37-ото НС. Секретар на президента Първанов по координация на посланията. През 2005 г. става началник на кабинета на премиера Сергей Станишев. От края на 2008 до 2013 г. е посланик на България в Словения. Сега е пенсионер. Смятан е за един от любимците на Александър Лилов. Депутат в 8 парламента. В 43-ия е зам.-председател. Той е един от авторите на новата конституция. След промените в устава на БСП, инспирирани от Корнелия Нинова, Стоилов е принуден от съпартийците си да излезе в “политическа пенсия”. През септември т.г. БСП издигна кандидатурата му за конституционен съдия. Той отказа, защото битката вече била предрешена. Сега доц. Янаки Стоилов преподава теория на правото и политология. От началото на 2017 г. е професор в един от водещите китайски университети - “Джао Тонг” в Шанхай. е един от основателите на Клуба за подкрепа на гласността и преустройството, създаден на 3 ноември 1988 г. Участник в Кръглата маса. Първи директор на в. “Демокрация”. Член на КС на СДС (1990 - 1991). От януари 1991 г. до юли 1992 г. е директор на Агенцията за чуждестранна помощ. Напуска СДС през юли 1991 г. с първата вълна на отлюспванията. Основава Българска партия “Либерали”. През 1996 г. се оттегля от активна политическа дейност. През 2001 г. се връща в БАН. Преподава в Пловдивския университет и в СУ. През 1997 г. създава и още поддържа интернет сайт. Активно коментира актуални теми във фейсбук. Тези дни лансира предложение летище София да се нарече “Желю Желев”. Той е един от възстановителите на Радикалдемократическата партия и от 1993 до 2000 г. е неин председател. Депутат в 7-ото ВНС, 36-ото, 37-ото и 38-ото НС. От 1992 до 1994 г. е председател на парламента. Бил е посланик на България в Полша със седалище във Варшава (1998-2001) и едновременно посланик в Литва, Латвия и Естония (1999-2001), както и в Република Македония (2001-2005). Автор е на монографии и сборници със статии. През 2005 г. издаде мемоарната си книга “Да нарушим сценария”. Активен участник в социалните мрежи. е член на СДС от 1990 г., участва в Кръглата маса. Депутат в 7-ото ВНС, зам. министър-председател в правителството на Димитър Попов. През 1991 г. е избран за депутат в 36-ото НС, но става военен министър в правителството на Филип Димитров. През май 1992 г. е принуден да подаде оставка. Напуска СДС и основава партията “Център Нова политика”, която по-късно прераства в Либерален съюз “Нов избор”. След оставката на правителството на Любен Беров през 1994 г. лично президентът д-р Желев го номинира за министър-председател, но не получава нужната подкрепа в парламента. През 1997 г. “Нов избор” е сред учредителите на коалицията Обединение за национално спасение (ОНС). Луджев става депутат в 38-ото НС от неговите листи. След мандата Луджев напуска активната политика и се връща в Института по история на БАН, става професор и доктор. Има множество научни публикации. е математик по образование. Влиза в политиката след 10 ноември 1989 г. като член на Зелената партия. Депутат от СДС в 7-ото ВНС. От трибуната на парламента първи постави въпроса са присъединяване на България в НАТО. В залата има няколко генерали - депутати от БСП, които почти се хващат за кобурите. Паси е основател на Атлантическия клуб в България. От 1992 до 2001 г. е негов председател, а сега е почетен президент. Министър на външните работи в правителството на Симеон II от 2001 до 2005 г., като през 2004 г. е председател на ОССЕ. От юни 2005 до 2009 г. е депутат от НДСВ и председател на комисията по външна политика. От август 2006 г. е председател на Комитета по прозрачност и отчетност на Парламентарната асамблея на ОССЕ. На Соломон Паси и съпругата му Гергана принадлежат идеи като тази за едно зарядно устройство на всички мобилни телефони и много други, лансирани в “24 часа”, които станаха реалност със светско име Христо Петров Събев е йеромонах, дисидент и един от първите активисти на СДС. Заради организираните от него бдения със свещи в центъра на София му лепват прякора Фори Светулката. За разпространение на позиви и участие в нелегални за онова време събирания Събев лежи в Софийския и Варненския затвор през 1988 и 1989 г. Активен участник в работата на Кръглата маса, член на КС на СДС и син депутат в 36-ото НС. По време на управлението на СДС се приютява и живее в една от стаите на президентството. Разочарован, че БСП печели властта в края на 1994 г., през 1995-а отец Събев емигрира в САЩ. Първоначално живее в Калифорния, а след това в щата Юта, САЩ. Там работи като готвач - реже лучени кръгчета и ги панира. По собствените му думи в свободното си време пише сценарий за апокалипсиса. През 2001 г. получава американско гражданство и се връща от САЩ. 5 години е безработен. Записва се в бюрото по труда и изкарва курсове за компютърен дизайн. Завършил е френски колеж в Алжир и Висшия медицински институт в София. Асистент по анатомия, хистология и ембриология във ВМИ - Стара Загора. Още преди 1989 г. развива дисидентска дейност в Независимото дружество за защита правата на човека, заради което е пратен в затвора. Инициатор и основател на Конфедерацията на труда “Подкрепа”. Д-р Тренчев един от основателите на СДС на 7 декември 1989 г. в Института по социология в София. До 1991 г. е член на НКС на СДС. През юни 2018 г. пред “24 часа” заявява, че единственото наследство, останало му от политиката, са всекидневните хапчета. На 8 юни т.г. демонстрира в НС как се прави енергия от водата. На рождения си ден - 8 февруари 2015 г., д-р Тренчев доброволно сдава властта в “Подкрепа” и отива в медицинската наука, за да се бори срещу псориазиса. Той се хвърли в политическата суматоха веднага след 10 ноември 1989 г. Влиза в ръководството на Радикалдемократическата партия (РДП). Участва в Кръглата маса, депутат от СДС в 7-ото ВНС и 36-ото НС. Издига се до политически говорител на НКС на СДС. От 1993 г. Неделчев е главен редактор на сп. “Демократически преглед”. Председател е на Дружеството за либерално знание и либерални проекти “Гражданин”. Член на ИК на Либералния интернационал като постоянен представител на РДП. От юли 1998 г. е съучредител на Либерално-демократичния съюз и негов зам.-председател. Неделчев е почетен професор на НБУ, преподава теория и история на литературата. Автор е на повече от двадесет книги. На него се падна честта преди няколко години да преброи дисидентите в България по проект за съставянето на международен речник на дисидентите от Източна Европа. В казармата е осъден на 6 години затвор за неподчинение и предизвикване на бунт. През 1989 г. е освободен предсрочно от затвора и армията и става студент по английска филология в СУ. През 1989 г. основава Независимо студентско дружество, а по-късно учредява Федерацията на независимите студентски дружества и е избран за неин координационен секретар. Член е на КС на СДС и участник в Кръглата маса. През 1991-1996 г. учи политология в Калифорнийския университет, Санта Барбара. През 1997 година се връща в България.Депутат в 39-ото НС (2001 - 2005) от листата на НДСВ. През 2004 г. се отцепва от НДСВ, основава партия “Новото време” и става неин председател. Напуска активната политика и се отдава на телевизионната журналистика. Пред 2017 г. кандидатства за директор на БНТ, но не е избран. Спечелилият конкурса Константин Каменаров го кани за програмен директор на БНТ и той поема поста на 18 декември 2017 г. Освен началническия пост Кошлуков води и публицистичното предаване “Оше от деня”. е химик до 1989 г. и политик след това. Съосновател на СДС и първи негов говорител. През 1989 г. е избран за председател на софийската група на Независимото дружество за защита на правата на човека в България. Организира първото публично събрание на дружеството в Южния парк, където чете декларация срещу действията на МВР пред “Кристал”, където са бити активисти на “Екогласност”. Председател (до 1998 г.) на сдружение “Хелзинкски наблюдател-България” и после е негов секретар. Участва в работата на Кръглата маса. Депутат в 7-то ВНС от СДС. После рязко сменя боята и на президентските избори през 1992 г. е кандидат за вицепрезидент като подгласник на проф. Велко Вълканов. Двамата губят от двойката на СДС Желю Желев - Блага Димитрова. През 2005 г. участва в парламентарните избори за 40-ото НС от Разград с новосъздадената коалиция “Атака”, но не успява да получи депутатско място. През 2010 г. е избран за зам.-председател на политическа партия “Нова зора”. Воденичаров е инструктор в Планинската спасителна служба. Участва в 10 високопланински експедиции в Хималаите, Каракорум и Новозеландските Алпи. От 2013 г. бившият ст. н. с. в НИХФИ и бивш депутат работи като охранител на летището и после в зоопарка. -   Икономиката ни не преживя своя 10 ноември, преживя своя 19 май. Потъна в преврата. Ние почнахме с демонополизация, защото икономиката ни беше конструирана по начин, който тотално изземваше от икономическите субекти централизирано фактически цялата добавена стойност. Трябваше да се формират пазарни субекти. Тяхната основа трябваше да бъде създадена от едни огромни соцобразувания, до голяма степен направени по формален признак. Те трябваше да бъдат разбити и оформени като икономически субекти, които да работят в нова икономическа среда. - Това наложи като подготовка за приватизацията. На тази основа икономическите субекти да покажат качества в новите условия и да се направи реална преценка кой по какъв начин да бъде приватизиран. - Някои неща направихме добре, но някои неща тотално сбъркахме. Направихме освобождаването на икономическите сили чрез цените и валутния курс. Те са основните параметри, които създават нова пазарносвободна икономическа среда. Демонополизацията разби господството на монополите и даде възможност за конкуренция в икономиката. Следващата крачка, която трябваше да бъде направена, беше приватизацията. Още при демонополизацията бяха готови плановете на различните социални групи за евентуалното им участие в приватизацията. И тука се сблъскаха огромни интереси. - От една страна, това, което искахме да направим ние от икономическия екип на СДС беше демонополизацията да стане естествен процес и да бъде пазарна. България беше много интересна страна като икономика. В страната бяха изградени мощности, които са характерни за страни като Франция и Германия. Говоря като самостоятелни предприятия. Ние наследихме такива мощности, които са огромни по своите мащаби. И тяхното приватизиране, тяхното управление, тяхното икономизиране в пазарни условия представлява изключително тежка задача. И една от най-успешните форми това да стане за големите предприятия беше да ги обвържем с подобни големи концерни от Западна Европа, и при възможности от САЩ. Това беше моята концепция. Затова предлагах да има закон за малката приватизация, където да се пускат на пазарен принцип обектите и там вече свободно да се търгуват. А за големите обекти процедурата трябваше да минава през Народното събрание, защото те засягаха националните интереси. - Тя беше или да продаваме големите предприятия на мощните концерни там, където има интерес, или да ги кооперираме и да правим смесени предприятия. Това щеше да даде огромен резултат. Единственото постижение, което направихме, беше със завода в Севлиево, който кооперирахме с “Америкън Стандарт”. Направихме смесено предприятие и на тази основа се вдигна технологичното му равнище. Дойдоха американците, вкараха нова технология, вкараха парите, изградиха още 5 завода около този и сега Севливо вече е българската Силиконова долина. Бях готов за същото с още десет български предприятия. Моята най-голяма мечта беше да го направим с “Балканкар”. - Защото влезе в директен сблъсък с мощните интереси на лобистите за разграбването чрез приватизация на активите на държавата. - Основно те се олицетворяваха от “Подкрепа”, от Асен Мичковски, който беше от АСП, от Валентин Карабашев   Имаше цяла група в ПГ на СДС, които направиха закона за приватизацията. - Активно през 1992-1993 г. Това е първият етап, при който се разграбваше не собствеността, а от резултатите от дейността. Тогава се назначаваха фирми, които стояха на входа и на изхода на предприятията. На входа продаваха скъпо суровини, на изхода купуваха евтино продукцията. Началото на втория етап е през 1996 г., когато започнаха да се разграбват активите на държавната собственост. Схемата за масовата приватизация беше измислена от комунистите при управлението на Виденов. Взеха някои неща от чешката приватизация. Там тя проработи, но тук първата работа беше да я побългарим, за до може държавната собственост да се разграби. - Той възприе стратегията на комунистите, реализира изцяло техния проект и при неговото управление беше най-голямото разграбване на държавата. Даже е по-точно да се каже раздаване на активите на страната. Тогава Ренета Инджова беше шеф на Агенцията по приватизация и имаше подготвен закон за пазарна касова приватизация. Но нея изгониха, разчистиха терена и държавната собственост беше раздадена на хора. - Под формата на договор за покупко-продажба на държавно имущество. Създадоха РМД - Работническо-мениджърски дружества, които имаха приоритет при закупуване на предприятията. Тези РМД подготвят договорите, в които оценките на активите са нищожни. Повечето от предприятията бяха докарани до колапс и не работеха. Неслучайно насилствено бяха докарани до това дередже, за да може да бъде занижена стойността на активите. Покупките основно ставаха с компенсаторки. Обещаваше се предприятията да бъдат запазени и развити, да се привлекат нови работници. Всчко това изчезна, още през първите години, 70-80% от предприятията бяха нарязани и изнесени в Турция и Гърция за скрап. Повечето от специалистите оценяват на около 30 млрд. лева приватизираните активи. Реално бяха платени около 1,5 млрд. лв. - Още нямаше борса тогава, нямаше и куп пазарни структури, които да работят и да ги използваме. Говоря за периода след 1992 г., когато направих сделката с “Америкън Стандарт” и ми взеха главата. Показах какво искам да направя с основните, с големите икономически обекти на България. И това беше причината мене да ме изкарат от Министерския съвет като изразител на тази концепция. Оттук нататък Първоначално, както вече казах, се прилепиха на входа и на изхода, това е схемата “Мултигруп” към “Кремиковци”. На входа продават скъпо, на изхода купуват евтино. Натрупаха пари по този начин от много предприятия и част от тези пари след това заминаха по островите и офшорките, направиха дворци като Баневи, Арабаджиеви и на други известни и не толкова известни на широката публика герои. Това е едната фатална грешка, кото изцяло предопредели бъдещето на България в следващите 50 години. Не смея да мисля за повече. беше законът за връщането на земята и за ликвидация на ТКЗС. Това беше абсолютно безумие. От години вече берем горчивите плодове на това политическо решение. Пълното обезлюдяване на селата се дължи именно на този идиотски закон, който не свърши никаква работа, но ликвидара две трети от България. - Бях достатъчно ангажиран с индустрията и не съм в час. Там главно се бореха земеделци и реститути и кой точно е в основата, не мога да кажа. Но политическото решение е на СДС. Имах разговори с д-р Желю Желев, но не се разбрахме. Бях категорично против този закон, исках да бъде спрян. Трябваше да акционираме ТКЗС, да изхвърлим всичко гнило от там, каквото имаше, но като цяло бяха работещи структури.", "date": "2018.11.10", "title": "Зад кулисите на 10 ноември 1989 г."}
{"url": "https://www.24chasa.bg/novini/article/7146313", "text": "Доналд Тръмп заяви днес, че е \"много обиден\" на френския президент Еманюел Макрон заради изказването му, че Европа трябва да създаде своя армия, за да се брани от потенциалните си врагове, вкл. САЩ, предаде Ройтерс. \"Много обидно, но може би Европа първо трябва да плати своя справедлив дял в НАТО, която САЩ субсидират извънредно много\", написа в \"Туитър\" американският президент на пристигане във Франция за среща с Макрон, предаде БТА.  \"Ние трябва да се защитим от Китай, Русия и даже от Съединените американски щати\", каза той по френско радио, цитиран от \"Уолстрийт джърнал\", припомни Ройтерс.", "date": "2018.11.10", "title": "Тръмп заяви, че е \"много обиден\" на Макрон"}
{"url": "https://www.24chasa.bg/novini/article/7146315", "text": "Общинските съветници от групата на БСП поискаха технологичен и технически одит на \"Топлофикация - София\", пълен отчет за дейността и програма за оздравяване на дружеството \"Ще обжалваме в съда решението на СОС срещу референдума, а ако трябва, и подписка ще направим, за да го свикаме\". Това заяви председателят на БСП в София и на групата на социалистите в СОС Калоян Паргов. Така той коментира решението на управляващите в СО да отхвърлят внесения от 15 общински съветници Доклад относно провеждане на местен референдум с три въпроса, свързани с изграждането на инсталация за изгаряне на RDF отпадъци. Освен това, общинските съветници от БСП поискаха технологичен и технически одит на \"Топлофикация - София\", както и отчет от кмета Йорданка Фандъкова в последните 10 години какви инвестиции са направени в дружеството, какви мерки са взети и защо то в момента се намира в такова състояние и програма за неговото оздравяване. Това съобщиха от пресцентъра на БСП-София. \"След отхвърлянето на доклада, ние ще обжалваме решението на СОС. Ако Съдът не се съобрази с нашите аргументи, тогава чрез подписка ще предизвикаме референдум и ще върнем темата за преразглеждане в СОС, обясни Калоян Паргов. - Колкото до \"Топлофикация - София\" - технологичният и технически одит на дружеството ще даде яснота в какво състояние се намира реално то в момента. Отчетът на кмета трябва да покаже с какво настоящото управление е допринесло за актуалното състояние на \"Топлофикация - София\". Настояваме да бъде направен и отчет на всички лицензи, издадени за високотехнологични производства в рамките на това предприятие и с каква ефективност и капацитет са те. А най-важно от всичко е да видим и чуем каква е програмата за оздравяване на дружеството. Защото този въпрос не е политически. Бъдещето на \"Топлофикация - София\" има ключово значение за енергетиката в страната. В тази връзка темата за референдума е изключително важна. Фактът, че управляващото мнозинство отказва да чуе хората, означава, че то се страхува, въпреки, уж, силните си аргументи. Очевидно те се страхуват да погледнат хората в очите и да се опитат да ги убедят и тях в това, което се опитваха да убедят нас по време на сесията на СОС в продължение на над 3 часа. За мен е напълно нормално да приложим правилата на пряката демокрация по един толкова важен въпрос като мястото за изграждане на инсталация за изгаряне на RDF отпадъци. Той касае бъдещето на София и на столичани не за една или две, а за десетки години напред. Гражданите имат право на глас, а ние нямаме право да им го отнемаме\".", "date": "2018.11.10", "title": "Паргов: Ще обжалваме в съда решението на СОС срещу референдума"}
{"url": "https://www.24chasa.bg/novini/article/7146321", "text": "Най-малко деветима човека са вече загиналите в горските пожари, бушуващи из американския щат Калифорния, а трийсет и петима са безследно изчезнали, предаде Ройтерс. Телата на всичките жертви са намерени в или около град Парадайз в планински район в северната част на щата, където са унищожени над 6700 жилищни и други сгради. Пет от жертвите са били застигнати от огнената стихия в автомобилите си или около тях, трима извън жилищата си и един в дома си, каза шерифът на окръг Бют, цитиран от БТА. По данни на щатските власти пожарът, наречен Камп, е един от най-опустошителните в историята на Калифорния. Трима пожарникари са получили наранявания.", "date": "2018.11.10", "title": "Най-малко 9 жертви взеха горските пожари в Калифорния, 35-има са изчезнали"}
{"url": "https://www.24chasa.bg/novini/article/7146327", "text": "Качествената безплатна информация ще остане в историята, заяви в интервю за Франс прес Ив Уилямс, един от основателите на \"Туитър\" и създател на платформата \"Медиум\". \"Несъмнено ще има винаги неограничена и безплатна информация, често на добро ниво, но ще има възможност и да се плаща за повече качество\", каза Уилямс, който участва във форума \"Уеб съмит\" в Лисабон. Той отбеляза, че така е станало с телевизията, музиката и видеоигрите, които \"преминаха от модел, основаващ се единствено на рекламата, към платени модели\". Това, по думите му, ги е направило по-качествени. Уилямс смята, че когато потребителите плащат на медиите директно, вместо това да правят рекламодателите, ще се повиши качеството на предлаганата информация, предаде БТА. \"Огромната част от медиите в интернет са финансирани от реклама: вие продавате аудитория, а не съдържание. Ако привлечете внимание, печелите пари, ако привлечете повече внимание с по-малко разходи, вие трупате повече печалби\", каза той. Уилямс признава, че медиите винаги са функционирали по този начин, но не и в такава степен, както е сега. Според него пикът на това явление е масовото произвеждане на \"фалшиви новини\". Интернет предприемачът каза, че с онлайн търговията и с дигиталната реклама рекламодателите предпочитат да привлекат вниманието на точно определени аудитории във \"Фейсбук\" и \"Гугъл\", а не да рекламират продуктите си в списания и по телевизията. \"Тази система елиминира всякаква форма на възнаграждение за качеството на съдържанието\", заяви Уилямс и добави, че това го е накарало в \"Медиум\" да се концентрира върху модела, в който потребителят плаща, за да получи съдържание.", "date": "2018.11.10", "title": "Един от бащите на \"Туитър\": Качествената безплатна информация остава в историята"}
{"url": "https://www.24chasa.bg/novini/article/7146331", "text": "Държавният секретар на САЩ Майк Помпейо заяви вчера, че Вашингтон желае тясно сътрудничество с Пекин по казуса Северна Корея и по други въпроси, но все още е загрижен по повод китайската военна експанзия в Южнокитайско море и за религиозните свободи в Китай, предадоха Ройтерс и АП. Не пресконференцията след срещата си Помпейо членът на Политбюрото на ККП Ян Цзечъ потвърди, че неговата страна желае да работи със САЩ без конфронтации и ще продължи реформите. Той призова САЩ да престанат да пращат военни кораби и самолети в близост до островите, за чийто суверенитет Пекин претендира, предава БТА. В американско-китайските разговори, които са ежегодният двустранен диалог по въпроси на дипломацията и сигурността, участваха шефът на Пентагона Джим Матис и китайският министър на националната отбрана Вей Фънхъ. Пратениците на Китай не пропуснаха възможността да заявят, че търговската война между двете най-големи икономики в света носи вреди и за двете страни.", "date": "2018.11.10", "title": "САЩ приканиха Китай да спре милитаризирането на Южнокитайско море"}
{"url": "https://www.24chasa.bg/novini/article/7146333", "text": "Слабо земетресение с магнитуд 2,3 е регистрирано в района на Добринище снощи. То е било на дълбочина 7,2 км. Няма данни за нанесени материални щети.                                                                                                                                                                                                                                                                                                                       ", "date": "2018.11.10", "title": "Земетресение е усетено в района на Добринище тази нощ"}
{"url": "https://www.24chasa.bg/novini/article/7146030", "text": "Първият център за интегриране на малките хора в България се готви да отвори врати, а част от екипа му вече започна да обикаля из страната и да оказва подкрепа. Това разказва председателят на националната организация “Малки български хора” Светослав Чернев. През април 2018 г. столичният общински съвет решава да предостави на организацията 3 етажа от сграда в центъра на София. Така стъпка по стъпка Чернев се доближава до своята мечта - всички малки хора у нас да имат място, на което да намерят подкрепа. Плановете са центърът да отвори врати догодина. Чернев разказва, че идеята се появила след посещение в Испания и Германия, където вижда подобни центрове. Неговите планове са специалистите в софийския да общуват с колегите си от Германия и Испания - за обмяна на опит и запознаване с иновациите. Чернев обяснява, че това може да се осъществи с видеоразговори. “Ако нашите психолози или лекари не могат да се справят с появил се проблем, те ще могат да искат съвет от специалистите в Германия, където развитието на медицината е на много високо ниво”, допълва още той. През октомври организацията започва ремонт, всичко правят със собствени сили. Фирми помагат с материали, а доброволци с работа. “Едно от най-важните неща е инсталирането на асансьор в сградата, който ще направи центъра достъпен за всички”, посочва Чернев и допълва, че вече се е свързал с няколко фирми, но организацията се нуждае от 45 хил. лв. Работата по центъра е много, но вече вторият етаж е почти готов, като там са разположени конферентна зала и офис. Чернев иска да има стая с помощни средства и литература, предназначена специално за нуждите им. Той дава пример с момче, което преди да се запознае с хората от организацията, дори не си е представяло, че може да кара кола, а вече се справя добре с шофирането. Главната цел е до края на месеца да се завърши грубата ремонтна дейност и по долният етаж, в който трябва да има медицински кабинети и рехабилитационен център. Последният етаж е предвиден за настаняване. “Искаме да направим защитена територия, ако някой е в риск - да знае, че има място за него и кой да му помогне”, акцентира Чернев. Вече има наети специалисти, които ще работят в София, а през миналата седмица мобилният екип направил първите си обиколки из страната, които ще бъдат ежеседмично. Организацията е създадена през 1996 г., а от 2007 г. Чернев е председател. Той инициира проучване колко са малките хора в страната. Резултатите показват, че са около 350-400 души, в организацията членуват 160. Главната цел на екипите, които обикалят из страната, е да се популяризира организацията. В центъра ще се провеждат и консултации с близки на малки хора. Чернев разказа, че преди началото на учебната година те са получили покана от близки на ученик в Сливен да запознаят класа и ръководството на училището с нуждите на малките хора. Така момчето е било посрещано много добре от съучениците си. Сред главните проблеми пред малките хора у нас е и инфраструктурата, казва още председателят на организацията. Преди повече от 5 г. Чернев се среща с екипа на Fibank - разговорите са за улесняване на малките хора при обслужването им. През 2014 г. Fibank открива първият банкомат, приспособен за хора с нисък ръст, в България. Пред банкомата е инсталирано допълнително приспособление, което лесно може да се спусне към земята. 4 г. по-късно Fibank продължава да увеличава броя на тези банкомати в страната, като е единствената банка, която го прави. Чернев разказва, че организацията е искала да включи в инициативата за улеснение на достъпа и други банки, но опитите са били неуспешни. Fibank е плътно зад нас и при работата по центъра, банката прие присърце темата за малките хора и всяка година подпомага финансово дейността на организацията ни, допълва още той. Чернев разказва, че екипът на банката е отворен към нови идеи и креативен. “На 25 октомври отбелязахме Деня на малките хора със скромен коктейл и благотворителен търг. Продавахме вещи, дадени от наши приятели. “Fibank ни подари Светото евангелие на Иван Асен и книгата “Пътеводител на колекционера и инвеститора в моменти и благородни матели” с автори д-р Валентина Григорова-Генчева и проф. Иля Прокопов, която е в малък тираж. Беше много благородно и ценно за нас”, разказва Чернев. Средствата от продадените вещи ще са за ремонт на центъра.", "date": "2018.11.10", "title": "Светослав Чернев: Fibank е единствената у нас с банкомат за хора с нисък ръст"}
{"url": "https://www.24chasa.bg/novini/article/7146335", "text": "Кметицата на Рим Вирджиния Раджи от Движението \"Пет звезди\" ще чуе днес в римски съд присъдата си по дело за злоупотреба с власт. Ако бъде призната за виновна, може би ще трябва да подаде оставка. Това би било тежък удар за \"Пет звезди\", което управлява Италия в коалиция с дясната \"Лига\", предаде ДПА. Според прокуратурата тя е излъгала пред следствието, като е казала, че бившият шеф по персонала в нейната канцелария Рафаеле Мара не е повлиял на решението й да назначи неговия брат Ренато на висш пост в общината. Обвинението поиска вчера за Раджи присъда от 10 години затвор, припомня БТА.", "date": "2018.11.10", "title": "Кметицата на Рим Вирджиния Раджи ще чуе присъдата си днес"}
{"url": "https://www.24chasa.bg/novini/article/7146317", "text": "Над 50 компании и институции учредиха в края на миналата седмица Китайска асоциация за инвестиции и финансиране на дигиталната икономика (CDEIFA). Това става в рамките на Петата световна конференция за Интернет в град Уджън, провинция Джъдзян. Сред инициаторите са технологичните гиганти „Алибаба\", „Тенсент\", „Байду\", американската фирма за рисков капитал „Секвоя Кепитъл\" (Sequoia Capital) и Координационният център за извънредни ситуации свързани с националната компютърна мрежа, предава  . Целта на асоциацията е да улесни финансирането и инвестициите в сектора и да служа като платформа за преговори между правителствата, бизнеса и инвеститорите. През 2017 г. обемът на дигиталната икономика в Китай е бил над 27 трилиона юана (около 4 трилиона долара), стана ясно от данни, представени на конференцията в Уджън. В същото време секторът може да се похвали с рекордните 6000 инвестиционни и свързани с финансиране събития, по време на които са договорените сделки са били за 1 трилион юана.", "date": "2018.11.10", "title": "В Китай учредиха Асоциация за инвестиции и финансиране на дигиталната икономика"}
{"url": "https://www.24chasa.bg/novini/article/7146347", "text": "Това не е нормално за изказване на обединителя на нацията. Аз мога да кажа, че демокрацията не е в опасност - тя е в опасност, когато имаме служебен кабинет, когато еднолично се управлява от президента на страната, когато се води политика на тъмно. Ние имаме стабилно правителство, имаме най-ниската безработица от последните 12 години, отличното председателство, което направихме, това, което получаваме като доверие от Европа, това дразни президента Радев. Той няма как да го преглъща това, защото е президентът на БСП, коментира по БНТ Цветан Цветанов  Това е единственият президент, който не е идвал в парламента да направи обръщение. Той не може да излезе от тази сянка, знае, че беше номиниран и подкрепен от БСП, допълни Цветанов. \"Страната ни с всеки изминал ден става все по-хубава. Тук е едно от най-хубавите места за живеене в ЕС, дори в Европа. Опозицията постоянно търси конфронтация, там няма диалог, БСП не са единни\", каза още председателят на ПГ на ГЕРБ. \"В този документ се постигна съгласие, защото няма правна обвързаност към държавите, които подкрепят този пакт - това означава, че всяка държава ще може да взима своето решение. Какво й е отношението на г-жа Нинова към евродепутатите от БСП, които подкрепиха пакта?\", попита Цветанов относно Пакта за миграцията към ООН.  \"Трябва да съдим хората по действията, Валери Симеонов се извини, премиерът също го направи. Аз мога да кажа, че Симеонов през цялото време винаги е отстоявал да водим политики, които да стигат до хората. Той има близък човек, за когото се грижи, но никога не го е казвал\", коментира Цветанов ситуацията с Валери Симеонов и продължаващите протести на майките на деца с увреждания.  \"Искам да попитам каква е позицията на президента Радев и г-жа Нинова, те са едно цяло, каква е позицията за Русия, за Украйна, защото Европейската народна партия призова да им се помогне\", каза още Цветанов във връзка с ЕНП. ", "date": "2018.11.10", "title": "Цветанов: Радев е единственият президент, който не е идвал в парламента"}
{"url": "https://www.24chasa.bg/novini/article/7146365", "text": "Днес отново има грозни и мрачни пророчества за смъртта на българската демокрация и рухването на гражданските свободи, написа във фейсбук профила си председателката на Народното събрание Цвета Караянчева по повод 10 ноември. Скъпи приятели, Преди 29 години на днешната дата започна един дворцов преврат. Част от върхушката на комунистическата партия се изправи срещу друга част. Победителите във вътрешно партийния преврат светкавично задействаха предварителната си стратегия. Куфарчета с милионно съдържание минаха в правилните ръце; бяха пуснати в действие полу-криминални отряди, които скоро станаха чисто криминални; машината за унищожение на документи на ДС заработи на пълни обороти; един мораториум върху външния дълг постави държавата в риск да се превърне в парий пред световната общественост; заложени бяха капаните на нечовешките зими на Луканов и Виденов, когато един човешки живот се измерваше с това можеш ли да се наредиш на опашка за хляб и мляко в три през нощта и да оцелееш до края на опашката, и можеш ли да оживееш с месечна пенсия, равна на три долара. Докато приближени на партийните велможи ограбваха банки и изтърбушваха предприятия. Впрочем, част от стратезите на тези арогантни, безсрамни, презиращи нормалните хора политики до ден днешен се изявяват по университети и телевизии. И нямат срам. Никога няма да имат срам. И все пак, планът на комунистическата върхушка някакси не успя да проработи в пълния си „блясък“. Гражданските протести свалиха и Луканов, и Виденов. С помощта на гражданската енергия България влезе в чакалните на ЕС и НАТО. И после с помощта на огромно национално усилие и обединение успя да постигне членство и в двете организации. През тези сложни и бурни години гражданското общество успя да остане будно, и гневно, и на страж. Да, имаше и кебапчета по избори, и натиск върху безправни работници, и контролиран вот. А днес отново има грозни и мрачни пророчества за смъртта на българската демокрация и рухването на гражданските свободи. И това се случва на фона на неоспорими факти. На фона на една България, която се утвърждава като регионален лидер на Балканите. На фона на една България, която се утвърждава и е призната за лоялен европейски партньор, чийто глас се чува. На фона на една България, която, според последните икономически прогнози, ще е на пето място по икономически растеж в целия съюз. Сериозно, можели ли сме дори да мечтаем за това преди 30 години? Чакайте малко. Ако историята на последните тридесет години ни е научила на нещо, то е, че българският гражданин е натрупал достатъчно опит от срещи с фалшиви пророци. И е научил как да ги наказва.", "date": "2018.11.10", "title": "Караянчева: Българинът е натрупал доста опит от срещи с фалшиви пророци"}
{"url": "https://www.24chasa.bg/novini/article/7145068", "text": "Младата певица Тита се е запалила по учението на Петър Дънов. Заради дълбоките житейски послания за любов, мъдрост, истина, правда и добродетел тя с удоволствие чете в неговите книги. Идолката на тийнейджърите използва всяка свободна минута от многобройните си участия, за да чете. Това й е любимо занимание от малка. Освен книги Тита редовно чете и статии на теми, които я интересуват - за здравословен начин на живот, кулинария, туризъм. Според близки на певицата тя си мечтае да обедини страстите си към духовното и към пътешествия, като намери време да отиде до Индия.", "date": "2018.11.10", "title": "Тита стана дъновистка"}
{"url": "https://www.24chasa.bg/novini/article/7145717", "text": "- Това наистина е една много голяма сума, която може да промени живота на много хора. За съжаление, когато хората спечелят голяма сума, независимо как, първото нещо, което правят, е това, което са правили досега – да харчат. За да запазим и да умножим тази сума, наистина трябва да помислим, да си направим добър план, преди да предприемем действие. - Няма универсална формула каква част да отделим за лични нужди и инвестиране. Аз бих казал, че добър процент е между 10% и 20% да отделим за неща, които сме искали – да си сменим колата, да си вземем по-голямо жилище, да направим ремонт, а с останалите да помислим за бъдещето. При покупките, които отделяме за собствени нужди, трябва да направим разлика между готова сума и сумата, която получаваме всеки месец. Една от другите грешки, които хората правят, е да си купуват вещи, които след това не могат да обслужват. - При нарастваща инфлация и колебания във финансовите пазари може би на това определение най-добре отговарят недвижимите имоти и ценните метали - злато и сребро. Не препоръчвам да се използва тази сума за рискови инвестиции като акции, криптовалути и други. - Към момента средната лихва на депозитите в банките е към 0,2 %, а инфлацията към септември 2018 г. е 3,6%, тоест на всеки 100 лева ние губим 3 лева, ако държим парите си на банков депозит. Все пак, ако изберем този начин за спестяване, е хубаво да разделим тази голяма сума от 4 милиона лева в 20 банки, за да можем да отговаряме на условията за максималния депозит, която се гарантира от държавата. - Инвестициите в акции могат да ни донесат много по-голяма доходност отколкото тези в банките и имотите, като средната е между 15 и 20%. Не препоръчвам обаче да се инвестира директно в акции, а по-скоро във фондове, които събират сумите от много инвеститори и ги инвестират в голям брой компании. Така рискът е много по-малък, отколкото да се инвестира в една конкретна компания. - Ако нямаме идея какво да правим печалбата, инвестицията да си купим 20 апартамента в развит пазар, какъвто е София, е добра алтернатива. Това, което можем да получим в момента, е между 5% и 6% доходност от наеми. Към това трябва да прибавим и 3-4% нарастване на цените на тези имоти, т.е средната доходност е между 8 и 10%, с умерено ниво на риска. Не мисля, че е лоша алтернатива. Българите като цяло сме предразположени към инвестицията в имоти. - Много зависи къде се намират тези земеделски земи. В някои региони, където цените вече достигнаха своя връх между 1800 и 2000 лева за декар, не мисля, че ще има последващо увеличаване на цените и това не е инвестиция. В други региони обаче цените са под 500 лева, там има добра възможност да очакваме нарастване на цените и да спечелим. - Хубаво е да оставим до 20% за непредвидени ситуации, за да можем да реагираме на различни неблагоприятни събития или ако излезе някаква нова инвестиция, в която да вложим парите си. Останалите можем да разпределим по различен начин: част от тях да са в нетолкова рискови инвестиции, да кажем – злато, земя, това, което коментирахме. Други да са малко по-рискови инвестиции. Така ще се получи разпределение на риска. - Аз бих отделил за образование на дъщеря ми, защото мисля, че образованието и инвестирането в себе си е най-добро вложение, с най-голяма възвръщаемост. Останалите пари бих ги разпределил така: 30 % в имоти (жилищни, търговски, офиси) в София и другите големи градове, 20 % в земеделска земя в регионите, които мисля, че са подценени – Пазарджик, Пловдив, Перник, Кюстендил, Благоевград. 30% бих инвестирал в създаване и развитие на бизнес и 20% за инвестиции на фондовите пазари. Това е моето разпределение, на база моите цели и не е универсално. Бих искал да завърша с една препоръка – най-добрата инвестиция е в себе си и това да повишим финансовата си грамотност, за да знаем, когато спечелим тези пари, как да ги инвестираме по най-добрия начин.", "date": "2018.11.10", "title": "Стойне Василев съветва ТОТО милионерите\n как да управляват 4 000 000 лева"}
{"url": "https://www.24chasa.bg/novini/article/7146390", "text": "Един от най-натоварените мостове в гръцкия град Кавала се срути, но по чудо няма пострадали. Все още не е ясна причината за тежкия инцидент, предава Канал 3. В момента на срутването на моста на него е имало един кран и един автомобил. Според гръцкото издание \"Та неа\" мостът се е срутил поради пренатоварване.\"Само преди три години точно този мост беше отчасти ремонтиран и модернизиран\", пише още изданието", "date": "2018.11.10", "title": "Мост се срути в Кавала, по чудо няма пострадали (Снимки)"}
{"url": "https://www.24chasa.bg/novini/article/7146445", "text": "За по-малко от седмица криминалисти от полицейското управление във Велико Търново разкриха кражба на метална каса от фирмен офис в областния град, съобщиха от ОДМВР. Работата по случая е започнала, след като на 3 ноември тази година в управлението е бил получен сигнал за извършена кражба на метална каса, с намиращи се в нея 35 000 лв. По случая било образувано досъдебно производство и работата по разкриване на извършителите започнала. От проведените множество оперативно издирвателни мероприятия и процесуално следствени действия разследващите влезли в дирите на извършителите – трима мъже на 31 г., 37 г. и 41 г., съответно от Елена, В. Търново и Г. Оряховица, всички известни на полицията и осъждани. Най-възрастният от тях е със седем криминални и съдебни регистрации, основно за взломни кражби. Четири дни по-късно е проведена специализирана полицейска операция за задържането им и тримата били приведени в полицейския арест. В хода на разследването е изяснено, че един от извършителите е добре запознат с дейността на фирмата и реда в офиса. Предварително било оказано въздействие върху охранителната система, а в деня на извършване на деянието бил използвали алпийски способ за проникване в помещението. След доклад на материалите по случая в прокуратурата тримата са привлечени, в качеството на обвиняеми. На двама от тях са наложени мерки за неотклонение „подписка“, а на най-възрастния мярката за задържане е удължена на 72 часа. Внесено е искане в Районен съд – В. Търново за налагане на най-тежката мярка за неотклонение „задържане под стража“. По-голяма част от инкриминираната сума е установена и иззета. Работата по документиране на престъпната дейност на тримата продължава под ръководството на прокуратурата.", "date": "2018.11.10", "title": "Пипнаха крадци алпинисти, свили\n35 000 лв. от офис във Велико Търново"}
{"url": "https://www.24chasa.bg/novini/article/7146406", "text": "“Попитайте свидетелите по процеса “Октопод”, които са сплашени или нямат финансова възможност за добра защита. Основния не можем да го попитаме - той не е между живите, загина в пътен инцидент (Георги Цветанов - бивш банкер от Плевен - б. р.). Дали е било пътно произшествие? На втория основен свидетел беше направен опит за съсичане с брадва (Пламен Устинов - б.р.). Отидете в селото, в което живее, и го попитайте как му се обърна животът след машината и мрежата. Да го натикат там, за да не може да каже нищо, и да се знае, че никой няма да му повярва. Не случайно това дело е “Октопод”. Това каза зам.-шефът на ГЕРБ Цветан Цветанов по повод оправдателната присъда за Алексей Петров, постановена в петък. “Разказвам неща, които са ми споделяли свидетели, докато бях вътрешен министър, защото са повярвали, че държавата може да бъде по-силна. Те или не са между живите, или са си оттеглили показанията”, повтори Цветанов. И продължи с още една история: “Един от тях дойде при мен и каза, че когато са отишли с два джипа и с автомати, когато са го заплашили да плати едни пари, той нямал друг полезен ход. Платил ги е, за да съхрани бременната си съпруга. И когато е приключил “разговора”, усетил, че се е изпуснал биологически.” Цветанов разказа още: “Имаше дела, които приключиха за кратък период, с пълната мобилизация и без опити за отлагане - “Килърите” (също операция, извършена от него като вътрешен министър - б.а.). Убийството на Петър Лупов и на Румен Рачев, палежите и въоръжените грабежи забравихме ли? Държавата се справи с организираната престъпност, показа, че е по-силна. “Килърите” - за кратък период от време, изключително тежко дело, без прецедент - имаме доживотни присъди, без право на замяна. Отвличанията - по делото на Наглите имаше един от оправданите лица, в който намериха банкнота от откупа на Гунински. Помните ли свидетелите по това дело и хората, които после промениха показанията си? Знате ли колко хора - жертва на тези групи, са ме поздравявали? Като ги питам защо не свидетелстват, всички казват - страх.” Целта е колкото може да отлагаш - някои вече не са между живите, други са репресирани, за да се откажат и те, и следващите от показанията си, заключи Цветанов. Той коментира съдебното решение по делото \"Октопод\", без да споменава името на Алексей Петров.   Делото продължи 9 години. \"Когато говорим 9 г. по-късно, само ще припомня дела, които свършиха в кратък период от време, с пълната мобилизация и без търсене на опити за отлагане на делата - “Килърите” (също операция, извършена от Цветанов като вътрешен министър - б.а.). Убийството на Петър Лупов и на Румен Рачев, палежите и въоръжените грабежи забравихме ли? Държавата се справи с организираната престъпност, показа, че е по-силна. “Килърите” - за кратък период от време, изключително тежко дело без прецедент имаме доживотни присъди без право на замяна, окончателни. Отвличанията - по делото на “Наглите” имаше един от оправданите лица, в който бе намерена банкнота от откупа на г-н Гунински. Помните ли свидетелите по това дело и хората, които после промениха показанията си? Знаете ли колко хора - жертва на тези групи, са ме поздравявали? Когато ги питам защо не свидетелстват, всички казват - “страх”. Целта е - колкото може, да отлагаш - някои свидетели вече не са между живите, други са репресирани, за да се откажат и те, и следващите от показанията си\", обобщи Цветанов. Попита още: \"Спомняте ли си операцията за Брендо, за тоновете наркотици, които се прекарваха контрабандно от Южна Америка за Европа? През 2008 г. италианските власти бяха донесли материали, за да може да бъде неутрализирана и задържана тази група. Знаете ли какво се случи? При задържането на Брендо 18 мобилни телефона, които бяха намерени при него - това беше от доклада на италианските ни партньори. През 2012 г. ние задържахме тази група - 13 човека, заедно с представители от италианската мафия, които бяха осъдени на 20 г. затвор на последна инстанция в Италия. Някои от групата бяха осъдени в Румъния. А как вървеше процесът, години преди това стартиран у нас за пране на пари? По него нямаше действие. Имаше връщане на това дело и ВКС покри дефицита на първите две инстанции, и стигна до осъдителна присъда колко години по-късно...\" Цветанов напомни и делата по въоръжените грабежи и по магистралните. И обобщи: \"Единственото, по което сме се водили, когато бяхме обвинявани в полицейщина и какво ли не, беше интересът на обществото, на демокрацията, на правовия ред и евро-атлантическото партньорство. Постигнахме го това благодарение на общата работа и политическата воля.\" Цветанов цитира изследване на Националния център за изследване на демокрацията, което е показало, че в периода 2000-2016 г. най-ниските нива на корупция са били през 2010 и 2011 г. - под 10%, а най-високите - през 2000 г. и при Орешарски. \"Горд съм с това, което направихме в този период с професионалистите в системата на МВР. Спомняте ли си отвличанията, въоръжените грабежи, операциите шок, печатниците в Долно Сахране, спомняте ли си недоверието, което имаше към българската правоохранителна система, за Килърите, за поръчковите убийства? Когато системата и машината работят, тогава и съдът може да издаде присъди\", каза по-рано пред БНТ Цветанов. И продължи: \"От прокуратурата специално беше командирован прокурор, работил и по делото за Митьо Очите - той беше отстранен. Спомняте ли си за съдията, която също беше отстранена? Спомняте ли си за всички свидетели, които говореха за това как с автомати и с автомобили са отивали и са взимали парите на тези хора? Никой не си говори днес за жертвите.\" Цветанов пак изтъкна водещия мотив, който държи жертвите в подчинение: \"Страхът е нещото, което променя ситуацията във всеки един процес.\" \"Спомням си за сем. Анчови, когато 89 година, изнасилиха децата им, а те бяха ограбени това което са преживели, знаете ли че възмездието и справедливостта дойде едва преди 2 години, и то благодарение на нашата намеса. Много е лесно да говорим за нещата 9 години по-късно, но е трудно да си преживял всичко това, а не искам да съм на мястото на онези, които са го преживели\", каза още Цветанов. И обобщи: \"За да се бориш срещу организираната престъпност, трябва да бъдеш много силен, но и да разчиташ на силата и на тези, които трябва да свидетелстват.\"", "date": "2018.11.10", "title": "Цветанов за \"Октопод\": Основният свидетел загина в катастрофа, друг го сякоха с брадва"}
{"url": "https://www.24chasa.bg/novini/article/7146446", "text": "Загиналите при предизвиканите от проливни дъждове внезапни наводнения вчера в Йордания станаха 11. Продължава издирването на изчезнали, предадоха Франс прес и Асошиейтед прес. Вчера наводненията обхванаха няколко района на Йордания, включително в древния град Петра, чиито сгради са построени от розов камък. Стотици посетители на града се насочиха към по-високите места вчера, след като водата покри тесния каньон, водещ до Съкровищницата на фараона. Говорителката на правителството Джумана Гнеймат и представители на агенцията за гражданска отбрана съобщиха, че броят на загиналите е нараснал тази сутрин с откриването на още едно тяло на юг от столицата Аман. Търсенето на оцелелите продължава, предаде БТА. След внезапните наводнения бе затворена магистрала през пустинята, водеща към южните части на страната. Властите съобщиха, че са евакуирали 3762 туристи от различни националности и призовават жителите, намиращи се близо до водни басейни и мостове, да се евакуират преди очакваните нови дъждове, предаде АФП. Преди две седмици наводнения близо до Мъртво море отнеха живота на 21 души, повечето от които деца, припомня АП.", "date": "2018.11.10", "title": "Проливен дъжд наводни Йордания, 11 загинаха, други се издирват"}
{"url": "https://www.24chasa.bg/novini/article/7146451", "text": "Министерството на образованието и науката предлага към утвърдените 29 защитени специалности от професии в списъка за следващата учебна 2019/2020 година да се добавят още 11 нови специалности с фокус върху секторите машиностроене, електроника и автоматика, моторни превозни средства и транспортни услуги. Това съобщиха от пресцентъра на Министерството. Към Списъка със специалности от професии, по които се очаква недостиг от специалисти на пазара на труда, са добавени три търсени специалности - машини и системи с цифрово-програмно управление, промишлена електроника и технология на органичните вещества. С тях броят на специалностите в него става 57. Новите специалности и в двата списъка са предложени от отрасловите министерства и организациите на работодателите, като са разгледани и приети от междуведомствена комисия. С добавянето им към списъците се създават условия за прецизиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите. Новите специалности създават и възможности за изпълнението на регионални програми и проекти, както и за обучение по специалности в нови или високотехнологични сектори, отбелязват от пресцентъра на МОН. Допълнените и актуализирани списъци за учебната 2019/2020 година са предложени за обсъждане на страницата на образователното министерство.", "date": "2018.11.10", "title": "МОН предлага 11 нови защитени специалности"}
{"url": "https://www.24chasa.bg/novini/article/7146453", "text": "\"Отказвам да повярвам, че прокуратурата в България може да бъде ползвана като бухалка на някакви мутри. Още вярвам, че имаме шанс да получим правосъдие в България\". Това каза депутатът от БСП Елена Йончева за искането за разследване за пране на пари от КТБ чрез фирми, в които е участвала. Преди дни прокуратурата поиска сваляне на депутатския й имунитет заради разследването. „Това са атаки срещу мен на депутати от ГЕРБ, които отдавна продължават. Главна прокуратура е образувала дело по сигнал на Делян Добрев, Тома Биков и бившия депутат Антон Тодоров. В това заведено дело няма нито един факт, който да доказва, твърденията”, каза Йончева и допълни, че никога не се е занимавала с бизнес, за да „пере пари”. „През целия си живот съм се занимавала с журналистика, през 2013г. – 2014г. бях поканена от ТВ7 да започна работа при тях, като външна продукция, юристи на телевизията ме посъветваха да сключа договор с тази фирма, за да закупим техника. Филмите са направени и излъчени, аз не разбирам „ние, не знаем за какво са използвани тези средства”, коментира депутатът на БСП. „Вие, като получавате заплата, проверявате ли източника на средства, това означава ли, че всички журналисти, които са работили в ТВ7 и са имали външни продукции са участвали в някакви схеми. Моята съвест е чиста, аз отказвам да повярвам, че главна прокуратура може да бъде използвана като бухалка на едни мутри. Надявам се това нещо да стигне до съда, за да се види, че тези обвинения са несъстоятелни”, добави Йончева. Нинова не даде никакви подробности. Днес депутатката от БСП показа пред Би Ти Ви констативен протокол от експерти на община Своге от 20 юни 2017 г., със задължително предписание пътят към града, където загинаха 20 души в катастрофа, да бъде незабавно ремонтиран. Тя получила документа преди 3 дни. Протоколът е от 20 юни миналата година е бил изпратен до Агенция \"Пътна инфраструктура\" още тогава. В него на базата на експертиза са изброени в 7 точки с пътя, където загинаха хора, като в първите две пише, че е установено износване на горния слой на асфалта и лошо сцепление, както и рисков завой с голям вираж - точно в участъка, в който стана катастрофата. Документът, изпратен до пътната агенция, съдържа \"задължително предписание\" - \"пълна подмяна на асфалтовото покритие; срок на изпълнение - незабавно\". \"Изпратихме този документ веднага в прокуратурата. И изводите трябва да ги направи прокуратурата\", заяви Йончева. Тя разказа, че започнала да получава документи, след като БСП поиска от АПИ да й разреши да доведе независими лаборатории от чужбина, които да направят проверка на качеството на най-големите инфраструктурни проекти - магистралите \"Тракия\", \"Хемус\" и \"Струма\", както и Околовръстния път на София са в списъка. Още не е ясно дали това ще бъде разрешено, а заради въпросното искане от Строителната камара поискаха оставките на Йончева и нейни колеги, защото \"уронват престижа\" на бранша. Имаше и заплаха за \"граждански протести\" в противен случай. Депутатката припомни, че и бившият строителен министър Николай Нанков е заявил официално, че има влагани недопустими материали в асфалтовата смес при ремонта на пътя.", "date": "2018.11.10", "title": "Йончева не вярва, че прокуратурата може да бъде ползвана като бухалка"}
{"url": "https://www.24chasa.bg/novini/article/7146459", "text": "Когато бях вътрешен министър, а Веселин Вучков - мой заместник, предадохме над 1 милион единици, свързани с досиетата на бившата ДС. Това каза лидерът на парламентарната група на ГЕРБ и зам.-шеф на партията Цветан Цветанов на научна конференция на тема \"Проекции на комунистическия тоталитаризъм в България в периода 1944-1989 г.\", организирана от ГЕРБ в столицата по повод 29 г. от края на режима. \"В учебните планове трябва да се учи за комунизма. Той отсъства и младите не знаят за него. Третият кабинет на Борисов го включи в образователната система за 10-и клас\", подчерта Цветанов. Той даде пример с трите си дъщери, родени съответно през 1995-а, 2001-а и 2011-а година, които вече също ще има откъде да научат за тоталитарния режим. Паралелно с вкарването му в образователната система, ГЕРБ инициира кръгли маси в цялата страна, обяви още Цветанов.", "date": "2018.11.10", "title": "Цветанов: Благодарение на ГЕРБ младите ще знаят за комунизма (Снимки)"}
{"url": "https://www.24chasa.bg/novini/article/7146467", "text": "Най-реномираната китайска компания за производство на алкохол Kweichow Moutai обяви рекорден ръст на продажбите си в чужбина от 34,5% пред първите три тримесечия на 2018 г. Тя е изнесла 1769 тона от емблематичната си ракия „Моутай\" и други алкохолни напитки на обща стойност 383 млн. долара, предава  . Компанията е навлязла на 12 нови пазара, основно в страни от обхвата на инициативата „Един пояс, един път\", и към момента разполага с мрежа от 115 дилъри в 68 държави. От Kweichow Moutai планират до 2020 г. 10% от производството им да бъде за износ, като се фокусират върху западните пазари, а основната им таргет група да са живеещи в чужбина китайци. Моутай е най-реномираната марка китайски алкохол, който се произвежда от компанията Kweichow Moutai в южната провинция Гуейджоу. Той е неизменна част от официални и държавни приеми. Независимо от високата си цена (215 долара за бутилка) вътрешното търсене е голямо.", "date": "2018.11.10", "title": "Китайската компания за алкохол \"Моутай\" с рекордни продажби в чужбина"}
{"url": "https://www.24chasa.bg/novini/article/7146472", "text": "Шефът на Пентагона Джим Матис прие решението на Рияд да престане да ползва услугите на американски самолети цистерни да зареждат с гориво във въздуха авиацията на оглавяваната от Саудитска Арабия военна коалиция в Йемен, предаде Ройтерс. Същевременно министърът на отбраната на САЩ предложи страната му да продължи да помага на коалицията и на йеменските правителствени сили да предотвратяват цивилните жертви и да постигнат повече в хуманитарната сфера, предава БТА. В изявлението на Матис се казва, че САЩ ще допринасят и в борбата срещу Ал Каида и \"Ислямска държава\" в района.", "date": "2018.11.10", "title": "Матис прие решението на Рияд да не ползва американски самолети цистерни за войната в Йемен"}
{"url": "https://www.24chasa.bg/novini/article/7146010", "text": "60-годишната Сена Халилович, която се представяла пред италианските власти за бедна и непритежаваща нищо, всъщност била собственичка на 400 луксозни коли, замък, хотел и няколко вили с басейни. Според репортаж на италианската медия ТиДжиКом24 произлизащата от Косово Сена била царицата на ромите, и притежавала имущество за 4 млн. евро. Въпреки това тя успяла да измами социалните служби на Торино и да получи семейни помощи за 70 000 евро за себе си и близките си. Сред притежаваното от нея са коли, включително ферари, хотел, земеделски терен на хълмовете около град Асти, вили с басейни с хидромасаж, както и резиденция с бункер в Босна. Според италианската медия Сена натрупала богатството си благодарение на измами, кражби на мед и желязо, трафик в Източна Европа на коли, откраднати в Италия. И въпреки всичко това за италианската държава Сена била социално слаба, нуждаеща се от помощи. 420 000 евро са конфискувани от жената сега, но никой не знае на колко точно възлиза цялото й имущество. Именно от клана Халилович произлизат и тримата малолетни роми, които през 2015 г. с кола пометоха на пътя 9 души, убивайки една жена, след което избягаха. Пак от клана Халилович произлиза и друг ром, станал известен заради чудовищно престъпление в Рим през 2017 г., когато изнасили две 14-годишни момичета в горичка в града. През април 2017 г. испанската полиция успя да залови Сена Халилович след удар, реализиран с дъщеря й в Джирона. След като била освободена от затвора, нейните следи се загубили. ", "date": "2018.11.10", "title": "Царица на ромите е собственичка на 400 луксозни коли, замък и хотели в Италия"}
{"url": "https://www.24chasa.bg/novini/article/7146590", "text": "Турският президент Реджеп Тайип Ердоган съобщи днес, че четирима турски войници са загинали, а около 20 са ранени, при експлозия в склад за боеприпаси във военна база в Югоизточна Турция, съобщава Асошиейтед прес.  Базата се използва за борба с кюрдските бунтовници, отбелязва АП. Ердоган съобщи за загиналите и ранени войници при експлозията в реч на възпоменателна церемония днес по повод 80 години от смъртта на основателя на турската република - Мустафа Кемал Ататюрк, предаде БТА. Не е ясно дали експлозията е станала по време на учение или при стълкновение с кюрдски бунтовници, отбелязва АП. ", "date": "2018.11.10", "title": "Ердоган: 4-ма военни са загинали при експлозията в базата в Югоизточна Турция"}
{"url": "https://www.24chasa.bg/novini/article/7146607", "text": "Турският президент Реджеп Тайип Ердоган каза днес, че може да се срещне с американския си колега Доналд Тръмп в Париж по време на тържествата по случай 100-годишнината от края на Първата световна война, съобщи Ройтерс. Когато отидем в Париж, ще се опитаме да осигурим удобна възможност и ще осъществим двустранна среща, каза Ердоган преди заминаването си, предаде БТА.", "date": "2018.11.10", "title": "Ердоган намекна за възможна среща с Тръмп в Париж"}
{"url": "https://www.24chasa.bg/novini/article/7146055", "text": "Трима възрастни турци чакат пред сергия с паламуд на Колхозния пазар във Варна. Мъжете са явно в командировка и дълго обсъждат рибите по кило на сергията. Избират дълго и търпеливо три. После молят продавача Сали да ги изчисти и нареже мераклийски на кръгове за скарата. Опашката почва да нервничи. Всички искат паламуди по 6 лева за килограм - Нито тримата гости, нито огладнелите за есенни риби варненци знаят трите тайни: че паламудът може би е от Мраморно море. че дребният сафрид по 7 лева за килограм, който представят за турски, всъщност е испански, и че само дребният чернокоп и ситната барбуна са черноморски. “В момента черноморски паламуд няма. В началото на септември излязоха парчета по 700-800 до 1,2 килограма, но времето се развали. Сега чакаме пасажите евентуално да се върнат от Босфора към нас заради топлото време. Шансът е малък, защото трябва да духа поне една седмица югоизточен вятър. Няма ги и паламудите от 500-600 грама, които преминават покрай нас по това време”, казаха от рибарската кооперация в Ахтопол. Това е най-сигурното място за улов на черноморски паламуд в България. В момента там се лови малко сафрид, чернокоп и зарган. Собственици на лодки твърдят, че внесеният от Турция през Гърция паламуд е черноморски. “Паламудът е черноморски. От Енеада е”, казва продавачка на риба на кея, на който пристават риболовни кораби. Странно защо, но когато времето след месец на бури и силни ветрове се оправи, От едната фирма казаха, че ловели в Балчик, от другата - в Поморие. Ако паламудът е избил на километри от границата при Резово, няма начин да не се появи и в самото погранично село. Ако човек не си купи от идваща от морето лодка или веднага след като види как я вадят от мрежата, обаче гаранция няма. Това е атлантическа риба с широк диапазон на миграция, казва ихтиологът д-р Виолин Райков от Института по океанология във Варна. Имаме турски паламуд по 8 лева, дребен български чернокоп по 6, а едър по 8, катко и испански сафрид по 4 лева. Това съобщава обективно служителка на един от най-големите вносители на риба у нас от офис в Бургас. “Паламудът със сигурност не се размножава в нашето море. Това може да е една от трите основни причини за миграцията на рибите. Той идва тук, за да се отхранва и си заминава заради зимуването в Мраморно море. Турски учени правиха опити с маркирането на рибите и установиха, че само отделни паламуди са намерени около Трабзон, имаше открити и две маркирани бройки в Созопол. От времето на Аристотел, който пръв съобщава, че паламудът влиза от Егейско в Мраморно и Черно море, няма сериозни изследвания на миграцията му”, добави д-р Райков. Според него хипотезата на покойния писател от Ахтопол Григор Долапчиев, че паламудът си хвърля хайвера край кавказкото крайбрежие заради многото реки и планктона им, не е доказана научно. Подводен рибиловец от Ахтопол обаче твърди, че е виждал малки паламудчета, излюпени в Черно море, които няма как да преодолеят силното Дяволско течение от Босфора насам, ако са се появили в Мраморно море. Малки паламудчета бяха уловени и на Шкорпиловци през 2005 година. Изследванията от уловите през тази есен на Института по океанология показват, че през 2005 и 2011 г. Тази година има повече чернокоп, тук-там излиза и лефер, обясни Виолин Райков. Рибата, изглежда, обаче се държи навътре в морето, защото по-предната есен на Морска гара се хващаха минимум по 20-30 чернокопа на вечер на плувка и фире от сафрид. Сега я излязат две-три риби, я не. Варненските въдичари си обясняват феномена с наличието наблизо на сондата, която търси нефт и газ и прави вибрации във водата, които шокират чернокопите. Вкусовите качества на паламуда, като на всички черноморски риби, се подобряват от по-слабата соленост на Черно море и от по-студените му води. Заради тях рибите трупат полезните за нас мазнини. При 18 процента соленост на водата у нас, в Мраморно море тя е 28-32 на сто, а в Средиземно море и океаните стига 36-42 на сто. За това егейските риби са сухи и не толкова вкусни.", "date": "2018.11.10", "title": "Евтин турски паламуд след срива на лирата"}
{"url": "https://www.24chasa.bg/novini/article/7146613", "text": "Сърбия проведе големи военни учения днес, за да отбележи 100-годишнината от края на Първата световна война - явна демонстрация на сила в разгара на нарастващо напрежение с Косово, съобщава Асошиейтед прес. В маневрите, наречени \"Столетие на победители\", участваха осем хиляди войници, 100 танка и изтребители МиГ-29, доставени от Русия. Напрежението в района в последно време се задълбочи, като Сърбия и Косово взаимно се обвиняват в подкопаване на усилията за помирение. Бившата сръбска провинция обяви независимост през 2008 г., която Белград не признава, припомня БТА. Сръбските власти са обезпокоени по-специално от намеренията на ръководството в Прищина да трансформира силите си за сигурност в редовна армия. Сърбите предупреждават, че ще предприемат мерки, за да попречат на подобно развитие и да \"защитят\" сръбското малцинство в Косово. Сръбският президент Александър Вучич, който присъства на ученията, заяви, че Сърбия ще осигури ново оборудване за своите \"нападателни\" сили. \"Никой в региона, с изключение може би на Румъния, не може да се сравнява с нас\", заяви Вучич пред сръбската телевизия РТС.", "date": "2018.11.10", "title": "Вучич: Никой в региона, освен Румъния, не може да се сравнява с нашата военна мощ"}
{"url": "https://www.24chasa.bg/novini/article/7146617", "text": "\"Проверки за нерегламентирано горене на гуми и отпадъци в район “Красна поляна” снощи и рано тази сутрин установиха горене на гуми на едно място и две запалени на открито огнища. Два екипа на дирекция “Аварийна помощ и превенция” на Столична община, екип на Трето районно на МВР и екип на пожарната извършваха обходите\". Това написа във фейсбук кметицата на София Йорданка Фандъкова. \"По мое искане рано тази сутрин в района измерване направи и мобилната станция на Изпълнителната агенция по околна среда. Проверките продължават и днес с екипите на Столична община - звеното за “Аварийна помощ и превенция” и Столичен инспекторат, като към тях се включват и екипи на Трето районно на МВР и на Жандармерията, която има дежурен пост в района на Виетнамските общежития. Благодаря на гражданите, които ми писаха снощи и които насочваха проверяващите екипи\", допълни още Фандъкова.", "date": "2018.11.10", "title": "Фандъкова: Проверяват за нерегламентирано горене на гуми"}
{"url": "https://www.24chasa.bg/novini/article/7146623", "text": "Турският президент Реджеп Тайип Ердоган заяви, че Турция е предоставила записи, свързани с убийството на саудитския журналист Джамал Кашоги, на Саудитска Арабия, САЩ и няколко други държави, предадоха световните агенции. \"Предоставихме записи на Саудитска Арабия, САЩ, а също на германците, французите и британците\", каза Ердоган в Анкара, преди да отпътува за Париж. \"Те са ги изслушали и знаят за разговорите\", добави той, цитиран от БТА. Турски източници заявиха по-рано, че властите разполагат с аудио запис, който документира убийството, напомня Ройтерс. Журналистът Джамал Кашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Главният прокурор на Истанбул заяви, че Кашоги е бил удушен, веднага след като е влязъл в консулството, а след това тялото му е било разчленено и унищожено. Неговият труп така и не беше намерен. Една от хипотезите е, че тялото му може да е било разтворено в киселина. Без да разкрива източниците си, турският в. \"Сабах\" отново прокарва тази версия в публикация днес. Според изданието следователите са на мнение, че трупът на журналиста е бил разтворен в киселина, а след това изхвърлен в канализацията, предаде АФП. При направени изследвания на проби от канализацията на резиденцията на саудитския консул в Истанбул били засечени следи от киселина, пише проправителственото издание.", "date": "2018.11.10", "title": "Ердоган: Дадохме записи за случая \"Кашоги\" на Саудитска Арабия, САЩ и други страни"}
{"url": "https://www.24chasa.bg/novini/article/7146625", "text": "Президентът на САЩ Доналд Тръмп и френският му колега Еманюел Макрон проведоха \"много конструктивна двустранна среща днес в Париж, заяви източник от Елисейския дворец, цитиран от Ройтерс. Двамата лидери разговаряха часове след гневната реакция на Тръмп на изявлението на Макрон, направено във вторник, че Европа се нуждае от собствена армия, за да укрепи отбранителните си способности и да намали зависимостта си от САЩ, отбелязва БТА. Източникът от Елисейския дворец посочи, че се е получило \"недоразумение\" и че Тръмп, който написа в Туитър, че изказването на Макрон било \"много обидно\", заявил на срещата си с френския президент: \"Смятам, че сме много по-близки отколкото изглежда\".", "date": "2018.11.10", "title": "Тръмп и Макрон изяснили недоразуменията на срещата в Елисейския дворец"}
