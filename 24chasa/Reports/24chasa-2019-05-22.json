{"url": "https://www.24chasa.bg/novini/article/7467446", "text": "По-голямата част от  , са били от малцинствата. Те нямат регистрация в София. Това стана ясно на брифинг в Съдебната палата на градския прокурор Емилия Русинова и директора на СДВР Георги Хаджиев. Прокурор Русинова обясни, че са изследвани към момента над 1200 амбулаторни листа, в които е имало попълнена невярна информация. По разследването е установено още, че децата не са посещавали зъболекарските кабинети, нито техните родилите. За случая, при който Здравната каса е ощетена с над 120 000 лв., са повдигнати обвинения на петима действащи зъболекари заедно с двама помагачи. Те са подавали неверни данни към здравната каса в периода 2015-2018 г. Прокурор Русинова подчерта, че кръгът на обвиняемите лица не е изчерпан.", "date": "2019.05.22", "title": "Повечето деца, с чиито здравни книжки е била източвана НЗОК, били от малцинствата"}
{"url": "https://www.24chasa.bg/novini/article/7467400", "text": "Японското министерство на външните работи поиска светът да започне да използва традиционната последователност за японски имена, в която фамилното име се пише първо, предаде Асошиейтед прес, цитирана от БТА.  Премиерът Шиндзо Абе ще стане Абе Шиндзо, както е известен в Япония, вместо западната последователност на имената, която Япония прие за контакти с чужденци преди повече от век. Фамилните имена идват на първо място и в Китай и Южна Корея, но и двете страни използват тази последователност и в международните си контакти. Японският външен министър Таро Кано възнамерява да поиска от чуждестранните журналисти да преминат към японската последователност на имената по повод началото на новата императорска ера в Япония, наближаващата среща на върха на Г-20 в Осака в края на следващия месец и летните олимпийски игри догодина в Токио. \"Много чуждестранни медии наричат китайския президент Си Цзинпин, а южнокорейския - Мун Дже-ин. Смятам, че е желателно по същия начин японският премиер да бъде наричан Абе Шиндзо. Възнамерявам да поискам това от международните медии\", заяви Коно. Той добави, че японските медии с англоезични отдели също трябва да обмислят промяна на последователността на имената. Предложението на японския външен министър бе прието със смесени реакции, дори в средите на управляващата партия. Някои консерватори, сред които министърът на образованието Масахико Шибаяма, подкрепиха идеята, но други, като главния секретар на правителтвото Йошихиде Суга, бяха по-предпазливи, аргументирайки се с \"наложилата се практика\".", "date": "2019.05.22", "title": "Япония иска светът да започне да изписва \nяпонските имена в традиционната \nпоследователност"}
{"url": "https://www.24chasa.bg/novini/article/7467405", "text": "Генералният секретар на НАТО Йенс Столтенберг съобщи, че държавните и правителствените ръководители на страните от алианса ще се срещнат на 3 и 4 декември тази година в Лондон. Досега бе известно единствено, че домакин на срещата за 70-годишнината от основаването на алианса ще бъде британската столица, а днес датите на заседанието се съобщават за първи път, предаде БТА.  Столтенберг допълва, че е запознат с хода на подготовката за срещата след разговор по-рано този месец с британския премиер Тереза Мей. През 1949 г. Великобритания бе сред 12-те страни, основали НАТО. В Лондон бе първата централа на алианса, отбелязва генералният секретар, цитиран в съобщение на организацията. По неговите думи това е причината Лондон да бъде избран за мястото, където ръководителите на страните от НАТО ще разговарят за бъдещето на военнополитическия съюз. Ще обсъдим настоящите предизвикателства пред сигурността и възможностите НАТО да продължи да се обновява и приспособява, за да останем стълб на стабилността в следващите години, добавя Столтенберг.", "date": "2019.05.22", "title": "Срещата на върха в Лондон тази година ще бъде на 3 и 4 декември"}
{"url": "https://www.24chasa.bg/novini/article/7467415", "text": "Магистрати от Върховния административен съд са били на лов в стопанството на Миню Стайков, докато той е в ареста по обвинение за производство на нелегални цигари и данъчни престъпления, научи “24 часа” от източник в горското стопанство край Бургас. Това са съдиите Николай Гунчев и Светослав Славов. Те са участвали в групов лов през декември м.г. в дивечовъдното стопанство “Кабата” и имената им са вписани в официален документ на Министерството на земеделието, храните и горите. Фирмата на Миню Стайков “Топаз мел” взе на концесия стопанството през 2009 г. Назад във времето там са гостували и много политици, но тогава Стайков нямаше проблеми с правораздавателните органи. Върховните съдии Гунчев и Славов не са били сами по време на ловния излет в стопанството на арестанта Стайков, научи още “24 часа”. Имало и още няколко души, които обаче не са известни имена. Един от тях е адвокатът на дружествата на Стайков Станислав Коев, както и мъж с малко име Атанас - доверено лице на Миню Стайков и един от мениджърите му, който обаче не е обвиняем. Любопитното е, че съдия Светослав Славов е бил член на съдебен състав, който е разглеждал дело със страна “Сис Индустрийс” на Миню Стайков във Върховния административен съд, показа проверка на “24 часа”. То е по жалба на Федерацията на гръцките производители на дестилирани напитки срещу “Сис Индустрийс” в комисията за защита на конкуренцията. Спорът в съда приключва в полза на фирмата на Стайков. Адвокат на “Сис Индустрийс” по това дело е Светослав Коев, а един от съдиите е Станислав Славов, с когото заедно са ловували в стопанството на алкохолния бос. Съдия Николай Гунчев беше кандидат за член на Висшия съдебен съвет през 2017 г., но не беше избран от колегите си. Той беше и в ръководството на Съюза на съдиите. “24 часа” потърси официално от пресцентъра на Върховния административен съд коментар от съдиите. Очаква се да го получим в четвъртък. През декември, когато магистратите са стреляли по животни, синът на Миню Стайков - Стайко, беше издирван с Интерпол, а баща му и вуйчо му Белун Хазърбасанов са в следствения арест. Преди да бъдат задържани, те редовно са ловували в “Кабата” и са водили техни приятели, разказва ловец от околията, който е стрелял с тях.", "date": "2019.05.22", "title": "Съдии ходили на лов в имот на Миню Стайков, докато е в ареста"}
{"url": "https://www.24chasa.bg/novini/article/7467312", "text": "Домашната арестантка Десислава Иванчева, която е осъдена на 20 г. затвор за подкуп на първа инстанция, ще излиза от апартамента си в столичния кв. “Младост”, за да участва в предизборни дебати. Разрешението ѝ е дал съдия Иво Хинов на 20 май. Като мотив той е записал, че това е необходимо заради “нейното успешно представяне на евроизборите в неделя. Иванчева бе пусната под домашен арест от апелативния спецсъд на 8 май въпреки тежката присъда, която получи за поискани 187 500 евро подкуп от предприемача Александър Ваклин. От разпореждането на съдия Хинов става ясно, че отстранената кметица няма да е вкъщи продължително време. От вторник тя е в Русе, трябва да се прибере у дома на 22 май в 14 ч. В четвъртък Иванчева ще е в Пловдив. Там тя може да участва в предизборни диспути до полунощ. На 24 май ще е в София. Предизборната ѝ заявка започва в 13,30 ч и приключва в 24 ч. “Не може да се приеме, че има реална опасност подсъдимата да предприеме действия по укриване в рамките на няколко дни, които остават до изборите”, смята съдия Хинов. “Странно, но не е незаконно” - така коментираха разпореждането на съда юристи пред “24 часа”. Отклонение от домашния арест се позволява по принцип за медицински прегледи и интервенции или посещения в институции. Новости има и около другата задържана кандидатка за Европарламента - Евгения Банева. В петък дни преди изборите партията, която я издигна, свали доверието си от нея. “Не искаме да бъдем използвани като ракетоносител и да пречим на прокуратурата и следствието по разследването срещу нея.” Това каза за “24 часа” лидерът на политическата формация Георги Георгиев-Готи. И уточни, че от началото на кампанията досега семейство Баневи не са проявили интерес към изборите. Готи не се е срещал с Евгения. Зад решетките е посещал мъжа ѝ Николай, който му обещавал “големи неща” за кампанията. “Предупреждаваха ни, че тези хора са мошеници и измамници, които разпарчетосват предприятия и не плащат на работниците си. Избрахме най-мразената фамилия, за да сме конкурентоспособни”, обясни още Готи за тактиката преди вота. Банева е обвинена като член на престъпна група за данъчни престъпления, присвояване и пране на пари.", "date": "2019.05.22", "title": "Съдът пусна Иванчева на предизборна обиколка"}
{"url": "https://www.24chasa.bg/novini/article/7467441", "text": "Голяма бяла акула за първи път беше видяна в протока Лонг айлънд между едноименния остров, щатите Ню Йорк и Кънектикът, съобщи ДПА, цитирана от БТА.  Учени, следящи акулата, казаха, че тя е стигнала до южната точка на Лонг айлънд - Монток. Триметровата акула, наречена Кабот на италианския мореплавател, вероятно е влязла в протока, следвайки тюлени, риба или друга храна. Проследяващо устройство й е поставено още край Нова Скотия миналата година. След това е засечена във водите край Флорида и Мериленд. Тя не представлява значим риск за хората \"Кабот ни напомня, че природата е навсякъде около нас и трябва да отделяме малко време да спрем и да се насладим на това, което предлага\", гласи съобщението на полицията. \"Нападенията на акули над хора, колкото и да са сензационни, са много редки. Както с всяко друго диво животно, ако видите Кабот, спрете и се порадвайте на това великолепно същество от разстояние\", допълват органите на реда.", "date": "2019.05.22", "title": "Голяма бяла акула се появи в протока Лонг айлънд"}
{"url": "https://www.24chasa.bg/novini/article/7465252", "text": "Цените на жилищата в страната и възнагражденията в момента са такива, че на един жител на Стара Загора, който получава средната за града работна заплата, са му необходими 7 години и 4 месеца работа, за да си купи жилище от 80 квадрата в града. За същото по големина жилище, но в морската столица, на варненеца ще са му необходими 11 години работа, показват изчисления на “24 часа” въз основа на данните на НСИ за средната работна заплата и за цените на имотите в съответните градове към началото на 2019 г. Стара Загора и Варна са на двата полюса на класацията за достъпност на жилищата ( ). Много близо до резултата на Стара Загора е Русе, където са необходими 8 г. и 6 месеца работа, за да се купи аналогично по големина жилище. Столицата и Пловдив - двете населени места с най-оживен пазар на жилища, са И в двата града е необходимо местният жител да получава средната за града работна заплата в продължение на 9 години и 2 месеца и, разбира се, да не я харчи за нищо друго, за да си купи с натрупаните пари дом от 80 кв. м. Бургас е непосредствено преди Варна - там са необходими 10 години и 4 месеца. Макар че между София и Пловдив няма разлика в достъпността на жилищата, всъщност цените на имотите в двата града далеч не са еднакви. Според последните данни на НСИ в столицата средната цена на квадратен метър апартамент в момента е 1999 лв., докато в Пловдив е 1247 лв. Става въпрос за средна цена между ново и съществуващо строителство. Но и средните заплати в двата най-големи града се различават съществено: в столицата тя е 1433 лв., докато в Пловдив е 897 лв. Освен това столицата има доста голям пазар на имоти и А разликата в средната цена между квартала около Докторския паметник примерно и “Обеля” може да стигне и три пъти. Спрямо 10 години по-рано жилищата в столицата сега са два пъти по-достъпни, т.е. съотношението на средната заплата през 2008 г. към тогавашната средна цена на квадратен метър е било приблизително два пъти по-голямо. Това означава, че е била необходима два пъти повече работа, за да се купи същото по големина жилище, показват скорошни изчисления на агенция Bulgarian properties. Те използват т.нар. индекс на достъпност, който сега е 1,42, докато през 2008 г. е бил 3,5. Той показва времето, необходимо да се закупи жилище с доходите на двама души в едно домакинство. Реалните изчисления обаче трябва да вземат предвид не само работната заплата и цената на имотите, а и през съответния период. В пример, посочен от най-голямата имотна агенция в страната - “Адрес”, се взема предвид жилище от 100 квадрата в квартал “Гео Милев”, който е около златната среда по цени. В момента то ще струва близо 205 хил. лв., докато през 2012 г. е струвало 154 хил. лв., или с около 25% по-евтино. Ипотечният заем и в двата случая е 75% от стойността на жилището, останалото се покрива от собствени средства. Месечната вноска преди 6 години при тогавашната лихва е била 980 лв. при средна месечна заплата 1000 лв. в София. При днешната средна заплата от 1433 лв. сегашната цена на жилището и лихвата по заема месечната вноска е около 1080 лв. Т.е. ако през 2012 г. тя е била 98% от средната заплата, сега е около 78% от нея. Ако това би означавало сега те да се разделят с по 30-40% от месечния си доход. Докато през 2012 г. е трябвало да дават половината от дохода си и дори повече, за да изплащат заема. В друг пример от жк “Дружба” изчисляването на месечната вноска през 2012 и 2018 г. показва, че тя днес е само с 11 лв. по-висока, отколкото преди. Причината е, че поскъпването в този район за последните 5-6 години е много по-малко, отколкото в “Гео Милев”. Още 1 милион души могат спокойно да живеят в София, като използват съществуващия жилищен фонд или незастроените все още терени за жилищни нужди. Това каза арх. Любо Георгиев, директор на “Софпроект” и на екипа на “Визия за София”, на конференция за инвестиции и строителство на жилищни сгради. Уточнението е, че за това все пак е нужна и подходяща инфраструктура, чието изграждане закъснява дори при сегашното ниво на строителство на нови сгради, а не е сигурно, че ще може да се изгражда с изпреварващи темпове и в бъдеще. Георгиев представи ново изследване на “Софпроект”, според което при съществуващия жилищен фонд столицата може да поеме нови 1,4 млн. жители при полезна площ от 30 кв. м на човек и малко над 1 млн. души при 40 кв. м на човек. Ако всеки от новите жители се задоволи с 35 кв. м площ, столицата може да побере нови 1 210 729 жители. Според арх. Георгиев в момента пазарът е по-близо до долната граница от 30 кв. м на човек и дори под нея. За сравнение, по данни на НСИ от 2017 г. населението на Столична община е 1 325 429. Общият брой жилищни сгради на територията на Столична община пък е 131 247, става ясно от анализа. Близо 90% от жилищния капацитет за поемане на нови хора е в рамките на самия град София. Най-голям в това отношение е капацитетът на кварталите “Младост 1”, “Овча купел 2”, “Младост 3” и “Стрелбище”, показва изследването. От крайградските райони с най-голям капацитет са Банкя, Владая, Нови Искър, Курило и Бистрица. Най-малко възможности за поемане на нови жители имат някои части от центъра, но намиращи се извън ситито, както и районът около НДК и началото на булевард “Витоша”. Според анализа единствените бели петна в столицата, за които не може да се направи прогноза, се намират в Студентски град, тъй като липсват кадастрални карти.  Броят на жилищата в България е много по-голям от този на домакинствата. По статистика има средно 550 жилища на 1000 души, а броят на необитаемите е около 31%. Това съобщи зам.-министърът на регионалното развитие и благоустройството Валентин Йовев при откриването на имотния форум. Според него 97% от собствеността на жилищата в страната е частна. Около 40% от домакинствата живеят в пренаселени домове. “Затова е необходимо формирането на нова политика за осигуряване на достъпни жилища на всички слоеве от населението и разработването на мерки за създаване на нов социален жилищен фонд, който ще допринесе и за справяне с демографската криза и бедността по региони”, каза Йовев. Един от приоритетите на МРРБ е подкрепа на общините за обновяване на социалните жилища чрез публично-частно партньорство с неправителствени или бизнес организации, за поддържане на социалния фонд или създаване на нов, защото наличният не е достатъчен, стана ясно още от думите на зам.-министъра. Той допълни, че се предвижда и подобряване на механизмите за по-ефективно управление на етажната собственост и създаването на стимули за подобряване на енергийната ефективност в жилищните сгради. Наред с това през март МРРБ стартира обществен дебат и процедура за промени в Закона за управление на етажната собственост. Обсъжданите промени са свързани с регламентиране на задължение за качествена поддръжка на сградите и механизми за събиране на таксите за управление, прецизиране и регламентиране на правата, отговорностите и задълженията на собствениците и ползвателите в сградите, засилване ролята и функциите на професионалното управление на сгради, както и въвеждане на изисквания за лицата, които предоставят услуги за професионално управление. “Голяма част от апартаментите в страната са в сгради, които са на възраст над 30 години”, каза Йовев и допълни, че съществува остра нужда от масово обновяване на съществуващия жилищен фонд и повишаване на неговата използваемост.", "date": "2019.05.22", "title": "В Стара Загора работят 7 години за жилище, във Варна - 11"}
{"url": "https://www.24chasa.bg/novini/article/7467272", "text": "Агенцията по вписванията ще публикува на 17 юни т.г. методически указания за работата на длъжностните лица по регистрацията на базата на готвен в момента анализ. Това е станало известно днес по време на срещата в Министерството на правосъдието на министър Данаил Кирилов и омбудсмана Мая Манолова с представители на Фейсбук общността на българските адвокати /ФОБА/, съобщиха от пресцентъра на министерството. По време на дебата адвокатите са дали конкретни примери за проблеми в регистърните производства и главно с постановяване на откази за вписване, такси и разходи в производствата, уеднаквяване на практиката и прозрачност. Министърът е запознал адвокатите с предприетите от началото на годината мерки за уеднаквяване на практиката на ДЛР и подобряване на контрола върху работата им. Една от тях е създаденият отдел \"Анализ, методология и организация\", чиито основни функции и задачи е да събира, синтезира и анализира информацията относно постановени откази на длъжностни лица по регистрацията, както и на информация за постановени съдебни решения по обжалвани пред съда откази. Целта е на база на тези анализи Агенцията по вписванията периодично да изготвя предложения за изменение и допълнение на нормативни актове, свързани с дейността на длъжностните лица по регистрация. Създаден е и отдел \"Административно-наказателна дейност\", чиято функция е налагане на административни наказания и ангажиране на административно-наказателна отговорност, включително и на длъжностните лица по регистрация, в случаите на неправомерно постановени откази или извършени вписвания. С цел предотвратяване на порочни практики е въведен и принципът на случайно разпределяне на заявленията от информационната система на длъжностни лица по регистрацията. Същият принцип е въведен и по отношение на разпределяне на заявленията след дадени указания за отстраняване на нередности, е казал още правосъдният министър. Министърът е поканил представителите на ФОБА да вземат участие в заседания на сформирания наскоро консултативен съвет към Агенцията по вписванията по темите за развитието на регистърните производства. Той е изразил готовност за дебат по преодоляване на срещаните проблеми. Омбудсманът Мая Манолова е потвърдила готовността си да предложи законодателни промени за възстановяване на съдебните разноски при незаконосъобразни откази, постановени от служители на Агенцията. Тя настоява още в закона изрично да се въведе и задължение ръководството на Агенцията да предприеме мерки за уеднаквяване на практиката на длъжностните лица по регистрацията. В заключение адвокатите са заявили, че ще предоставят конкретни предложения за подобряване на регистърното производство.", "date": "2019.05.22", "title": "Агенцията по вписванията с методика за работата на длъжностните лица по регистрацията"}
{"url": "https://www.24chasa.bg/novini/article/7467298", "text": "Заместник-председателят на Европейската комисия Франс Тимерманс припомни днес, че самият той е бил жертва на свещеник педофил, и призова Католическата църква да не оставя подобни престъпления ненаказани, предаде Франс прес, цитирана от БТА. \"На първо място, както казах публично в Холандия, казвам на други жертви: не се срамувайте. Вината не е ваша. Не сте направили нищо лошо\", заяви холандецът Тимерманс пред журналисти във Варшава. \"На моята Католическа църква казвам: уверете се, че няма безнаказаност, анализирайте проблема, както направиха други Църкви в други страни, стигнете до дъното на нещата\", призова заместник-председателят на Европейската комисия. Тимерманс подчерта, че \"ако някои са извършили престъпни деяния\", те трябва \"да бъдат съдени\". В началото на века 58-годишният Тимерманс, който сега е кандидат да наследи Жан-Клод Юнкер начело на ЕК, разкри, че на 13-годишна възраст е станал жертва на американски свещеник. Той заяви, че би искал Католическата църква по цял свят да премине процес на прозрачност и помирение, както в Южна Африка след апартейда. Църквата се нуждае от това, \"но ако искаме прошка, и това е личният ми опит, прошката идва, ако има признаване на вината. Така стана в моя случай\", подчерта Тимерманс. Броени дни преди изборите за Европейски парламент педофилията сред свещениците стана една от основните теми в обществения дебат в Полша, след публикуването на документалния филм на братята Томаш и Марек Секелски \"Само не казвай на никого\", отбелязва Франс прес. Филмът вече е гледан над 21 милиона пъти. Според анализаторите шокът, предизвикан от филма, може да навреди на управляващата консервативна партия \"Право и справедливост\" (ПиС), която е много близка до Църквата. В момента тя се ползва със същата популярност като коалицията на няколко опозиционни партии. Като ответна мярка миналата седмица ПиС прие закон, увеличаващ наказанията за педофилия, и обяви създаването на анкетна комисия за разглеждане на всички случаи на педофилия, а не само тези, в които са замесени свещеници.", "date": "2019.05.22", "title": "Тимерманс: И аз бях жертва на свещеник педофил"}
{"url": "https://www.24chasa.bg/novini/article/7467310", "text": "Части на полската армия ще участват в преодоляването на последиците от наводненията в южните и югоизточните райони на страната, обяви днес министерството на отбраната, цитирано от ТАСС, предаде БТА. През последното денонощие в тези части на Полша паднаха дъждове в количество, равно на месечната норма за сезона. В пет воеводства е обявена опасност от наводнения. По-рано през седмицата пет южни села бяха залети от вода, което наложи евакуацията на близо 50 души. Освен редовни армейски части, разполагащи със специализирано оборудване, в помощ на пострадалите от наводнения ще бъдат изпратени и подразделения на войските за териториална отбрана.", "date": "2019.05.22", "title": "Полша включва армията в борбата с наводненията след проливните дъждове"}
{"url": "https://www.24chasa.bg/novini/article/7467313", "text": "Руска гражданка е загинала, а 19 руски граждани са пострадали при катастрофата на туристически автобус в района на италианския град Сиена, предаде ТАСС, като се позова на посолството на Русия в Италия. По-рано италиански медии съобщиха, че загиналата е 40-годишна екскурзоводка, придружавала голяма група рускоезични туристи, сред които наред с руснаците имало граждани на Армения, Казахстан, Украйна, Беларус, Молдова и Румъния. Туристите тръгнали от Монтекатини-Терме за екскурзия в Сиена, информира БТА.  Шофьорът на автобуса, италианец, вече е бил разпитан от следователите. Катастрофата станала в 9,30 ч. (10.30 ч.) на магистралата Флоренция-Сиена близо до град Монтериджони. Автобусът излетял от пътя и паднал в дере, като се преобърнал. Пострадали са над 30 туристи, 19 от които руснаци. Сред основите версии за катастрофата е невнимание по време на шофиране.", "date": "2019.05.22", "title": "Руска гражданка е загинала при автобусната \nкатастрофа в Италия, 19 руски туристи са ранени"}
{"url": "https://www.24chasa.bg/novini/article/7467274", "text": "Гръцкият премиер иска жп линия от Александруполис до Бургас и Варна, българският - и магистрала “Свършихме с думите, днес започваме да копаем.” Това заяви премиерът Бойко Борисов в сряда при първаа копка на газовата връзка с Гърция, която направи заедно с гръцкия си колега Алексис Ципрас край село Кирково. Борисов посрещна Ципрас, а след това го вози с кола до мястото на първата копка. Ще видим ли тръбата, пита Ципрас, докато Борисов кара. Ще се подпишем на нея, отвръща му българският премиер. Диверсификация на доставките ще донесе интерконекторът, по него ще идва азербайджански газ, както и от терминал за втечнен газ при Александруполис с доставки от САЩ, Катар, Алжир, Израел, Египет. “Много делегации се върнаха от Азербайджан, хубаво си прекараха там, но газът не може да се носи в джоб, чанта или сак. Наслушахме се на приказки. Е, ние поработихме и сега даваме старт, заяви Борисов. Газовата връзка между България и Гърция започва от Комотини и стига до Стара Загора. На година ще могат да се пренасят 3 млрд. куб. м, а като се построи компресорна станция - 5 млрд. След като символично дадоха началото на строежа на газовата връзка, двамата премиери се подписаха на първата тръба на бъдещия газопровод. Борисов заяви, че президентът на Азербайджан Илхам Алиев му обещал за България да има 1,2 млрд. куб. метра на година. Премиерът каза още, че преди дни инспектирал 11-те км газопровод от турската граница до компресорна станция “Странджа”, която е част от трасето у нас на “Турски поток” до сръбската граница. Така страната ни щяла да се възползва от различни източници и по-ниски цени. В момента американският втечнен газ бил с 10% по-евтин, заяви премиерът. Ципрас акцентира, че подобни връзки спомагат за мира и стабилността в региона на Балканите. Той посочи, че този проект може да бъде разклонен към Сърбия и Румъния. По време на церемонията беше пуснато видеообръщение на заместник-председателя на Европейската комисия Марош Шефчович, който приветства старта на изграждането на газовата връзка. Борисов се обърна към Ципрас, че гръцки фирми ще изграждат газопровода и му заяви, че са правени обществени поръчки по европейски правила, но Ципрас да ги контролира да строят бързо. Докато возеше гръцкия премиер в колата, Борисов му обясняваше, че стават задръствания по ГКПП-тата и че финансовият министър Владислав Горанов му е казал, че ще трябва да вложат още малко пари в тях. Ципрас попита колко са пунктовете. Борисов му поясни, че преди 1989 г. Гърция и Турция са били южният фланг на НАТО, а България - на Варшавския договор, и че имало окопи, траншеи, ракети. Първият пункт бил открит от Папандреу, сега били 7-8. Българският премиер каза на гръцкия си колега, че българите ходели на море в Гърция, което било на 40 км, а гърците идвали на ски и на планина, но трябвало да се разширят пунктовете. Малко преди да се качи на хеликоптера, още в колата, Ципрас настоява пред Борисов да забързат проекта за жп линия от Александруполис до Бургас и Варна. “Линии да, но да направим магистрала от Александруполис, която да стигне до нашата “Марица”. Така ще направим вертикален коридор, защото магистралите в България са най-вече по хоризонтала”, отвръща му Борисов.", "date": "2019.05.22", "title": "Борисов: Даваме старт на по евтин газ  с връзката с Гърция (Обзор)"}
{"url": "https://www.24chasa.bg/novini/article/7467378", "text": "Фрапираща агресия срещу онкоболен мъж в центъра на Сливен – охранител в банка счупи ръката на клиент, защото се опитал да влезе в офиса с медицинска маска. Пострадалият е опериран по спешност, което е отложило насрочена му животоспасяваща трансплантация на стволови клетки. Охранителят е уволнен. От охранителната фирма отказаха коментар пред  Банковият клон, пред който се разиграла грозната сцена е в самия център на Сливен. 57-годишният Валентин Димитров се опитал да влезе в офиса, за да плати такса от 4 лв., но бил спрян на входа заради медицинската маска, която носи. Опитал да обясни, че е тежко болен и тя го пази от инфекции, но охранителят първо го избутал навън, после решил да му сложи белезници, при което така му извил ръцете, че счупил едната. Заграждат външната врата и аз оставам навън, казвам: „Хора, имам работа. Трябва да си свърша работата в банката,защото ми предстои лечение. Може би една година няма да мога да излизам от стая. Единият от гардовете дойде до мен,изправи се както правят боксьорите преди мач – нос до нос, лице в лице, и в този момент усещам гадната болка на счупената ръка,защото той ми хваща ръката и я извива”, разказа Димитров. От болката мъжът пада пред банката и остава там до идването на линейката „Лежеше на земята и викаше, че много го боли ръката. Мъчиха се полицаите да го вдигнат, но неуспешно. Охранителите стояха там отгоре, имаше 2-3 жени и си говореха”, разказаха очевидци. Другият охранител оправдава колегата си: „Присъствах, но господинът не залитна. Просто каза: „Ръката ми!” и легна. Той се отпусна сам – това видях аз. В отговор от банката казаха за bTV, че не носят отговорност за инцидента, в който не са замесени техни служители. Въпреки това осъждат агресията и ще помогнат за лечението на клиента си.", "date": "2019.05.22", "title": "Охранител в банка счупи ръката на онкоболен, защото бил с маска"}
{"url": "https://www.24chasa.bg/novini/article/7467186", "text": "Израелски учени съобщиха, че са успели да извлекат и съживят мая от стари делви, с която са сварили бира, подобна на тази, която са пили фараоните преди 3000 години, предаде Франс прес, цитирана от БТА.  Пивото с 6-процентово алкохолно съдържание има вкус на пшенична бира. То бе представено на журналистите, както и медовина с алкохолен градус 14 процента. Екипът на Арен Меир от университета \"Бар-Илан\" открил маята в глинени съдове при археологически разкопки, някои от които били осъществени в пустинята Негев. Дегустираната бира била приготвена с древна мая но със съвременна техника за производство.", "date": "2019.05.22", "title": "Израелски учени свариха бира със съживена мая отпреди 3000 години"}
{"url": "https://www.24chasa.bg/novini/article/7467184", "text": " не е на заподозрения за две убийства Стоян Зайков-Чане, а на местен бракониер, съобщи  . Тя беше открита в метална кутия в гората, близо до града. Гладкоцевната ловна пушка, 12 калибър, отговаря по вид на оръжието, с което е застрелян Валентин Петров, съсед и братовчед на Чане. Затова и веднага се появи версия, че Чане може да я скрил там след като е извършил престъплението. Балистичната експертиза на намерената пушка все още не е готова, за да се отхвърли окончателно версията, че това е оръжието на убийството, но вече е ясно, че един от най-известните бракониери е собственик на скритата пушка. Решил да я остави извън дома си на тайно място, защото разбрал, че с подобно оръжие е убит Валентин и не искал да си докара главоболия с полицията. Все още не е готова и експертизата, която категорично да докаже, че Чане е застрелял бившата си приятелка Милена Шишкова и своя съсед Валентин Петров. Мъжът бе убит на 14 май, шест дни след като според разследващите Зайков е пребил и застрелял фризьорката, от която има 14-годишен син Стивън. Бившият затворник Чане е неоткриваем вече 13 дни, което засилва подозренията, че има ятаци, които му помагат с информация и храна. Самият Зайков има славата на много изобретателен и дързък. Градската мълва разказва, че когато преди години отново бил издирван от органите на реда, той се укривал повече от месец в бившия Пионерски дом. Куриозното е, че сградата е съседна на полицейското управление в Костенец.", "date": "2019.05.22", "title": "Намерената пушка в Костенец не била на издирвания Чане, била на бракониер"}
{"url": "https://www.24chasa.bg/novini/article/7467190", "text": "Европейската комисия проверява дали правилата на ЕС за защитата на личните данни са въведени правилно в националните законодателства. Това съобщи еврокомисарят по правосъдието и защитата на потребителите Вера Юрова по повод навършването на първата година от приемането на европейското законодателство в тази област. Тя добави, че 25 държави в ЕС са въвели в законодателството си новите правила, но ще се прецени дали националните закони не се отклоняват от общоевропейската цел. Юрова настоя възможно най-бързо Гърция, Португалия и Словения, които още не са въвели промените, да предприемат необходимите действия, предаде БТА.  По нейните думи новите правила работят в областта на бизнеса, но предстои оценка как се спазват от държавните администрации и в здравеопазването, включително при събирането на биометрия. В някои държави от ЕС има нужда от повече служители в комисиите за защита на личните данни, заяви еврокомисарят. Тя призова за активно разследване на получените жалби на граждани. Еврокомисарят съобщи, че ЕК осигурява средства за разясняване на новите права на гражданите, както и за приложението им от страна на бизнеса. Знам за десетина случая на разследване за нарушения и макар, че може наказанията да дойдат бавно, ще бъдат наложени. Успехът на новите правила не се измерва с броя и мащаба на наказанията, посочи еврокомисарят. Защитата на данните е задължителна за демокрацията и свободата, отбеляза Юрова. Тя съобщи, че до средата на юни ЕК ще изготви оценка за напредъка в борбата с дезинформацията.", "date": "2019.05.22", "title": "ЕК проверява дали правилата на ЕС за защита на личните данни се прилагат правилно"}
{"url": "https://www.24chasa.bg/novini/article/7467012", "text": "Испанските власти ни върнаха българина Димчо П., за когото е имало издадена Европейска заповед за арест, а днес Бургаският окръжен съд му наложи постоянна мярка \"задържане под стража\". Димчо  П.  е обвинен , че на 16 май, 2013 г. в смесен магазин в карнобатското село Сигмен, опитал да пласира една фалшива банкнота с номинал 50 лв. Магазинерът обаче се усетил и не взел парите. Междувременно Димчо духнал от страната и до преди няколко дни се укривал. Задържан е в Мадрид, уточняват от Бургаската апелативна прокуратура. Според държавното обвинение съществува обосновано предположение за това, че Димчо П. е извършил престъплението, в което е обвинен. Представителят на прокуратурата е категоричен, че обвиняемият може да се укрие или да извърши ново престъпление. Определението на окръжния съд може да бъде обжалвано пред апелативни магистрати.", "date": "2019.05.22", "title": "Испания ни върна сънародник, опитал да пласира банкнота-менте в селски магазин"}
{"url": "https://www.24chasa.bg/novini/article/7467066", "text": "В полицията е задържан 21-годишен мъж, нанесъл порезни рани на 24-годишен, съобщиха от пресцентъра на МВР. Днес около 14:50 часа в полицията е получен сигнал, че в района на националния стадион „Васил Левски“ има свада между мъже. По първоначални данни, докато почиствали на стадиона между двамата възникнал спор, по-младият извадил нож и нанесъл няколко порезни рани на опонента си. На място незабавно са изпратени екипи на полицията и спешна помощ. Пострадалият е транспортиран в болнично заведение, оставен е за лечение с порезни рани. Нападателят е задържан на място.  Работата по образуваното досъдебно производство продължава.", "date": "2019.05.22", "title": "Мъж наръга друг на стадион \"Васил Левски\", докато го почистват"}
{"url": "https://www.24chasa.bg/novini/article/7467086", "text": "„На България й трябва ефективна Европа, която да пази границите, да гарантира нашата социална сигурност, да повишава качеството на живот въз основа на европейската солидарност и не бива да рискуване всичко това като позволяваме да се води антиевропейска кампания“, каза пред директори на училища, детски градини, учители, медицински работници от училищни кабинети и читалищни дейци в Пещера вторият в листата на ГЕРБ и СДС Андрей Ковачев, съобщиха от пресцентъра на ГЕРБ. „Да се отрича обединена Европа и да се връщаме назад към националните държави е грешно. Ако страните в Съюза не са заедно и не приложат на практика българския принцип „Съединението прави силата“, ЕС няма да е конкурентен на САЩ, Индия и Китай във все по-глобализиращата се световна икономика. На срещата бяха засегнати още екологичното възпитание на децата и българските граждани, прекомерната употреба на пластмасови опаковки, привличането и задържането на млади българи от общностите в Молдова и Украйна и пропорционалното и справедливо заплащане на учителския труд. В тази връзка Андрей Ковачев информира читалищните дейци, учителите и директорите за предстоящата инвестиция на ЕС в размер на 72 млн.лв. за закупуване на 400 нови линейки и реновирането на 237 спешни отделения в страната. Броени дни преди 24 май Ковачев благодари на българските учители за техния неуморен труд за това да има добри и образовани български граждани. На срещата присъстваха още народният представител Десислава Костадинова, областният координатор на ГЕРБ Найден Шопов и кметът на община Пещера Николай Зайчев.", "date": "2019.05.22", "title": "Ковачев: Да се отрича обединена Европа и да се връщаме назад към националните държави е грешно"}
{"url": "https://www.24chasa.bg/novini/article/7467128", "text": "Руските космонавти Олег Кононенко и Алексей Овчинин ще вземат проби от повърхността на Международната космическа станция (МКС), за да се направи преценка за възможни микроповреди по обшивката й, предаде ТАСС. Това оповести пресслужбата на научната организация ЦНИИмаш към Роскосмос, съобщи БТА. Излизането в открития космос е планирано за 29 май. То ще продължи около 6 часа. \"Планирано е взимане на проби от повърхността на модула \"Поиск\" по време на излизането в открития космос в рамките на космическия експеримент \"Тест\", за да се прецени степента на възможни микроповреди по обшивката на станцията в резултат на неблагоприятни фактори, свързани с космическия полет\", се казва в съобщението. Освен това Кононенко и Овчинин ще почистят илюминатора на малкия изследователски модул \"Поиск\", уточниха от ЦНИИмаш.", "date": "2019.05.22", "title": "Руски космонавти ще проверят обшивката на МКС за повреди"}
{"url": "https://www.24chasa.bg/novini/article/7467133", "text": "Работим по сигнали за предизборни нарушения, каза вътрешният министър Младен Маринов по повод обвиненията на БСП , че от ведомството издават предупредителни протоколи на техни членове преди евроизборите. \"Искам да кажа, че предупредителните протоколи нямат правни последици, ако човек не ги наруши\", припомни той и обясни, че към настоящия момент те са 1200.  При предишните избори те били 3500. Всеки ден се получавали сигнали за различни предизборни нарушения в цялата страна има и 7 образувани досъдебни производство, каза още Маринов.", "date": "2019.05.22", "title": "Работим по сигнали за предизборни нарушения, отвърна Маринов на БСП"}
{"url": "https://www.24chasa.bg/novini/article/7467168", "text": "Десетки професионални футболисти от цяла Европа се присъединиха към кампания на Европейския парламент и ФИФПро за популяризиране на европейските избори тази седмица, съобщиха от пресслужбата на Европарламента. Германският вратар Кевин Трап, българският халф на \"Лудогорец\" Светослав Дяков и капитанът на \"Ботев\" (Пловдив) Лъчезар Балтанов са сред онези, които отправиха призив към хората в Европейския съюз да излязат и да гласуват. Изборите за Европейски парламент ще се проведат между 23 и 26 май 2019 г., като първи към избирателните секции на 23 май ще се отправят гражданите на Обединеното кралство и Холандия.", "date": "2019.05.22", "title": "Светослав Дяков и Лъчезар Балтанов с послания: Гласувайте на евроизборите (Видео)"}
{"url": "https://www.24chasa.bg/novini/article/7467201", "text": "„Аз съм един обикновен български учител, който е отдал целия си житейски път на това да обучава децата на любов към словото, към българския език, към българските автори. Докато нямаше ГЕРБ в тези региони не можеше да се говори за европейски проекти, но сега е различно. Истински толерантната партия в България е ГЕРБ. Аз съм един скромен пример за това“, каза кандидатът за евродепутат с номер 4 в листата на ГЕРБ и СДС за евровота Асим Адемов по време на среща с жители на с. Борино. Заедно с него бяха и кандидатите за членове на ЕП Андрей Новаков и Марин Захариев, бившият евродепутат Владимир Уручев, председателят на Парламентарната група на ГЕРБ д-р Даниела Дариткова, областният ръководител на ГЕРБ в Смолян Николай Мелемов. По думите на Андрей Новаков хората в Борино имат две достатъчно сериозни причини да гласуват. Първата - заради Марин Захариев, който е от Смолян и когото познават от години. Втората - заради Асим Адемов, който е мюсюлманин като повечето жители на общината. Според Марин Захариев предстоящият вот е избор за европейското развитие на България. Той припомни, че докато при БСП спират европейските фондове за България, при ГЕРБ няма спряно нито едно евро. По думите му в Европа вече не гледат на нас като на една малка страна. „В наше лице виждат предвидимост, ясни правила и хора, които умеят да управляват качествено европроекти“, допълни Захариев.", "date": "2019.05.22", "title": "Асим Адемов в Борино: Истински толерантната партия в България е ГЕРБ"}
{"url": "https://www.24chasa.bg/novini/article/7467214", "text": "Когато управлява ГЕРБ, България усвоява европейските средства, върви напред и ЕС й вярва. БСП не могат да се похвалят със същото. Това каза кандидатът за евродепутат от листата на ГЕРБ и СДС Марин Захариев в Девин. Той посети наскоро разкрит със съдействието на Общината шивашки цех. В срещата с работниците участваха кандидатите за членове на ЕП Андрей Новаков и Асим Адемов, а също така бившият евродепутат Владимир Уручев, председателят на Парламентарната група на ГЕРБ д-р Даниела Дариткова и областният ръководител на ГЕРБ в Смолян Николай Мелемов. Преди това те разговаряха с граждани в центъра на Девин. „Всички са доволни от работата на кмета Даскалов. Той е част от големия екип успешни кметове на ГЕРБ. Той е част от екипа успешни депутати като д-р Даниела Дариткова, от успешните евродепутати като Владимир Уручев. Така работим в ГЕРБ. Това работим и в Европейския парламент – защитаваме българските национални интереси“, посочи Асим Адемов. „Като учител аз съм горд да представлявам екипа на ГЕРБ и първото правителство, което постави образованието за свой приоритет. Смятам, че имаме основание да застанем пред вас и да искаме вашата подкрепа“, подчерта Адемов. На всички жители на Девин, които са заинтересовани да развият бизнес, но им е нужно финансиране – Андрей Новаков препоръча приложението, разработено от него - „Еврофинансирай“.", "date": "2019.05.22", "title": "Марин Захариев в Девин: Когато управлява ГЕРБ, България усвоява европейските средства"}
{"url": "https://www.24chasa.bg/novini/article/7467226", "text": "І. МЕТЕОРОЛОГИЧНА ОБСТАНОВКА: През нощта ще преобладава ясно и почти тихо време. На 23.05.2019 г ще е предимно слънчево. Още към обяд над Западна България, а до края на деня и над останалата част от страната ще се развива купеста и купесто-дъждовна облачност и на места ще превали и прегърми. Вятърът ще е слаб от северозапад, в Дунавската равнина – умерен от запад. Дневните температури ще достигнат 22-27°. Вечерта и през нощта срещу петък явленията в Южна България ще станат по-интензивни, ще има условия за обилни валежи, гръмотевични бури и градушки. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва: Във връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.; Движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; Област Пазарджик: Движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: • Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; • Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; • Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. Часовият диапазон на реверсивното движение може да се променя при необходимост. Алтернативни маршрути: Първи вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. Втори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. Трети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; Движението по АМ „Тракия“ от км 95+000 до км 95+500 посока София се осъществява в една лента поради ремонтни дейности на асфалтовата настилка. Ограничено е движението в активната и аварийната лента. Движението се осъществява в изпреварващата лента и се регулира с пътни знаци. Срок до 23.05.2019 г. Област Пловдив: Движението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: Движението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; Област Шумен: Движението в участъка Каспичан – Невша посока Варна от км 362+600 до км 375+000 се осъществява с повишено внимание поради почистване на регули и окопи. Срок до 31.05.2019 г Област Варна: Движението в участъка п.в. „Невша“ – п.в. „Ветрино“ от км 375+000 до км 386+000 посока Варна се осъществява с повишено внимание поради косене на тревни площи. Движението се осъществява съобразно създадената организация. Срок 23.05.2019 г; Движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; Движението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. АМ „Марица“: няма ограничения. АМ „Черно море“: няма ограничения. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. Срок до 24.05.2019 г. Обходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. Област Монтана: Движението в участъка Винище – Горна Вереница при км 96+800 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.; Движението в участъка Монтана – Крапчене при км 113+100 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.; Движението в участъка Крапчене – Трифоново при км 117+300 се осъществява в една лента поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.; Движението в участъка Долна Вереница – Монтана при км 102+750 при пътна връзка на обходен път на гр. Монтана се осъществява в една лента и с повишено внимание поради ремонтни дейности. Движението се регулира от сигналисти на място. Срок до 23.05.2019 г. Област София: Въвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; Движението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; Движението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. включително.; Област Разград: Движението в участъка Разград – граница обл. Шумен от км 69+826 до км 93+500 се осъществява с повишено внимание поради частичен ремонт на асфалтовата настилка. Движението участъка се регулира с временна сигнализация и от сигналисти. Срок до 23.05.2019 г.; Област Шумен: Движението в участъка Каспичан – Зайчино ореше от км 133+744 до км 146+160 се осъществява с повишено внимание поради ремонтни дейности по съоръжения и канавки. Срок до28.05.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. Област Русе: Движението в участъка гара Бяла – с. Пейчиново от км 0+000 до км 7+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. Движението в участъка Коритна – Сопот от км 0+000 до км 24+000 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г.; Движението в участъка Коритна – Севлиево в района на пътен възел „Дъбрава“ при км 58+965 се осъществява с повишено внимание поради извършване на ремонтни дейности на пътните връзки. Водачите да се движат със съобразена скорост. Срок до 27.05.2019г. Област Велико Търново: Движението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. Движението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; Движението в участъка с. Камбурово – гр. Омуртаг – с. Пролаз се осъществява с повишено внимание поради ремонтни дейности на асфалтовата настилка. Срок до 25.05.2019г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Бяла – Полско Косово от км 54+270 до км 65+200 в участъка от гр.Бяла до с.Полско Косово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; Област Стара Загора: Движението в участъка с. Ягода – с. Бъдеще от км 213+800 до км 246+500 в посока се осъщестява в една лента поради косене на тревни площи. Срок до 31.05.2019 г.; Движението в участъка Стара Загора – Димитровград от км 225+600 до км 235+400 в района на околовръстен път на Стара Загора се осъществява в една лента поради ремонтни дейности на асфалтова настилка. Движението на МПС се извършва с повишено внимание и съобразена скорост. Движението се регулира от сигналисти и знаци. Срок до 31.05.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. Движението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. Обходен маршрут: сп. „Джебел“ – Момчилград – п.в. „Седлари“. Област Хасково: Движението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Кюстендил: Движението в района на с. Цървеняно от км 37+000 до км 42+440 се осъществява с повишено внимание поради профилиране на банкети и почистване на наземни окопи. Срок до 23.05.2019 г. Област Перник: Движението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Срок до 23.05.2019 г. Област Пловдив: Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. Област Сливен: Движението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. Област Бургас: Движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Движението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Движението в участъка Калотина – Драгоман от км 7+000 до км 10+000 се осъществява в една лента поради санитарна сеч на храсти и дървета. Участъкът е сигнализиран с пътни знаци и сигналисти. Срок до 23.05.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; щ Движението в участъка Златни пясъци – Варна от км 83+200 до км 100+100 се осъществява с повишено внимание поради изсичане на храсти, оформяне корони на дървета и почистване на отводнителни съоръжения. Движението се осъществява съобразно създадената организация. Срок до 23.05.2019 г. Област Бургас: Движението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. Движението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; Движението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. Движението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 31.05.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; Път II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; Път II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; Път ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. Път III-208: Движението по път III-208 Айтос – Провадия от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; Път III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. Път III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; Път III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; Път III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г. ОПУ-Варна: Временно са въведени следните ограничения за движение на МПС: Път III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. Ремонтни дейности: Път II-29: Движението по път II-29 Аксаково – Любен Каравелово от км 4+000 до км 19+000 се осъществява с повишено внимание поради косене на тревни площи. Движението се осъществява съобразно създадената организация. Срок до 23.05.2019 г.; ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г.; Път II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; Път III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Ремонтни дейности: Път 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; Път 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; Път ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. Ремонтни дейности: Път II-62: Движението по път II-62 Паничарево – Дупница от км 26+000 до км 36+000 се осъществява с повишено внимание поради почистване на облицовани окопи и профилиране на банкети. Срок до 23.05.2019 г.; Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; Път III-104: Движението по път III-104 с. Бобошево – с. Четирци от км 7+500 до км 24+000 се осъществява с повишено внимание поради почистване на падащи камъни и срутища, оформяне на окопи. Срок до 24.05.2019 г.; Път III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; Път III-601: Движението по път III-601 с. Соволяно – ГКПП „Олтоманци“ от км 2+000 до км 27+000 се осъществява с повишено внимание поради рязане на храсти. Срок до 24.05.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”. Обходни маршрути за товарните автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. За леките автомобили обходният маршрут е по улици през центъра на гр. Ловеч. Движението се регулира с пътни знаци. Срок до 31.05.2019 г. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000 се осъществява с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; Път II-35: Движението по път II-35 Плевен – Ловеч в участъка от км 25+450 до км 37+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 31.05.2019 г. Път II-35: Движението по път II-35 с. Лешница – гр. Троян от км 62+643 до км 71+400 се извършва с повишено внимание поради машинно и ръчно косене на банкети. Водачите да се движат със съобразена скорост. Срок до 23.05.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; Ремонтни дейности: Път ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; Път ІІ-81: Движението по път ІІ-81 Монтана – Гинци при км 53+150 се осъществява в една лента и с повишено внимание поради изграждане на стационарна контролна единица на електронна система за събиране на такси. Движението се регулира от сигналисти на място. Срок до 23.05.2019 г.; Път ІІ-81: Движението по път ІІ-81 Монтана – Вирове при км 101+940 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; Път ІІІ-101: Движението по път ІІІ-101 Бойчиновци – Мърчево при км 41+470 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; Път ІІІ-102: Движението по път ІІІ-102 Белимел – Горно Церовене при км 67+200 се осъществява в една лента поради модернизация на автоматични устройства за записване на пътния трафик. Движението се регулира от сигналисти на място. Срок до 24.05.2019 г.; Път III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; Път III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; Път III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 31.05.2019 г.; Път III-812: Движението по път ІІІ-812 Спанчевци – Вършец от км 2+000 до км 17+000 се осъществява в една лента поради почистване на водостоци и почистване на асфалтовата настилка. Движението се регулира от сигналисти на място. Срок до 27.05.2019 г.; Път III-8104: Движението по път ІІІ-8104 Замфирово – Боровци от км 1+112 до км 1+120 се осъществява в една лента поради ремонтни дейности на водосток. Движението се регулира от сигналисти на място. Срок до 27.05.2019 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва: При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900. При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; Път III-379: Движението по път III-379 Батак – Нова махала от км 0+000 до км 5+000 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 23.05.2019 г. Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; Път III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. Обходен маршрут: през уличната мрежа на Ясен. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г. Път ІІ-13: Движението по път II-13 Бяла Слатина – Долни Дъбник в участъка на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 28.05.2019 г. Път ІII-301: Движението по път III-301 Козар Белене – Левски от км 2+000 до км 5+000 се осъществява с повишено внимание поради машинно подравняване на банкети. Срок до 23.05.2019 г. Път ІII-3402: Движението по път III-3402 Славяново – Дренов от км 16+000 до км 34+000 се осъществява с повишено внимание поради машинно подравняване на банкети. Срок до 23.05.2019 г. Път ІII-3501: Движението по път III-3501 Одърне – Каменец от км 24+000 до км 28+000 се осъществява с повишено внимание поради машинно подравняване на банкети. Срок до 23.05.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път II-86: Движението по път II-86 Пловдив - Асеновград от км 14+860 до км 25+150 започва полагането на хоризонтална маркировка на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Срок до 24.05.2019 г. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: няма. ОПУ-Разград: Временно са въведени следните ограничения за движение на МПС: Път II-49: Движението по път II-49 Търговище – Разград – Кубрат – Тутракан се ограничава в чертите на гр. Кубрат в участъка от кръстовището с улица „Витоша“ до кръстовището с улица „Александър Стамболийски“ от км 70+818 до км 71+248 поради провеждане на традиционен пролетен панаир в град Кубрат. Обходен маршрут: Движението по направлението Разград – Тутракан и обратно се осъществява от ул. „Княз Борис I” - по ул. „Витоша“ - ул. „Александър Стамболийски” и по ул. „Любен Каравелов”. Срок: 26.05.2019 г. Ремонтни дейности: Път II-23: Движението по път ІI-23 с. Брестовене – гр. Завет при км 57+267 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Срок до 23.05.2019 г. Път III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; Път II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. Път II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 24.05.2019 г.; Път II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път II-51: Движението по път II-51 Бяла – Лом Черковна от км 0+000 до км 30+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; Път II-54: Движението по път II-54 гара Бяла – Караманово от км 13+100 до км 26+100 в участъка от гара Бяла до с.Караманово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. Път III-501: Движението по път III-501 Русе – Иваново – Бяла от км 3+700 до км 52+610 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; Път III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности почистване на храсти по пътните банкети. Срок до 24.05.2019 г. Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 24.05.2019 г. Път III-5001: Движението по път III-5001 Две Могили – Широково – Острица – Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Срок до 24.05.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. Ремонтни дейности: Път II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; Път II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; Път II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. Път II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; Път III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; Път III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. ОПУ-Смолян: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; Път II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; Път II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. ОПУ-Стара Загора: Временно са въведени следните ограничения за движение на МПС: Път III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. Обходен маршрут: по път Зетьово – Чирпан – Ценово – Целина и обратно. Срок до 15.06.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; Ремонтни дейности: Път II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 31.05.2019 г.; Път III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 31.05.2019 г.; Път III-6602: Движението по път III-6602 Стара Загора – Старозагорски минерални бани от км 7+000 до км 16+780 се осъществява в една лента поради ремонтни дейности на асфалтова настилка. Движението се извършва с повишено внимание и съобразена скорост. Движението се регулира от сигналисти и знаци. Срок до 31.05.2019 г ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. Път IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до 30.10.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; Път IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: Път ІІ-73: Движението по път II-73 Шумен – Ивански от км 0+000 до км 10+000 се осъществява с повишено внимание поради ръчно косене на тревни площи. Срок до 23.05.2019 г.; Път ІІІ-207: Движението по път III-207 Векилски – Орляк от км 29+000 до км 35+900 се осъществява с повишено внимание поради ремонтни дейности на асфалтовата настилка. Срок до 28.05.2019 г. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. Ремонтни дейности: Път III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 23.05.2019 г.; Път III-707: Движението по път III-707 Стралджа – Първенец от км 1+089 до км 30+000 се осъществява в една лента поради ремонтни дейности на асфалтовата настилка. Движението се регулира чрез пътни знаци. Срок до 28.05.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.05.22", "title": "Вижте ограниченията по пътищата на страната за утре"}
{"url": "https://www.24chasa.bg/novini/article/7467235", "text": "Британската медийна корпорация Би Би Си обяви планове за комедийно шоу, наречено \"Тази вечер с Владимир Путин\", предаде ДПА, цитирана от БТА.  Сатиричният спектакъл, който ще бъде пуснат по Би Би Си Ту, като първоначално ще бъдат излъчени две пилотни програми от него. При представянето днес на шоуто беше обявено, че в него ще се появи \"любимият борец на мечки\", като се визираше руския президент. В рекламата на предаването той бе наречен и \"глобален силен човек\". В действителност обаче в шоуто няма да се появи Путин, а негова 3D карикатура, която \"ще се разхожда по сцената и ще седи зад бюрото на водещия, откъдето ще интервюира истински гости на предаването\". Интервютата ще са в реално време и пред публика в студиото. Първият гост в предаването е един от британските политически коментатори Алистър Кембъл, който едно време беше съветник на Тони Блеър. Специален гост на втората пилотна програма ще бъде комедиантката и писателка, която е и феминистка Дебора Франсис-Уайт. Засега не е ясно кога ще бъдат излъчени двата пилотни епизода от шоуто.", "date": "2019.05.22", "title": "Би Би Си ще излъчи \"шоу с Владимир Путин\", но без Владимир Путин"}
{"url": "https://www.24chasa.bg/novini/article/7467249", "text": "Вашата работа е ключова за устойчивото развитие на туризма и ние ще продължим да насърчаваме усилията за висококвалифицирана подготовка на рецепционисти, бармани, готвачи и други изпълнителски кадри. Всички те дават съществен принос за формиране на имиджа на страната като конкурентна и търсена дестинация. Това е заявила в Пирдоп министърът на туризма Николина Ангелкова на среща с преподаватели и ученици от Професионалната гимназия по туризъм и хранителни технологии \"Никола Димов\", съобщиха от министерството.  Ангелкова е подчертала голямото значение, което ведомството отдава на пряката връзка с професионалните гимназии, които с помощта на съвременните технологии и дуалното обучение формират специалисти според критериите на международните стандарти. \"Кадровият въпрос в туризма е сред приоритетите в управленската политика на третия кабинет на премиера Борисов. Много ще се радвам да стартираме конкретни инициативи в тази посока\", е отбелязала Ангелкова. Ангелкова е обърнала внимание върху перспективите на Средногорието като дестинация за четири сезона. През 2018 г. в цялата Софийска област са реализирани общо близо 807 000 нощувки в местата за настаняване с поне 10 легла, което е близо 9 на сто ръст спрямо 2017 г. Министърът е припомнила, че за да стимулира целогодишния туризъм, институцията е създала различни тематични дестинации - 8 културно-исторически, 12 винено-кулинарни и 7 балнео- и СПА. Туризмът е хоризонтален отрасъл и благодарение на правителствената политика, на подкрепата на бизнеса и местната власт България влезе в топ 5 в ЕС за реализирани нощувки. За първи път през 2018 г. преминахме границата от 9 млн. чуждестранни посещения, а приходите в сектора възлязоха на общо 8,5 млрд. лв. с ръст над 5 процента, е посочила още тя. Ангелкова е акцентирала върху инициативата \"2019 - година на вътрешния туризъм\" и привличането на повече инвестиции, за което са нужни добре подготвени кадри. Тя е пожелала успех на преподавателите и възпитаниците на гимназията и ги е призовала да продължат да популяризират природните и културно-историческите забележителности в община Пирдоп, за да се утвърди тя като още по-атрактивен маршрут. По-късно Ангелкова е връчила грамота от Министерството на туризма на Ваня Сараджова-Момчилова, председател на Туристическото дружество \"Паскал\" в Пирдоп, за неговия принос за развитието на туризма и по повод на 95 години от създаването му. Церемонията се е състояла в рамките на традиционните културни празници \"Влайкови дни\" в града, които се правят за 27-ми път и събират много гости и туристи. На срещите и тържеството е присъствал и кметът на община Пирдоп Ангел Геров.", "date": "2019.05.22", "title": "Ангелкова: Подготовката в гимназиите по туризъм е ключова за развитието на сектора"}
{"url": "https://www.24chasa.bg/novini/article/7467253", "text": "Пакетът „Мобилност“ не бе приет благодарение на българските евродепутати. Ние, от ГЕРБ, винаги сме били отговорни и не сме изпускали самолета си. Това каза кандидатът за евродепутат Андрей Новаков по време на среща с членове и симпатизанти на ГЕРБ в Доспат. Заедно с него в срещата участваха кандидатите за членове на ЕП Асим Адемов и Марин Захариев, а също така бившият евродепутат Владимир Уручев, председателят на Парламентарната група на ГЕРБ д-р Даниела Дариткова, областният ръководител на ГЕРБ в Смолян Николай Мелемов. Новаков изтъкна, че за България никой никога не е направил повече, отколкото ГЕРБ - и затова партията трябва да е първа политическа сила на вота. Асим Адемов благодари на партия ГЕРБ, че му е дала възможност през последните две години да бъде от нейния отбор в Европейския парламент. „Дадохме своя принос в Европа да се чува гласът на България. Бойко Борисов е с огромен авторитет в ЕС. Еврокомисарят ни е изключително авторитетна личност. Имах възможността да работя с прекрасни колеги. Шестимата бяхме един сплотен отбор“, отбеляза Адемов. „Имаме много постижения във всички области. Но аз като учител с гордост мога да кажа – безпрецедентни инвестиции в сферата на образованието бяха направени от правителството на Бойко Борисов“, посочи Асим Адемов. Според Марин Захариев още с влизането в града се вижда, че европейските средства са достигнали до Доспат. „Трябва гордо да покажем това, което сме постигнали и не трябва да предаваме първенството на БСП. Сега е моментът да покажем, че сме с победителите, да направим и генерална репетиция за местния вот есента“, каза Захариев. „Радвам се, че предавам щафетата на най-силния отбор. Уверен съм, че на 26 май ще се поздравим с победата“, подчерта бившият евродепутат Владимир Уручев.", "date": "2019.05.22", "title": "Андрей Новаков в Доспат: Никой не е правил толкова много за България, колкото ГЕРБ"}
{"url": "https://www.24chasa.bg/novini/article/7466906", "text": "Ловчанският митрополит Гавриил е удостоен с Почетния знак на Регионалното управление на образованието в града на церемония в читалище \"Наука - 1870\" в сряда, съобщават от Светия синод.  Знакът е връчен на Негово Високопреосвещенство за издигане на духовните ценности в българското образование от началника на РУО-Ловеч Еленко Начев. Митрополит Гавриил е радетел за въвеждане на вероучението като задължителен премет в учебните програми. Ловчанската епархия вече има и регистрирано частно училище, което е одобрено от министерството на образованието и науката. ОСвен това владиката е ръководител на Културно-просветния отдел към Светия синод, който има много инициативи сред децата. ", "date": "2019.05.22", "title": "Митрополит Гавриил удостоен с почетен знак от Министерството на образованието"}
{"url": "https://www.24chasa.bg/novini/article/7466999", "text": "Великобритания ще внесе в петък в парламента законопроект за напускане на ЕС, заяви пред депутатите премиерката Тереза Мей, цитирана от Ройтерс и БТА. Законопроектът за излизане от ЕС трябва да бъде одобрен от парламента, преди договореното с Брюксел споразумение за напускане да влезе в сила. Предложените законови мерки бяха подложени на множество критики въпреки опитите на Мей да ги направи привлекателни за по-голяма част от депутатите и да преодолее разделението в парламента за правилния начин за изтегляне от ЕС, припомня Ройтерс.", "date": "2019.05.22", "title": "Британското правителство ще внесе законопроект за Брекзит"}
{"url": "https://www.24chasa.bg/novini/article/7467015", "text": "Кандидата за евродепутат от листата на ГЕРБ и СДС Андрей Ковачев, заедно с Винченцо Лопатели - член на управителния борд на ACES Europe, бяха днес в Пазарджик за официалното обявяване на кандидатурата на населеното място за „Европейски град на спорта“. „Това е инициатива, стартирала в Италия през 2000 година. Европейският парламент и аз лично подкрепихме инициативата на президента Лопатели за популяризирането на тази възможност европейски градове и столици да получат титлата „Европейски град или столица на спорта”, каза пред спортни деятели от града вторият в листата на ГЕРБ и СДС Андрей Ковачев. Той припомни, че София беше европейска столица през 2018 година и около десет български градове и курортни селища са носители на тази титла. „Ежегодно в Европейския парламент ние организираме голяма церемония, където се връчват и самите знамена на утвърдените европейски градове и столицата на спорта за съответната година. Искрено се надявам и Пазарджик да бъде сред тях. Благодаря на всички, които подкрепят идеята, тъй като тук не говорим толкова за професионален спорт, колкото за масовия спорт, за всички възрасти-за деца, за подрастващи, за хора в зряла и пенсионна възраст, за хора в неравностойно положение. Спортът като здравословен начин на живот и като възможност за дерадикализация на млади хора, които са в изолирани общности, за да могат да се включат към обществено полезен и добър начин на живот.“ , коментира още Ковачев. „След като София стана Европейска столица на спорта през миналата година, примерът й привлече градове от цяла България да се включат в инициативата. Благодаря на господин Ковачев за активното му участие, и на кмета на Пазарджик за домакинството и желанието да се подобрява и развива спортът в града“, заяви Винченцо Лопатели, член на управителния борд на ACES Europe. Андрей Ковачев като президент на консултативния борд на инициативата ACES Europe, подкрепена от Европейската комисия, пое ангажимент да подкрепи кандидатурата на град Пазарджик.", "date": "2019.05.22", "title": "Андрей Ковачев: Ще подкрепя кандидатурата на Пазарджик за „Европейски град на спорта“"}
{"url": "https://www.24chasa.bg/novini/article/7467013", "text": "Със стартирането на толтаксите ще бъде наличен свободен ресурс, с който поетапно да се реализира проектът за Околовръстния път на Кърджали. Това каза областният управител Никола Чанев пред БТА. Той обясни, че уверението е получил лично от министър-председателя Бойко Борисов, при днешното му посещение в с.Кирково, за началото на междусистемната газова връзка България-Гърция. Чанев допълни, че средства за отчуждителните процедури са осигурени, но самите процедури се бавят. Причината е, че собствениците на близо тристате имота, през които преминава трасето, са около 3 000 и не малка част от тях живеят извън пределите на страната. Проектът в момента се преработва, за да са точни идентификаторите по кадастрална карта. Имайте предвид, че това е много тежък инфраструктурен проект, чийто старт беше даден през 1970г., когато е първият план на трасето, и аз като всеки мой предшественик се опитвам да го придвижа, за да бъде завършен, каза още Никола Чанев.", "date": "2019.05.22", "title": "Околовръстният път на Кърджали ще бъде изграждан със средства от толтаксите"}
{"url": "https://www.24chasa.bg/novini/article/7466823", "text": "Във връзка с изнесена по-рано тази година информация от Българската национална асоциация „Активни потребители“ за маслиново масло, съдържащо остатъци от халогенирани разтворители, Българската агенция по безопасност на храните (БАБХ) взе проби по официален контрол от продуктите на марките, посочени като опасни в медийното пространство, съобщиха от пресцентъра на агенцията. Пробите бяха изпратени в лаборатория в град Хамбург, Германия, която има съответната акредитация за извършване на необходимите анализи, тъй като на територията на България няма акредитирана лаборатория за изпитване на халогенирани разтворители в маслиново масло. Резултатите от анализа на пробите показват отсъстствие на халогенирани разтворители в маслиново масло „помаче“ с марка „Родон“ и маслиново масло „екстра върджин“ с марка „Офелия“.", "date": "2019.05.22", "title": "БАБХ: Няма халогенирани разтворители в зехтина на българския пазар"}
{"url": "https://www.24chasa.bg/novini/article/7466842", "text": "Кандидатът за кмет на Истанбул на основната опозиционна Народнорепубликанска партия /НРП/ Екрем Имамоглу осъди днес лъжите, използвани за отмяна на избирането му за кмет на метрополията на изборите на 31 март и призова избирателите си да останат мобилизирани на повторните избори на 23 юни, предаде АФП. Никой не вярва на техните твърдения, заяви Имамоглу на събрание в Истанбул, с което стартира предизборната си кампания. Той осъди лъжите, използвани от управляваща Партия на справедливостта и развитието /ПСР/, която оспори резултата от вота на 31 март, твърдейки че той е бил белязан от нередности. Висшата избирателна комисия прие жалбата, подадена от ПСР, и насрочи повторно гласуване за кмет на Истанбул на 23 юни. Когато гледам лицата им, виждам, че самите те не вярват на това, добави Имамоглу. Имамоглу спечели вота на 31 март с около 13 000 гласа преднина пред кандидата на управляващата Партия на справедливостта и развитието и бивш премиер Бинали Йълдъръм. Това е минимална разлика за мащабите на град с население от повече от 15 милиона жители, който се управлява от ислямо-консерваторите от 25 години. Според анализаторите правителството не може да се примири да загуби контрола над метрополията. На 23 юни ние ще покажем на цяла Турция, че няма друг изход освен демокрацията и урните, подчерта Имамоглу. Новата предизборна кампания на Имамоглу ще бъде под лозунга \"Ако има Имамоглу, има надежда за Истанбул\". Имамоглу заяви, че по време на кампанията ще се съсредоточи върху \"прекомерните\" разходи на своите предшественици. Средствата на Истанбулската община са на път да бъдат ограбени, заяви Имамоглу, като подчерта, че общината не е \"собственост на шепа хора\". Имамоглу изрази увереност, че ще спечели изборите, и обеща да бъде \"кмет на всички\", съобщава ДПА.", "date": "2019.05.22", "title": "Имамоглу: С лъжи отнеха кметския ми мандат в Истанбул"}
{"url": "https://www.24chasa.bg/novini/article/7466844", "text": "74-годишен мъж е загинал при пожар в габровското село Петко Славейков, община Свелиево. Сигнал за инцидента е подаден в 18.00 часа, вчера, съобщават за   Регионална дирекция „Пожарна безопасност и защита на населението“ в Габрово. Причините за инцидента са в процес на изясняване, но е ясно, че има загинал мъж. Според данни на полицията информация за това е получена в управлението на МВР в Севлиево от неговия 50-годишен син. На местопроизшествието е извършен оглед, при който е установено, че в стая на къщата, обитавана от починалия е възникнал пожар. Не са констатирани следи от насилие. Тялото е откарано за аутопсия в МБАЛ „Д-р Тота Венкова“ – Габрово. По случая е образувано досъдебно производство.", "date": "2019.05.22", "title": "Мъж загина при пожар в Габровско"}
{"url": "https://www.24chasa.bg/novini/article/7466852", "text": "От 1 юли 2019 г. влиза в сила приетото миналата година с бюджета увеличение на пенсиите, припомни народният представител Станислава Стоянова, по време на работна среща на великотърновската структура на Старейшини ГЕРБ. С 5.7% ще се увеличат парите на повече от 2 100 000 пенсионери. С толкова е предвидено да се увеличат и минималните пенсии за осигурителен стаж и възраст, и размерът на социалната пенсия за старост. Увеличава се и т.нар. „таван“ на пенсиите – от 910 лв. до 1 200 лв, обясни народният представител от най-голямата парламентарна група. Това съобщиха от пресцентъра на ПП ГЕРБ. Размерът на пенсиите бе една от темите, обсъждани по време на срещата, на която присъстваха също великотърновският кмет и областен лидер на ГЕРБ Даниел Панов и председателят на националната организация на СГЕРБ проф. Николай Андреев. „След смяната на политическата система, през 90-те, от кабинета „Беров“ вкараха в търговските банки това, което беше заделено за пенсии на пенсионерите – Пенсионният фонд, трупан с десетилетия. Идеята – да носи висока доходност. Всички много добре знаете, че търговските банки по това време раздадоха необезпечени кредити и в края на краищата, след две неуспешни интервенции на БНБ, се стигна до фалит на търговските банки. И разбира се пенсионният фонд се стопи. На практика парите на пенсионерите се оказаха в ръцете на кредитните милионери. Стигна се до абсурдната ситуация пенсиите да са от порядъка на четири-пет долара и българските пенсионери, на практика, да бъдат изправени пред един геноцид“, припомни по време на срещата проф. Николай Андреев, , който за трети мандат е вице-президент на Европейския съюз на гражданите сеньори към ЕНП. Ситуацията от онова време той определи като бедствие. Проф. Андреев припомни също, че на последното заседание на кабинета „Станишев“ се прие решение за рязко повишаване на пенсиите, с ясното съзнание, че този ангажимент остава за следващия мандат. „И тези нови пенсии започна да изплаща правителството на премиера Бойко Борисов. И то в тежки условия - тогава започна финансовата и икономическа криза. И въпреки всичко, кабинетът Борисов не намали пенсиите, а напротив изпълни дълга. И въпреки тежкото наследство след Тройната коалиция, на няколко пъти пенсиите бяха повишавани последователно. Разбира се, не е колкото на всички ни се иска, но грижата е голяма. Вижда се, че правителството, в рамките на възможностите, полага усилия. А възможностите са свързани с икономическия растеж“, категоричен бе проф. Андреев. Той припомни още, че за миналата година България има 3,6 процента икономически ръст. „Ще видим как ще приключи тази година, но тенденцията е позитивна“, коментира проф. Николай Андреев.", "date": "2019.05.22", "title": "От 1 юли влиза в сила увеличението на пенсиите"}
{"url": "https://www.24chasa.bg/novini/article/7466855", "text": "Българската народна банка ревизира нагоре прогнозата си за очаквана инфлация през 2019 г. в най-новия брой на тримесечното си издание „Икономически преглед“. В броя, който излезе през март, макроикономистите на централната банка прогнозираха в края на тази година тя да е 2,6% (измерена през хармонизирания индекс на цените). С 60 процента се увеличава вероятността годишната инфлация в края на тази година да бъде в интервала от 1,1% до 4%. Това се вижда на ветрилообразна графика, която илюстрира какви са рисковете за ръст. БНБ за трети път през три месеца ревизира очакванията си за ръст на инфлацията, като в първоначалната си прогноза експертите заложиха на инфлация от 2,2% през тази година. Причината е повишението на международните цени на храните, а другата – на услугите, които поскъпват заради по-високи разходи за труд и потребителско търсене. Годишната инфлация, за която съществено влияние оказват международните цени на петрола и храните в евро, слабо ще се ускори в края тази година, след което постепенно да забави темпа си до 2,1% в края на 2020 г., пише в макроикономическия анализ на централната банка. От БНБ обясняват, че прогнозата за догодина е ревизирана надолу. Съществува риск от по-висока инфлация от прогнозираната при по-високо от очакваното нарастване на разходите за труд на единица продукция и евентуалното им прехвърляне върху крайните цени, особено при услугите, посочва в анализа си БНБ. През първата половина на 2019 г. очакваме инфлацията да се повиши, за което основен положителен принос ще имат базисната инфлация и храните. Прогнозираното ускоряване на темпа на инфлацията при храните е в съответствие със заложените допускания за покачване на международните цени на тази група суровини.", "date": "2019.05.22", "title": "БНБ ревизира прогнозата си: Инфлацията в през 2019 г. може да достигне 4%"}
{"url": "https://www.24chasa.bg/novini/article/7466617", "text": "След срещата с Комисията за финансов надзор управителният съвет на застрахователното дружество \"Бул Инс\" взе решение да обезщети наследниците на всички загинали в катастрофата край Своге миналата година с обезщетение от 50 хил. лева. Това съобщи пред журналисти изпълнителният директор на застрахователното дружество Стоян Проданов. \"Правим това заради обществения натиск, който е голям, и дългосрочните интереси на дружеството. Продължаваме да сме убедени в правотата си да изплатим само малка символична сума\", каза Проданов. Той призова всички потърпевши да се обърнат директно към представителствата на \"Бул Инс\" в страната, а да не ползват услугите на посредници. \"Дружеството ни има финансовата възможност да изплати този 1 милион лева на наследниците на 20-те загинали. Миналата година ние изплатихме 90 милиона лева обезщетения, а за последните 10 години - 1 милиард лева\", посочи още Проданов. Той заяви, че нямат претенции към наследниците на пострадалите, нито към фирмата превозвач. \"Претенции имаме само към тези, които упражняват натиск към нас. Ще реагираме срещу всяка медийна публикация, която засяга репутацията ни\", каза още изпълнителният директор на \"Бул Инс\".", "date": "2019.05.22", "title": "Директорът на \"Бул Инс\" за Своге: Ще платим по 50 хил. лева обезщетение"}
{"url": "https://www.24chasa.bg/novini/article/7466876", "text": "Британската лира се намира под натиск от продажби спрямо американския долар и еврото, след като представените от премиера Тереза Мей последни подробности за плановете ѝ за Брекзит не успяха да впечатлят инвеститорите и не намериха подкрепа както от опозиционните депутати в Парламента на Великобритания, така и сред членовете на нейната собствена партия, предаде  . Малката вероятност, че в началото на юни британските депутатите ще гласуват законопроекта за излизане от ЕС, част от който е сделката на Тереза Мей за Брекзит, доведе до понижение на паунда с 0,45% към 4-месечно дъно около 1,2640 долара (най-ниско ниво за британската валута от 4-ти януари насам). В същото време еврото поскъпва с 0,5% обратно към върха от 10-ти февруари около 0,8839 паунда. Британската валута реагира негативно и на смесените данни за инфлацията в Обединеното кралство през април. Индексът на потребителски цени (CPI) нарасна на годишна база с 2,1% след повишение с 1,9% през март, преодолявайки за пръв път от декември насам целевото инфлационно ниво на Английската централна банка (АЦБ) от 2 на сто. В същото време обаче основната инфлация (изключвайки енергийните и цените на храните) се повиши за втори пореден месец с 1,8% при очаквания за растеж с 1,9 на сто. Това сякаш не дава основание на АЦБ да обмисли скорошно повишаване на лихвените ставки въпреки относително стабилния растеж на британската икономика и рекордно ниската безработица, тъй като все още няма никакви индикации за разрешаване на казуса с излизането на Великобритания от ЕС. Междувременно в специално изявление, изпратено на депутатите в сряда, Тереза Мей посочи, че законопроектът за излизане от ЕС ще бъде публикуван в петък, така че парламентът да разполага с \"максималния възможен срок за проучване на подробностите\", преди неговото гласуване. Премиерът подчерта, че ако депутатите успеят да одобрят законопроекта преди лятната ваканция, Великобритания ще напусне Европейския съюз до края на юли. Министър-председателят заяви, че ако бъде одобрен, законопроектът за Брекзит ще спре прилагането на законите на Великобритания от съдилищата на ЕС, като същевременно ще бъде сложен край на свободното движение и на \"огромните годишни плащания\" към бюджета на ЕС. Ако Обединеното кралство също така се съгласи да сключи и споразумението за оттегляне с Брюксел, тя ще защити работните места, ще гарантира правата на работниците, ще поддържа тесни връзки за сигурност и няма да гарантира твърда граница в Ирландия, добави Тереза Мей. Ако обаче законопроектът бъде отхвърлен, това ще доведе до \"безизходица и разделение\", подчерта британският премиер.", "date": "2019.05.22", "title": "Спад на паунда, последните планове за Брекзит не впечатлиха инвеститори"}
{"url": "https://www.24chasa.bg/novini/article/7466881", "text": "30 пълнометражни филма и шест сериала с общо 331 епизода са били произведени в България през 2018 г., сочат данни на Националния статистически институт (НСИ), цитирани от  . Пълнометражните филми са били с пет повече спрямо предходната година. От тях 29 са били предназначени за излъчване в кината, а един - за телевизията. Миналата година са били произведени общо 77 пълнометражни, късометражни и среднометражни филма, като 46 от тях са били предназначени за излъчване в кината, а 30 – за телевизията. Късометражните и среднометражните филми са били 47, от които 13 игрални, 28 документални и образователни и 6 анимационни, като броят им намалява с 34 спрямо 2017 г. По-малко зрители и прожекции в кината Миналата година кинозрителите у нас са намалели с 11,3%, а прожекциите също отбелязват спад с 2,1% в сравнение с предходната година. Над половината от прожектираните 8575 филма са били американски, следвани от европейските и българските, както и 676 от други страни. В страната през 2018 г. са функционирали 69 кина, а киноекраните в тях са били 226, като броят им остава непроменен спрямо 2017 г. Мултиплексите са само 11, но въпреки това в тях са осъществени 61,6% от всички прожекции и 68,1% от посещенията. Най-много кина има в Югозападна България – 22 със 173 хил. прожекции, посетени от 2,7 млн. зрители. В София функционират 16 кина със 101 екрана, в които са прожектирани 2722 филма. Един телевизионен оператор по-малко През 2018 г. в страната са функционирали 116 регистрирани и лицензирани български телевизионни оператора, което е с един по-малко в сравнение с предходната година. Телевизиите с наземно разпръскване и тези по кабел и сателит са излъчили програми с обща продължителност 742,8 хил. часа, или с 0,9% по-малко в сравнение с 2017 г. Най-голям е бил делът на художествените предавания (игрални, телевизионни и видеофилми) със 166,2 хил. часа, а най-малък – на образователните предавания с 12 хил. часа. Общото времетраене на музикалните предавания е било 92,2 хил. часа, а на новините (бюлетини, коментари, спортни новини и прогнози за времето) - 72,1 хил. часа. Миналата година в страната е имало и 83 регистрирани и лицензирани радиооператори, които са излъчили 727 хил. радиопредавания, което е спад с 0,5% в сравнение с 2017 г. Най-голям е делът на излъчените музикални предавания с 52,5%, следван от новините (бюлетини, коментари, спортни новини и прогнози за времето) с 11,8%.", "date": "2019.05.22", "title": "30 пълнометражни филма и 6 сериала произведени в България през 2018 г."}
{"url": "https://www.24chasa.bg/novini/article/7466825", "text": "\"Могилино е добър пример за това как по-малките населени места могат да се развиват успешно, когато има добър синхрон между местната власт, държавата и със съдействието на европеското финансиране”, каза днес народният представител от ГЕРБ Светлана Ангелова, която се срещна с жители на село Могилино (Община Две могили). Там бе е кметът на населеното място Петко Петков, съобщиха от пресцентъра на партията. Виждаме как Община Две могили и населените места тук се развиват и това е нашата цел. Бъдещите евродепутати от ГЕРБ в Европейския парламент, ще отстояват именно това – повече европейско финансиране за България, за да няма разделение на малки и големи, богати и бедни общини“, подчерта г-жа Ангелова. Тя отбеляза важността да бъдат осигурени повече средства за райони като Две могили, където поминъкът е земеделие“. Тя отбеляза, че са вложени много средства за подобряване на пътната инфраструктура в Русенска област. „Благодарение на пътната свързаност, все по-често хората избират да останат да живеят по родните си места. С европейско финансиране се направиха и ще продължава да се прави много за подобряване на образователната инфраструктура, читалищата и др.“, каза още кандидатът от партия ГЕРБ. Тя отбеляза, че предстоят още много инвестиици в общината, свързани с ремонти на второкласна пътна мрежа, улици и пр. Затова призова на 26 май да бъде дадена подкрепа с номер 12 в бюлетината за по – доброто и европейско бъдеще на България.", "date": "2019.05.22", "title": "Светлана Ангелова от ГЕРБ: Могилино показва как по-малките населени места се развиват успешно"}
{"url": "https://www.24chasa.bg/novini/article/7466787", "text": "Синдикалната федерация на служителите в МВР започна кампания за набиране на средства в помощ на семействата на петимата осъдени полицаи по делото \"Чората\". От около месец Мирослав Писов, Борис Механджийски, Иво Иванов, Георги Калинков и Янко Граховски са в затвора в Бобов дол. Те получиха по 7 г. лишаване от свобода за смъртта на Ангел Димитров-Чората, починал при задържане на 10 ноември 2005 г. в Благоевград. Кампанията на полицейския синдикат започна преди дни и ще продължи до 30 юни, каза председателят на федерацията Валентин Попов. Средствата се набират по сметка, посочена във фейсбук страницата на синдиката, като основание за превода трябва да се посочва \"Полицаите не са убийци!\" \"В присъдата си ВКС е приел за доказан умисъл в действията на петимата полицаи, които в условията на съизършителство умъртвяват задържаното лице. СФСМВР продължава да смята за не доказан факт това, че петима полицейски служители, избрани практически на случаен принцип и изпратени с ясна задача да задържат лице, са пристъпили към изпълнение на задълженията си и са действали по време на това изпълнение с намерението да отнемат живота му\", се казва в призива на СФСМВР. Оттам обаче са категорични, че продължават да вярват в българското правосъдие и настояват делото да бъде преразгледано. Адвокати на осъдените полицаи вече са внесли във ВКС искане за възобновяване на делото и се очаква в средата на юни съдът да се произнесе.", "date": "2019.05.22", "title": "Полицаи събират средства за семействата на осъдените си колеги по случая \"Чората\""}
{"url": "https://www.24chasa.bg/novini/article/7466909", "text": "Държавният глава Румен Радев отличи днес Съюза на българските журналисти /СБЖ/ с почетен президентски плакет „Св. св. Кирил и Методий“ по случай отбелязването на 175 години българска журналистика и 125 години от създаването на организирано журналистическо движение в България. Това съобщиха от прессекретариата на държавния глава.  В своя адрес до ръководството на СБЖ президентът изразява увереност, че и днес в българските медии има личности, които знаят, че журналистиката е преди всичко мисия и след това професия и които намират сили и характер да отстояват най-високите нейни достойнства – достоверност, критичност, храброст. „Свободата на словото не е отговорност единствено на издатели и журналисти, тя е битка на всеки гражданин. Защото гражданинът избира коя телевизия да гледа, кой сайт или вестник да чете. В съвременния свят на дирижиран информационен шум, на фалшиви новини и отстъпление на класическите медии, всеки от нас трябва да бъде непримирим към опитите за манипулация“, се казва в адреса на държавният глава. Президентът подчертава, че всеки от нас трябва да се научи да отсява лъжата, която настъпва все по-агресивно и организирано. По думите на държавния глава съдбата на радетелите на словото у нас никога не е била лека. Никоя епоха не е комфортна за журналиста, посветен на истината, а първата жертва на всяка диктатура е истината на върха на перото. „Политиката винаги търси начин да затвори устата на свободомислещите, понякога с цената на живота им. Трагичните съдби на Йосиф Хербст, Райко Алексиев и десетки други бележат историята на българската журналистика“, се посочва в писмото на президента. Румен Радев подчертава, че озаптяването на свободното слово днес е въздигнато в сложна и ефикасна система. Уволнения и съблазни, икономическа принуда и зависимости – палитрата от способи за натиск е пребогата. Но по-огорчаваща от агресията на цензурата е моралната дилема на автоцензурата, пред която все повече български журналисти са изправени. „След тридесет години демократични промени родната журналистика живее в паралелни реалности. От една страна, реалността на тези, които удобно не виждат проблем с медийната среда в България. От друга – тази на драматичния срив на държавата в глобалните класации за свобода на словото“, заявява президентът. Според държавния глава позорното 111-то място е присъда, която ни отдалечава от демократичния свят и ни нарежда сред страни, които още не са се преборили за свободата си. А каквато е свободата на словото, такава е и демокрацията. В словото си държавният глава припомня и ролята на словото в епохата на Българското възраждане. Редом с даскалите, църковните деятели и поборниците за свобода, вестникарите проправят пътя на нова България. Със своята дейност бащите-основатели на родната журналистика обединяват народа ни в едно землище на духа, а печатните издания се превръщат в нашите институции, преди да възкръсне държавата ни. „Президентската институция е единствената в България, която проявява разбиране и говори открито за проблемите на българската журналистика“, заяви на срещата си с държавния глава председателят на Управителния съвет на СБЖ Снежана Тодорова. Тя призова за реален диалог със законодателната власт и отчитане на позициите на СБЖ, когато се предлагат законодателни промени, регламентиращи дейността на медиите в България. По случай отбелязването на 175 години българска журналистика и 125 години от създаването на организирано журналистическо движение у нас Снежана Тодорова връчи на държавния глава плакет на Съюза на българските журналисти. В срещата участва и председателят на Съюза на журналистите на Русия Владимир Соловьов, който е на посещение у нас по покана на СБЖ.", "date": "2019.05.22", "title": "Радев връчи плакет „Св. св. Кирил и Методий на Съюза на българските журналисти"}
{"url": "https://www.24chasa.bg/novini/article/7466927", "text": "Новите министри от временното правителство на австрийския канцлер Себастиан Курц положиха днес клетва пред президента Александър ван дер Белен, предадоха световните агенции. Австрия е изправена пред предсрочни избори през септември след разпадането на коалицията на консерватора Курц с крайнодясната Австрийска партия на свободата (АПС). В понеделник се предвижда парламентът да гласува по предложение за вот на недоверие срещу Курц, предава БТА. Новите министри, които са експерти, замениха политиците от (АПС), напуснали правителството след скандала с подалия оставка като вицеканцлер и лидер на партията Хайнц-Кристиан Щрахе. Досегашните министри от Австрийската народна партия (АНП) на Курц остават на своите постове. Безпартийната министърка на външните работи Карин Кнайсъл, влязла в правителството по предложение на АПС, също запазва поста си. Министърът на финансите Хартвиг Льогер става вицеканцлер. Бившият председател на Върховния съд Екарт Рац е новият вътрешен министър. Директорката на управлението на въздушното движение Валери Хакл поема министерството на транспорта, иновациите и технологиите. Офицерът от армията Йохан Луиф става министър на отбраната. Министерството на труда, социалните грижи, здравеопазването и защитата на потребителите поема бившият служител на ведомството Валтер Пьолтнер.", "date": "2019.05.22", "title": "Новите австрийски министри положиха клетва пред президента"}
{"url": "https://www.24chasa.bg/novini/article/7466925", "text": "Независимостта - да можеш по всяко време да си тръгнеш. Алтруизъм и морал. Сериозност и отговорност. Пълна отдаденост - всяка една минута, всяко едно решение. Да бъде независим и да не обслужва чужди интереси. Така отговориха част от кандидатите за евродепутати от листата на Коалиция \"Път на младите\" на въпроса за най-важните качества, които трябва да притежават политиците. Казват, че се кандидатират на предстоящите избори, защото вярват, че за промяна в България е необходимо в политиката да влязат млади и образовани българи без политическа принадлежност, които не служат на чужди интереси. Искат политиците у нас да се придържат към основни морални принципи и да се отнасят с уважение към гражданите и законите. Затова са публикували Етичен кодекс от 11 точки, в които излагат вижданията си за ценностите, които искат да видят у всеки политик. Първият принцип е да има пълна прозрачност на доходите на политиците, което да убеди гласоподавателите, че има и честни хора в политиката. По-рано тази седмица водачът на листата Румен Чолаков представи данъчната си декларация в национален ефир и прикани и кандидатите на другите партии и коалиции да направят същото. На въпроса за финансирането на кампанията той отговаря, че \"Път на младите\" са политически стартъп в пълния смисъл на понятието - \"финансираме се от дарения на кандидатите и чрез уеб страницата ни (www.patnamladite.eu/donate), където всеки може да помогне директно. В медиите използваме пакета, който се предоставя от ЦИК в размер на 40,000 лв. Нямаме партийна субсидия, нямаме членски внос. Кампанията ни е скромна, но ние ще докажем, че избори не се печелят с пари, а с идеи и личности.\" Освен за прозрачност \"Път на младите\" призовават още за последователност, отговорност, почтеност и уважение към законите, институциите и гражданите. За да се срещнат и разговарят с колкото се може повече хора, младите кандидати проведоха срещи и събития в 20 града в страната. Казват, че за тях е важно като кандидати да са отворени към гражданите и бизнеса и да се запознаят от първо лице с проблемите и очакванията към бъдещите ни представители в Брюксел. Представяме ви останалите блицвъпроси, които зададохме на петима представители от листата: Румен Чолаков, Никола Апостолов, Цветелина Панчелиева, Цветелина Кузманова и Ана Вилфан.          Франклин Делано Рузвелт.  Роберт Шуман.  Мартин Лутър Кинг.  След Румен се изкушавам да кажа Елинор Рузвелт.  Маргарет Тачър.  \"Полет над кукувиче гнездо\".  \"Мисия Лондон\".  Не име - жанр: сапунена опера.  \"Сбогом, Ленин!\"  \"Оркестър без име\".  \"Сапиенс\" на Ювал Ноа Харари, защото всеки политик трябва да познава произхода на човечеството и какво стои в основата на нашата еволюция.  \"Демокрацията в Америка\" на Алекси де Токвил за необходимите предпоставки за създаване на истински демократично общество.  Сборник с избрани творби на Христо Смирненски - защото написаното от българския автор е актуално, близко и далечно, но запомнящо се.  Марк Тулий Цицерон - \"За задълженията\". Един от най-великите оратори и държавници на Римската империя, основоположник на космополитните идеи, и какво означава гражданството на супранационално ниво.  Димитър Димов - \"Тютюн\", защото резонира с днешните проблеми и нрави.  Колко е важно доверието и на кои хора около себе си действително мога да разчитам.  Че колкото и да е трудно, в България е възможно да бъдеш чут. Това ме обнадеждава, че в политиката наистина могат да влязат и нови хора, стига да имат желанието да се борят за това.  Най-прекрасните изненади са от хората.  Колко много недоверие буди у хората само думата \"политика\" и че това трябва да променим първо.  Че никога не е късно за политика, приятелство и хубаво вино.  Продължаваме напред и няма да спрем, докато не управляваме България и Европа.  Надявам се, да дадем старт на ново гражданско движение от будни и кадърни хора, които споделят нашите виждания и имат желание за промяна.  Продължаваме напред.  Ще продължим да се борим - и за по-малките ежедневни, и за по-големите решаващи битки.  27 май.", "date": "2019.05.22", "title": "Младите с визия какви трябва да са бъдещите политици"}
{"url": "https://www.24chasa.bg/novini/article/7466955", "text": "Двама непълнолетни са задържани за хулиганство и побой на възрастен мъж в село Петърч, съобщиха от ОДМВР-София. Мъжът сам подал сигнал в полицията, че пред магазин за хранителни стоки в селото му е бил нанесен побой. Служители на Районно управление на МВР-Костинброд разкрили, че извършителите са двама 16-годишни младежи от същото село. Непълнолетните били задържани и направили пълни самопризнания. Материалите по случая са докладвани в районната прокуратура.", "date": "2019.05.22", "title": "Задържаха двама непълнолетни, набили възрастен мъж в Софийско"}
{"url": "https://www.24chasa.bg/novini/article/7466951", "text": "Съществуващите жилища в САЩ неочаквано са намалели през април на фона на продължаващата слабост на сегмента с по-евтините жилища, който изпитва остър недостиг на имоти, съобщава Ройтерс, цитиран от  Националната асоциация на брокерите на недвижими имоти (NAR) съобщи, че продажбите на съществуващи жилища са намалели с 0,4% до сезонно изгладен годишен темп от 5,19 млн. единици миналия месец. Темпът на продажбите през март остана непроменен на 5,21 млн. единици. Анкетирани от Ройтерс икономисти прогнозираха, че продажбите на съществуващи жилища ще нараснат с 2,7% до годишен темп от 5,35 млн. единици през април. Продажбите на съществуващи жилища, които съставляват около 90% от продажбите на жилища в САЩ, са намалели с 4,4% на годишна основа. Това е 14-ти пореден годишен спад на продажбите. По данни на NAR е регистриран спад от 10% на годишна основа на продажби на жилища на цена от 100 хил. долара или по-малко. Асоциацията съобщава, че съществува силно търсене на този сегмент от пазара, но няма достатъчно налични жилища за продажба. NAR информира, че данъчната реформа в САЩ от миналата година, която намали сумата на лихвените плащания по ипотечни кредити, които собствениците на жилища могат да приспадат, засяга продажбите на имоти на цена 1 млн. долара или повече. Търсенето е стимулирано от по-ниските лихви по ипотечните кредити. Средната лихва по 30-годишните ипотечни кредити с фиксирана лихва намаля до 4,07% спрямо 7-годишния връх от около 4,94% през ноември, сочат данни на компанията за ипотечни кредити Freddie Mac. Това се случи след неотдавнашното решение на Федералния резерв да замрази повишаването на основните лихви. Предлагането на жилища остава ограничено особено в по-ниския ценови сегмент на пазара заради недостига на земя и работна ръка. Правителството съобщи миналата седмица, че разрешенията за строеж на еднофамилни жилища са намалели за пети пореден месец през април, достигайки най-ниското си ниво от ноември 2016 г. Миналия месец продажбите на съществуващи жилища са намалели в североизточните и южните щати и са останали непроменени в Средния запад и западните щати. През април на пазара е имало 1,83 млн. съществуващи жилища, което е ръст спрямо 1,67 млн. през март и 1,8 млн. година по-рано. При запазване на темпа на продажби от април ще са необходими 4,2 месеца за изчерпване на настоящите наличности спрямо 3,8 месеца през март. Предлагане, достатъчно за шест до седем месеца напред, е смятано за здравословен баланс между търсене и предлагане. Средната цена на съществуващите жилища е нараснала с 3,6% на годишна основа до 267 300 долара през април.", "date": "2019.05.22", "title": "Жилищата в САЩ неочаквано са намалели"}
{"url": "https://www.24chasa.bg/novini/article/7466971", "text": "Възрастна монахиня от френско-испански произход беше намерена убита в село Нола в Централноафриканската република (ЦАР), където е обучавала млади момичета за шивачки, предаде Франс прес, като се позова на Ватикана. Според официалния сайт на Светия престол \"Ватикан нюз\" 77-годишната жена е била открита обезглавена в понеделник сутринта, посочва БТА. Според епископ от епархията Бургос в Северна Испания, от която произхождала монахинята, обаче тя е била заклана, като причините за това засега не са известни. Днес, по време на общата аудиенция на площад \"Свети Петър\" във Ватикана, папа Франциск определи убийството като варварско. \"Бих искал да си спомним за Инес Ниевес Санчо, на 77 години, учителка на бедни девойки от десетки години, убита по един варварски начин в ЦАР, точно там, където е обучавала за шивачки млади момичетата. Това е една жена, която отдаде живота си на Исус, за да помага на бедните хора\", каза папата. Монахинята е била погребана вчера в централноафриканската епархия Берберати. Испанският премиер Педро Санчес изрази днес съболезнования на близките на жертвата. Той припомни, че неотдавна в друга африканска страна, Буркина Фасо, бе убит испанският мисионер Фернандо Ернандес.", "date": "2019.05.22", "title": "Обезглавиха в Африка възрастна монахиня от Испания, обучавала момичета за шивачки"}
{"url": "https://www.24chasa.bg/novini/article/7466506", "text": "В сряда петролът поевтинява слабо в резултат на нарастване на складовите запаси на суров петрол в САЩ и подновени опасения, че продължителна търговска война между Вашингтон и Пекин може да навреди на глобалната икономика и респективно на потреблението на важната енергийна суровина, предаде  . Редица анализатори обаче предупреждават, че петролните пазари остават затегнати в условията на съкращаване на доставките от страна на производителите от формата \"ОПЕК+\" и на фона на ескалиращото политическото напрежение в Близкия изток и по-специално по оста САЩ - Иран. Фючърсите на американския лек суров петрол с доставка през юни се понижават с около 1% към 62,60 долара за барел, след като късно снощи Американският петрол институт (API) отчете нарастване на наличните петролни складови запази в САЩ с 2,4 млн. барела през седмицата до 17-и май. Фючърсите на петрола брент с доставка през юли пък се понижава с 0,5% малко под нивото от 72 долара за барел. Междувременно управляващите в Саудитска Арабия публикуваха изявление, в което се казва, че кралството е решено \"да постигне баланс\" на световния петролен пазар и \"да работи за неговата стабилност на устойчива база\". Вниманието на инвеститорите е насочено към официалните данни по-късно днес на Енергийната информационна администрация (EIA) на САЩ и дали те също ще покажат изненадващ ръст на наличните седмични складови запаси на суров петрол.", "date": "2019.05.22", "title": "Петролът поевтинява слабо"}
{"url": "https://www.24chasa.bg/novini/article/7466527", "text": "Ново предприятие за преработка на плодове и зеленчуци започва да се изгражда край пловдивското село Калековец. В него ще бъдат вложени 14 млн. евро от компания, чийто собственик е чужденец, живеещ от 15 г. у нас. Очаква се да се открие над 100 работни места. \"Това е поредният завод в община \"Марица\", която е на първо място в България по инвестиции - над 1, 5 млрд. евро за последните 15 г.\", заяви кметът Димитър Иванов. Базата край Калековец ще е върху 100 дка площ. Там ще се разположат логистичен център и цех с високотехнологично оборудване за преработка на ябълки, круши, чушки, краставици и домати. Концентратът и плодовият мус ще са за страната и чужбина. \"Ще се изкупува зарзават от цялата Пловдивска област. Инвеститорът има осигурен пазар за 3 г. напред\", уточни Иванов. По думите му същата компания притежава подобна фабрика и в Пазарджик, но с по-малки обеми на производство. За по-бързата реализация на проекта край Калековец община \"Марица\" се е ангажирала с кратки срокове за процедурите и подобряване на инфраструктурата. В момента до терена има само полски път, предвижда се да се построи асфалтов, както и кръгово движение след една от детелините на магистрала \"Тракия\".", "date": "2019.05.22", "title": "Строят ново предприятие в община \"Марица\", инвестицията е 14 млн. евро"}
{"url": "https://www.24chasa.bg/novini/article/7466558", "text": "Със заповед на министъра на земеделието, храните и горите Десислава Танева, от днес се забранява уловът на бели пясъчни миди от видовете Donax trunculus и Chamelea gallina в българската акватория на Черно море. Това съобщиха от пресцентъра на Министерството на земеделието, храните и горите. Забраната се въвежда за срок от 30 дни. Тя цели опазване и осигуряване на оптималните условия за размножаване и развитие на популациите от бели пясъчни миди.", "date": "2019.05.22", "title": "Забранява се уловът на бели пясъчни миди в Черно море"}
{"url": "https://www.24chasa.bg/novini/article/7466576", "text": "Изграждането на нов национален стадион е част от офертата на MAG за концесията на летище София, включено в разширеното предложение, подадено пред Министерството на транспорта, заявяват от отдела за връзки с обществеността на консорциум \"Витоша\" (състоящ се от Manchester Airports Group (MAG) и нейният партньор Beijing Construction Engineering Group (BCEG). Стадионът ще бъде част от независима и допълнителна инвестиция на стойност от 600 милиона евро, която е извън обхвата на основната инвестиционна оферта от близо 1,5 милиарда евро. По този начин цялостното предложение за инвестиции надвишава 2 милиарда евро, съобщава от един от петимата кандидати за концесиониране на летище София, които бяха допуснати да продължат участие в процедурата на Министерството на транспорта. Консорциум \"Витоша\" предлага да вземе дейно участие в развитието на летище София, което ще включва нов национален стадион (построен по стандартите на УЕФА от категория 4), подкрепен от търговска зона, магазини, зона за отдих и логистични съоръжения, за да се създаде допълнителен бизнес зони София, както и такива за развлечения. Самият проект предвижда новият стадион да бъде мултифункционален, напълно подходящ за националните отбори по различни видове спорт, световни спортни състезания, както и концерти и фестивали. От консорциум \"Витоша\" допълват, че при одобрение на неговата кандидатура, обещаният нов стадион ще бъде завършен навреме, за да бъде използван при евентуално предоставяне на домакинството на България на Младежките зимни олимпийски игри през 2024-а година. Предложението за концесията на летище София е като продължение на успеха на подобен проект, развит от двете компании, влизащи в консорциум \"Витоша\", на летище Манчестър (Airport City Manchester). Компаниите MAG и BCEG сключиха партньорство за изграждането на летище Манчестър през 2013-а година, което доведе до значителни икономически ползи за северната част на Англия и проектът бе признат като един от най-мащабните от подобен вид след този за Олимпийските игри в Лондон през 2012-1 година.", "date": "2019.05.22", "title": "Национален стадион е част от офертата на кандидат за концесията на Летище София"}
{"url": "https://www.24chasa.bg/novini/article/7466554", "text": "Софийската градска прокуратура е повдигнала обвинение за опит за убийство на 16-годишното момче, което на 20-и май пред клуб на ул. \"Елисавета Багряна\" в София наръга с нож връстник, съобщи градският прокурор Емилия Русинова. Вечерта в клуба се събрали много младежи, които празнували рожден ден на момиче. Помещението се отдавало под наем за партита. С празнуващите бил и обвиненият младеж. Той обаче пристигнал доста късно, когато вече алкохолът бил свършил. Така твърдели свидетели, уточни шефът на СДВР Георги Хаджиев. Докато партито вървяло в клуба, отпред се били събрали и други момчета, като между празнуващите и тях имало размяна на обидни реплики. След края на рождения ден двете 16-годишни момчета, празнуващият и това, което било отвън, се скарали за предстоящото дерби \"Левски\"-ЦСКА. Свидетели видели как обвиненият младеж извадил нож от черен платнен калъф и го опрял в гърлото на връстника си, а после му нанесъл две прободни рани в белия дроб и сърцето. При претърсванията в дома му са намерени 2 ножа, като вероятно единият от тях е този, с който е извършен опитът за убийство. Шефът на СДВР уточни, че младежът е почиствал ножа, а по открити в жилището му дрехи имало следи от кръв. До момента са разпитани 31 свидетели, като няма данни досега раненото момче и обвиняемият да са използвали наркотици и алкохол.", "date": "2019.05.22", "title": "Обвиниха 16-годишното момче, наръгало връстник след рожден ден"}
{"url": "https://www.24chasa.bg/novini/article/7465787", "text": "Наскоро Министерството на търговията на САЩ обяви, че ще включи \"Хуауей\" и още 70 китайски компании в черния списък и забрани на \"Хуауей\" да закупува технологии или части от американски фирми. Относно това на 21 май говорителят на Министерството на промишлеността и информатизацията на Китай и началник на Отдела за развитие на информацията и комуникацията Уън Ку заяви, че Китай се надява различните страни да се отнасят справедливо към китайските компании и да им предоставят равноправна и благоприятна среда за провеждане на международно сътрудничество, съобщава  . Същия ден Уън Ку на брифинг отговори на въпрос относно развитието на 5G технологиите от \"Хуауей\". Той каза, че 5G е глобална индустриална екосистема, а \"Хуауей\" играе изключително важна роля в развитието ѝ. В същото време китайският технологичен гигант е един от отличните доставчици на комуникационно оборудване и интелигентни терминали и приносът му за развитието на глобалната мобилна комуникационна индустрия е голям. Той каза още, че китайското правителство винаги е полагало усилия за подобряването на пазарната, законова и удобна за бизнес среда и изисква от китайските компании в чужбина да спазват законите и наредбите на съответните държави.", "date": "2019.05.22", "title": "Китайско министерство: Различните страни трябва да се отнасят справедливо към компаниите ни"}
{"url": "https://www.24chasa.bg/novini/article/7466550", "text": "Ремонти на улици около Сточна гара блокират движението по няколко пътни артерии.  Автомобилите минават по 100 метра за около час.  На мястото са изпратени пътни полицаи, които да регулират движението, но въпреки намесата им трафикът остава блокиран.  Освен кърпенето на улици много столичани вече се изнасят от София по това направление и това допълнително натоварва движението.  Във фейсбук страницата на Центъра за градска мобилност беше публикувано следното съобщение: \"В района на Сточна гара днес има изключително натоварен трафик и молим всички да използват (по възможност) алтернативни маршрути. Заради натовареното движение обществения транспорт трупа закъснения и не може да спази разписанията си, за което се извиняваме на пътниците\". Според информацията причината за големите задръствания е ремонт на ул. \"Каменоделска\". От днес там е затворено източното платно от моста на \"Изида\" до \"Малашевска\", отворено за движение остава само западното платно. Това предизвиква усложнено придвижване на автомобилите. Полицията и диспечерите на ЦГМ и Столична община правят всичко възможно да облекчат положението. Отново молим всички да проявят разбиране и търпение, пишат от ЦГМ. Освен това НКЖИ ремонтира моста на \"Изида\", заради което също има стеснения в района.                                                                                                                                                                                                                                                                                                                       ", "date": "2019.05.22", "title": "Ремонти блокират движението около Сточна гара в София"}
{"url": "https://www.24chasa.bg/novini/article/7466567", "text": "Кметът на Стамболийски Георги Мараджиев даде старт на строителните дейности по най-важния проект, който е спечелен по европрограма от началото на мандата му. Той е на стойност 4 341 305 лева и е за двата пътя Стамболийски – Йоаким Груево и Стамболийски – Триводици. Първото трасе ще бъде финансирано с 1 285 471 лева, а второто - с 3 055 834 лева. Срокът за изпълнение е пет месеца и половина. Избрана е столична фирма, която ще работи по нова технология - 35-40 % по-евтина и 30 процента по-бърза. \"Изпълнителят дава гаранция, че не децата, а внуците и правнуците ни ще се возят дълги години без проблем по тези нови пътища\", каза кметът Георги Мараджиев.", "date": "2019.05.22", "title": "Ремонтират два пътя в Стамболийски с нова технология, с 40% по-евтина е"}
{"url": "https://www.24chasa.bg/novini/article/7466601", "text": "Най-малко един човек е загинал, след като двуетажен автобус с руски туристи се преобърна през мантинелата на шосе в италианската област Тоскана, предаде Асошиейтед прес, като се позова на агенция АНСА. Част от пътниците са останали блокирани в купето на автобуса. Инцидентът е станал в 9,30 ч. (10.30 ч.) на магистралата Флоренция-Сиена близо до град Монтериджони. ТАСС цитира източник от болницата в Сиена, където са постъпили двайсетима ранени, според когото състоянието на осем от тях е \"средно тежко\", а четирима са с леки травми. Никой от пациентите не е с опасност за живота, предава БТА. АНСА твърди, че в превозното средство е имало туристи от няколко източноевропейски държави. По данни на местната полиция броят на ранените е около 31. Руското посолство в Рим съобщи, че в превозното средство, управлявано от италиански шофьор, е имало между 51 и 60 души, предимно граждани на Русия. Арменското външно министерство обяви, че сред пострадалите има граждани на Армения. Предполага се, че жертвата е екскурзоводката на групата, съобщи ТАСС. Засега не е известна причината за катастрофата. Тестът за алкохол на шофьора е бил отрицателен. Полицията предполага, че той е загубил контрол върху управлението, защото му е било отвлечено вниманието, съобщи италианската агенция АНСА.", "date": "2019.05.22", "title": "Катастрофа на автобус с руски туристи в Италия, има жертва и ранени (Обновена)"}
{"url": "https://www.24chasa.bg/novini/article/7466606", "text": "Осем турски военни самолета снощи 34 пъти са нарушили гръцкото въздушно пространство в североизточната, централната и югоизточната част на Егейско море, съобщи в. \"Катимерини\", позовавайки се на източник от гръцкото министерство на отбраната. Турските самолети, шест бойни F-16, летящи в три формации, и два транспортни CN-235, летящи отделно, са нарушили два пъти и въздушното пространство над Атина, предава БТА. Два от турските самолети са били въоръжени, каза източникът от министерството, като добави, че всички самолети нарушители са били прехванати от гръцки самолети според международните правила. Властите в Атина постоянно предупреждават за честите нарушения на въздушното пространство от турските военновъздушни сили и за нарушения на изключителната икономическа зона на Кипър. Вчера гръцкият президент Прокопис Павлопулос заяви, че Гърция няма да позволи подобни инциденти да продължават.", "date": "2019.05.22", "title": "Турски изтребители отново нарушиха гръцкото въздушно пространство"}
{"url": "https://www.24chasa.bg/novini/article/7466596", "text": "Посланикът на САЩ в България Ерик Рубин приветства началото на изграждането на интерконектора между България и Гърция. Това става известно от изявление на посланика по повод церемонията по първа копка на проекта, разпространено от посолството. \"Ние приветстваме тази церемония като знак за големия ангажимент, който българската и гръцката страна поемат към изграждането на газовия интерконектор Гърция-България /IGB/\", посочва Ерик Рубин. По думите му проектът е обещание за енергийна диверсификация и по-голяма енергийна сигурност не само за България, но и за целия регион. \"Енергийната сигурност е важна част от националната сигурност, както и предпоставка за надежден и устойчив икономически растеж. Надяваме се да сме свидетели на бърз и непрекъснат напредък по изграждането на този интерконектор\", се посочва още в изявлението на посланика.", "date": "2019.05.22", "title": "US посланикът Рубин приветства началото на изграждането на интерконектора с Гърция"}
{"url": "https://www.24chasa.bg/novini/article/7466580", "text": "В продължение на два часа трима гардове в месокомбинат в София малтретирали наркозависима клошарка, влязла да краде в предприятието. Шефът на СДВР Георги Хаджиев определи престъплението като изключително брутално. Вследствие на счупването на главата, ръцете и жестокия побой, в горната част на тялото на жената се събрала кръв и тя издъхнала. Сигналът за престъплението е подаден в 3:35 часа в нощта срещу 17 май. Мъж се обадил, че в квартал \"Орландовци\" близо до улица \"Малашевска\" пред къща лежи жена с много наранявания, а ръцете й били завързани със свински опашки. На оградата на къщата имало кървава диря. При огледа се установило, че 28-годишната жена води скитнически начин на живот и е наркозависима. Тя крадяла често, включително и от месокомбината. При претърсване в хале на месокомбината са били намерени дървени бухалки, по които имало следи от кръв както на жената, така и на нейните биячи. От иззетите записи от камери станало ясно, че тя била вкарана в склад на предприятието, била вързана и два часа държана вътре. По думите на шефа на СДВР преди около 2 месеца жената и брат й, който също бил скитник и наркозависим, били спипани да крадат метал, били бити, а за назидание жената била и подстригана. Тримата охранители се предали сами в СДВР часове след престъплението. Официално по документи те не се водели на работа в охранителната фирма, която пазела месокомбината, но всъщност работели там. Днес прокуратурата ще поиска постоянен арест за тримата гардове.", "date": "2019.05.22", "title": "2 часа гардовете били наркозависимата клошарка, преди да я убият"}
{"url": "https://www.24chasa.bg/novini/article/7466621", "text": "След като забрани нелоялните търговски практики и подобри сътрудничеството между производителите, Комисията представя третия елемент за постигане на по-лоялни практики при веригата за доставки на храни чрез въвеждането на по-голяма прозрачност при обявяването на цените по протежение на цялата верига. Това съобщиха от пресцентъра на Европейската комисия. Европейската комисия внесе днес предложение, с което се изисква на всеки етап от веригата за доставки на храни, през който преминават продуктите на хранително-вкусовата промишленост, да се обявяват най-важните ценообразуващи елементи. Разликите между покупните и продажбените цени могат да предоставят информация за междинните разходи (като транспорт, застраховане, складиране и т.н.) между продавача и купувача. По-голямата прозрачност ще позволи да се взимат по-добри делови решения и ще подхранва доверието в лоялното ценообразуване на всеки етап на веригата за доставки на храни. Наличието на актуална и лесно достъпна информация за пазарната конюнктура също е от ключово значение за добрата конкурентоспособност на световния пазар. Предложените мерки ще обхванат месото, яйцата, млечните продукти, плодовете и зеленчуците, полските култури, захарта и зехтина. Те са разработени въз основа на системите за събиране на данни и процедурите, които вече са въведени и използвани от операторите и държавите членки при докладването на пазарна информация на Комисията, само че с разширяване на обхвата. В съответствие с процедурите на Комисията за по-добро законотворчество, предложението е публикувано за обществено допитване за четириседмичен срок. След това то ще бъде прието от Европейската комисия и се очаква да влезе в сила шест месеца след приемането му.", "date": "2019.05.22", "title": "ЕК: Да се увеличи прозрачността при ценообразуването при доставките на храни"}
{"url": "https://www.24chasa.bg/novini/article/7466628", "text": "Кандидатът за член на Европейския парламент от листата на ГЕРБ и СДС Андрей Ковачев ще посети Пловдив на 23 май 2019 г., четвъртък. В 11.00 часа той ще се срещне с екипа на предприятие за обработка на месо и производство на колбаси на ул. „Брезовско шосе“ 170., съобщиха от партията. От 12.30 часа на шатрата на ГЕРБ на Римския стадион той ще разговаря с пловдивчани и гости на града, предвидена е и среща с председателя на Съюза на репресираните в Пловдив Атанас Узунов. В 15.00 часа Андрей Ковачев ще посети голяма шивашка фирма в Източна индустриална зона.", "date": "2019.05.22", "title": "Андрей Ковачев ще посети Пловдив на 23 май"}
{"url": "https://www.24chasa.bg/novini/article/7466631", "text": "Извънредният и пълномощен посланик на Република България в САЩ Тихомир Стойчев дари на Библиотеката на Конгреса копия на Търновската конституция, издадени по повод на 140-та годишнина от нейното приемане. Документът получи Марк Суейни, заместник-директор на Конгресната библиотека и Джейн Санчес, директор на Юридическата секция. Дарението бе направено от името на председателя на Народното събрание на Република България Цвета Караянчева,  съобщиха от пресцентъра на парламента. „На тържествено заседание, проведено в старопрестолния град Велико Търново на 16 април 2019 г., чествахме 140 години от приемането на първата българска конституция. По повод годишнината Народното събрание подготви две фототипни издания на този основен закон – Конституцията на Княжество България от 1879 г. и Конституцията на Царство България /Сребърна конституция/ от 1911 г. в резултат на обявяването на Независимостта на България. Като израз на приятелските отношения между нашите два народа и на уважение към Библиотеката на Конгреса на САЩ – авторитетна и водеща американска институция, Ви предоставяме двете фототипни издания. За нас ще бъде чест те да станат част от колекцията от безценни книжа и документи, които се съхраняват в Библиотеката“, се казва в писмото на председателя на Народното събрание Цвета Караянчева до председателя на Камарата на представителите в 111-ия Конгрес на САЩ Нанси Пелоси. „Съвременният демократичен български конституционализъм има дълбоки и здрави устои, положени още в епохата на националното Възраждане. На 16 април 1879 г. представителите на българския народ, събрани в старата българска столица, приемат Търновската конституция. Тя е първият български основен закон, възродил България за нов политически живот и открил пътя й към модерната европейска държавност“, заяви при представянето на документа посланикът на България в САЩ Тихомир Стойчев. Той допълни, че Търновската конституция е една от най-демократичните и либерални за времето си, която въвежда принципа за разделение на властите – изпълнителна, законодателна и съдебна, и гарантира равенство на всички граждани, независимо от тяхната етническа и религиозна принадлежност. Марк Суейни благодари за ценното дарение и заяви, че с интерес очаква и други важни за нашата страна издания да станат част от колекцията на Библиотеката на Конгреса. На събитието присъстваха американски граждани, владеещи български език, които с интерес следят новите попълнения в Библиотеката.", "date": "2019.05.22", "title": "Фототипно издание на Търновската конституция вече е в Библиотеката на Конгреса"}
{"url": "https://www.24chasa.bg/novini/article/7466637", "text": "От Агенция \"Инфраструкура\" споделиха снимки, на които се вижда ремонтът на  автомагистрала \"Хемус\". До октомври догодина автомагистрала \"Хемус\" между Варна и Търговище ще е готова, каза вчера при посещението си в крайморския град премиерът Бойко Борисов. По думите му цялата магистрала трябва да е готова до 3 години, евентуално 4 за най-тежките участъци. Вижте как върви ремонта на автомагистралата: ", "date": "2019.05.22", "title": "Вижте как върви ремонтът на АМ \"Хемус\" (Снимки)"}
{"url": "https://www.24chasa.bg/novini/article/7466308", "text": "Севернокорейска информационна агенция КЦТА днес нарече Джо Байдън \"глупак\" и \"луд с нисък коефициент на интелигентност\", след критики на бившия американски вицепрезидент срещу лидера на КНДР Ким Чен-ун, предаде Франс прес. Байдън, който два мандата беше вицепрезидент на Барак Обама, е в предизборна кампания, откакто миналия месец обяви, че ще се бори за номинацията на демократите за президентските избори през 2020 г. КЦТА обвини Байдън и в \"клевета срещу висшето ръководство\" на КНДР, формулировка, която обикновено се отнася до Ким, и посочи, че бившият сенатор е станал \"безотговорен и безразсъден\", предава БТА. Коментарът на КЦТА е под заглавие \"Сноб, лишен от елементарни човешки качества\", предаде ТАСС. Според сп. \"Нюзуик\", в кампанията му във Филаделфия в събота Байдън попитал риторично: \"Дали сме нация, която прегръща диктатори и тирани като Путин и Ким Чен-ун?\", предаде Ройтерс. КЦТА изброява предишни предизвикали противоречия прояви на Байдън, след които са обвинения в плагиатство от британски политик в предизборна реч през 1988 г. и това, че заспал дълбоко при изказване на президента Обама през 2011 г. Пхенян обвини Байдън в \"нетърпима и сериозна политически мотивирана провокация\" срещу КНДР, предаде Асошиейтед прес.", "date": "2019.05.22", "title": "КНДР нарече \"глупак\" Джо Байдън заради критики срещу Ким Чен-ун"}
{"url": "https://www.24chasa.bg/novini/article/7466319", "text": "Победителят е с интерес да се развива в сферата на намаляване на техническите загуби по мрежата Стивън Качулков от Техническия университет в град София спечели конкурса „Стани стипендиант на ЧЕЗ“ за студенти, издание 2018-2019 г. До финала достигнаха трима участници. Сертификатите им бяха връчени в навечерието на Деня на българската просвета и култура и на славянската писменост от регионалния мениджър на ЧЕЗ за България Карел Крал. Победителят е стажант към дирекция „Реализация на инвестициите“ в ЧЕЗ Разпределение. Той е последен курс на обучение по специалността „Индустриално инженерство“ (на английски език) във Факултета за английско инженерно обучение към ТУ-София. В момента той подготвя дипломна работа на тема загубите в електроразпределителната мрежа. „Възможността да уча и да работя ми позволява да обогатя теоретичните си познания с многостранен практически опит. Надявам се да мога да използвам уменията си и да продължа да работя за намаляване на техническите загуби по електроразпределителната мрежа в България“, каза Стивън Качулков. В конкурса „Стани стипендиант на ЧЕЗ“ за студенти могат да кандидатстват всички студенти от технически висши учебни заведения на територията на Западна България. Всяка година компанията ще предоставя стипендии на изявени студенти, класирани на конкурсен принцип и на база обявените критерии, които са публикувани на сайта  . Конкурсът „Стани стипендиант на ЧЕЗ“ за студенти е част от дългосрочна политика на дружеството за насърчаване на професионалното образование в България и е продължение на конкурса „Стани стипендиант на ЧЕЗ“ за ученици, стартирал през 2012 г. През 2017-2018 г. бяха раздадени първите две стипендии на студенти.", "date": "2019.05.22", "title": "Студент от Техническия университет спечели стипендия от ЧЕЗ"}
{"url": "https://www.24chasa.bg/novini/article/7466317", "text": "Във връзка с изявление за \"Файненшъл таймс\" на гръцкия премиер Алексис Ципрас, в което посочва, че като премиер Никола Груевски никога не е искал да разговаря с него за намиране на решение на въпроса, който Гърция веднага след независимостта отвори във връзка с конституционното име на Македония, искам да посоча, че г-н Ципрас всъщност никога не е предлагал такива разговори, които аз съм отхвърлил, написа във Фейсбук бившият македонски премиер Никола Груевски, който избяга от Северна Македония и получи политическо убежище в Унгария, съобщава информационният сайт Фактор. Бившият лидер на ВМРО-ДПМНЕ пише, че е водил интензивни разговори с Георгиос Папандреу, \"с когото имахме 10 лични срещи по този въпрос, но за съжаление заради известните гръцки позиции или червени линии, както те ги наричаха, не стигнахме до решение, което по-късно да предложим на гражданите на референдум\", предава БТА. Краят на моя мандат и началото на мандата на Ципрас съвпаднаха само с една година, а това бе от началото на 2015 до началото на 2016 г. С г-н Ципрас се сещам само за две взаимни комуникации. Първата, когато след неговото избиране за премиер на Гърция, някъде през февруари 2015 г. имахме телефонен разговор по моя инициатива, чиято цел бе да му честитя избирането за премиер и да установим първоначална комуникация и опит за сътрудничество. В този разговор, аз на него, а не той на мен, предложих в момента, когато бъде готов, да се срещнем и да разговаряме за намиране на решение на въпроса, заради който Гърция блокира нашата европейска и евроатлантическа интеграция. Казах му, че той може да избере времето и мястото на срещата. Неговият отговор, формално погледнато, бе позитивен - той каза, че щом има възможност, ще ме потърси, за да разговаряме по този въпрос. Никога след това той не се обади, пише Груевски във Фейсбук, коментирайки твърдението на Алексис Ципрас в интервю за \"Файненшъл таймс\", пише Фактор.", "date": "2019.05.22", "title": "Груевски: Господин Ципрас никога не е предлагал да говорим за името на Македония"}
{"url": "https://www.24chasa.bg/novini/article/7466328", "text": "Днес около 07,15 ч. след сигнал при провеждане на специализирана полицейска операция е извършена проверка в частен дом в гр. Лом, обитаван от 27-годишен криминално проявен местен жител. При извършеното претърсване от мазе на къщата са намерени и иззети 6 полиетиленови чувала, съдържащи 58,8 кг насипен нарязан тютюн, без български акцизен бандерол. Притежателят е доведен в РУ Лом, където са му снети обяснения. Вчера около 18,00 ч. в крайдунавския град след сигнал служители на РУ Лом са спрели за проверка лек автомобил „Ауди А3” с монтанска регистрация, управляван от 25-годишен местен жител, известен на полицията. При извършеното претърсване в багажника на колата е намерен и иззет черен полиетиленов чувал, съдържащ 40 стека /8 000 къса цигари \"Gentelmen\", без поставен български акцизен бандерол. По случаите са образувани досъдебни производства в РУ Лом.", "date": "2019.05.22", "title": "Иззеха голямо количество незаконни акцизни стоки в Лом"}
{"url": "https://www.24chasa.bg/novini/article/7466324", "text": "Европейската комисия старателно отлага някои решения, които биха създали противоречия в навечерието на изборите за Европейски парламент. Това може да се приеме като опит да се избегне влияние върху гласуването. Но тя си навлече и критики, че проявява бездействие. Европейците, които от 23 до 26 май ще избират новите евродепутати, най-вероятно ще го направят без да знаят какво е решила Европейската комисия по дългогодишни случаи със злоупотреби на европейски фондове от източноевропейски лидери, за спазването на фискалните правила от западноевропейските държави и за ключовата реформа на правилата за спасяване на банките. Служители на ЕС заявиха, че правят оценка на случаите, но е необходимо време за постигане на окончателно решение. \"Макар да разбирам, че ЕК иска да избегне каквито и да било провокиращи противоречия ходове точно преди изборите, това не е добра публична политика\", заяви евродепутатът от Европейската народна партия Маркус Фербер. Решението за Орбан е оставено да чака Комисията в продължение на месеци обмисля въпроса за възможно връщане на европейски фондове, след като при миналогодишно разследване Европейската служба за борба с измамите (ОЛАФ) разкри сериозни нарушения и конфликт на интереси по проекти за модернизиране на уличното осветление в унгарски градове. Проектите, които Европейският съюз съфинансира с Унгария, бяха реализирани от 2011 до 2015 г. от компания, в чийто управителен съвет от 2009 до 2014 г. членува зетят на унгарския премиер Виктор Орбан Ищван Тибьорц. Тибьорц продава своя дял в компанията през 2015 г., става ясно от нейната документация. Унгарската полиция прекрати своето разследване през ноември, като заяви, че не е разкрила каквото и да е престъпление. Нито Орбан, нито Тибьорц направиха коментар. Членството на партията на Орбан Фидес в Европейската народна партия бе замразено заради опасенията, че Унгария нарушава европейските принципи за върховенство на закона. Ако Фидес окончателно напусне ЕНП, тя може да се съюзи с евроскептиците, с които флиртува от години. Комисията с месеци отлага да реши дали чешкият премиер милиардер Андрей Бабиш е влязъл в конфликт на интереси при получаването от свързани с него компании на европейски фондове на стойност милиони евро. Бабиш отрече да е допуснал каквито и да било нарушения. Правната служба на ЕК достигна през януари до заключението, че Бабиш, който е и лидер на либералната партия \"Действие на недоволните граждани\" (АНО), е влязъл в конфликт на интереси, но за момента все още няма политически действия във връзка с това правно становище, заяви служител на ЕС. Ако бъдат открити нарушения, финансирането на замесените компании може да бъде спряно. Редовната оценка в средата на този месец на проектобюджетите на страните от еврозоната тази година бе отложена за първата седмица на юни, когато се очаква ЕК да реши дали да започне юридическа битка с Италия заради растящия й дълг. Комисията може също да насърчи Франция да намали дефицита си, за който се предвижда, че догодина ще надхвърли допустимите граници на Европейския съюз - щекотлив ход, отложен от ЕК за след европейските избори, на които президентът Еманюел Макрон ще се състезава с лидерката на крайната десница Марин Льо Пен за победа на изборите във Франция. Друго доста очаквано решение е във връзка с възможното оспорване на решението на Съда на Европейския съюз от март, което застана на пътя на решението на Брюксел да блокира спасяването на италианската банка Теркас. Решението може да улесни бъдещите процедури по спасяване на банки, но прилагането му на практика зависи от възможното оспорване на решението от Комисията. Комисарят по борба с монополите Маргрете Вестагер, която е и топ кандидатът на Алианса на либералите и демократите за Европа (АЛДЕ), отлага решението си по въпроса, който в Италия внимателно се следи от политици евроскептици - те от години водят кампания срещу европейските правила за спасяване на банките. Крайният срок за оспорване вече изтече, но Вестагер ще се възползва от удължаване с 10 дни преди да обяви публично решението си - това ще се случи след изборите за европарламент.", "date": "2019.05.22", "title": "Големите въпроси, които Брюксел отложи \nслед изборите за европарламент"}
{"url": "https://www.24chasa.bg/novini/article/7466326", "text": "Важен приоритет за България е присъединяването на Европейския съюз към Конвенцията за опазване на Черно море от замърсяване. Това заяви заместник-министърът на околната среда и водите Атанаска Николова по време на Министерската конференция за Общ дневен ред за Черно море, която се проведе вчера в Букурещ. Конференцията беше организирана от Румънското председателство на Съвета на Европейския съюз съвместно с Европейската комисия. Това съобщиха от пресцентъра на Министерството на околната среда и водите. Замeстник-министър Николова подчерта необходимостта от разработването на обща стратегия на ниво Европейски съюз за Черно море, която да стане част от макрорегионалните стратегии на Съюза. Според нея това ще помогне на държавите да подобрят подхода си за дългосрочно стратегическо сътрудничество. Общият дневен ред за Черно море е важна стъпка към създаването на такава стратегия, което изисква мобилизирането на средства на европейско ниво. „В момента страната ни е ротационен председател на Организацията за Черноморско икономическо сътрудничество. Под мотото „Море от възможности“ ние работим усилено за създаване на синергия с други формати на регионално сътрудничество и организации. Целта ни е да бъде използван потенциалът на широкия Черноморски регион за сътрудничество и ползотворно взаимодействие под формата на обмен на добри практики и възможности за изпълнение на успешни проекти в областта на опазването на морската околна среда. Въпреки различията между черноморските страни и тяхната принадлежност към различни международни организации и икономически съюзи, усилията трябва да са обединени в посока прилагане на мерки и политики за неговото опазване и устойчиво управление“, отбеляза заместник-министър Николова. Участие в конференцията взеха европейският комисар по околна среда, морско дело и рибарство Кармену Вела и представители на ниво министри с компетенции в областта на морските въпроси на черноморските страни (България, Грузия, Румъния, Русия, Турция и Украйна) и Република Молдова. От българска страна в конференцията участва и заместник-министърът на транспорта, информационните технологии и съобщенията Велик Занчев. Основните цели на Общия дневен ред са постигане на здрави морски и крайбрежни екосистеми, конкурентна, иновативна и устойчива синя икономика за Черно море и насърчаване на иновациите в синята икономика за Черно море. Първата сериозна стъпка за развитие на синята икономика в Черноморския регион беше направена с приемането на Министерската декларация за сътрудничество, подписана на 31.05.2018 г. в Бургас по време на отбелязването на Европейския морски ден. С подписването на декларацията черноморските страни обединиха своите усилия за устойчиво развитие при запазване на баланса „човек – икономика – природа“. Основен резултат от конференцията беше приемането на Министерска декларация за Общ дневен ред за Черно море. Общият дневен ред позволява на крайбрежните страни и Република Молдова да работят заедно за първи път в гъвкави формати и на доброволна основа с цел прилагане на съвместни проекти, които посрещат нуждите и приоритетите, идентифицирани за Черноморския регион, както и да привличат и приоритизират европейски инвестиции и фондове по ефективен начин.", "date": "2019.05.22", "title": "Зам.-министър Николова: Необходима е обща стратегия на ЕС за Черно море"}
{"url": "https://www.24chasa.bg/novini/article/7466345", "text": "Политическите лидери от Прищина и Тирана изготвят стратегия преди насрочената среща с делегацията на Белград в Париж на 1 юли, а президентът на Косово Хашим Тачи обяви, че в разговорите, чийто домакин ще бъде френският президент Еманюел Макрон, ще защити идеята си трите общини в южна Сърбия Прешево, Буяновац и Медведжа да бъдат присъединени към територията на Косово, пише белградският вестник \"Вечерне новости\". Това според Тачи би било поправяне на историческата несправедливост. Обявявайки концепцията си за срещата в Париж, \"Тачи още веднъж бръкна с пръст в окото на Белград\", пише вестникът. \"Виждам, че е необходимо да се коригира границата без това да окаже виляние дори върху един сантиметър от територията на Република Косово. Аз съм за корекция, не за размяна, и ще представя тази идея и в Париж\", каза Тачи. Реагирайки на плана на Тачи, сръбският министър на отбраната Александър Вулин заяви за \"Новости\", че Сърбия бе гонена от Косово през 1999 г. с бомбардировачи и ракети томахоук, а \"не със силите на разбитите шиптарски терористи\". \"Нито тогава, нито сега шиптарите с Тачи, и без него, не са взимали решения нито за себе си, нито за Сърбия. /Президентът на Сърбия Александър/ Вучич взима решения в съответствие с интересите на Сърбия, а Тачи - както му се каже. Затова говори глупости и безмислици, защото знае, че това, което казва, не ангажира никого и за нищо\", каза Вулин за \"Новости\".", "date": "2019.05.22", "title": "Белградски вестник: Косовският президент \"бърка с пръст в окото\"на Сърбия"}
{"url": "https://www.24chasa.bg/novini/article/7466327", "text": "При влизането си в президентството новият лидер на Украйна Володимир Зеленски бе разочарован от работното място на държавния глава в сградата. Причина за недоволството му бе креслото, използвано преди от Петро Порошенко, съобщи ТАСС. Екипът на Зеленски разпространи днес видео от първо лице, разказващо как е минал първият работен ден на новия президент. Записът отразява момента, в който Зеленски влиза в кабинета си за пръв път и прави опит да седне в креслото на държавния глава. И реагира най-напред с думите \"Не е удобно\", предава БТА. Веднага след това Зеленски напомня на екипа си, че би желал да се премести от сградата на президентската администрация. \"Гледам значи и си мисля: кога всъщност се местим?!\", казва той пред съратниците си. Други кадри показват Зеленски, преди да положи клетва - задават му въпроса как да бъдеш президент и да си останеш човек. \"Засега нещата вървят, както трябва\", отговаря той. Володимир Зеленски неведнъж е заявявал, че президентската администрация трябва да бъде преместена от сградата на ул. \"Банковая\" в центъра на Киев на друго място и да бъде създадено там отворено работно пространство вместо сегашната кабинетна система.", "date": "2019.05.22", "title": "Креслото на Порошенко се оказа неудобно на Зеленски"}
{"url": "https://www.24chasa.bg/novini/article/7466355", "text": "Десетметрова снежна покривка продължава да има по високите места в турската туристическа столица Анталия в момент, когато летният сезон вече настъпва, съобщава частната телевизия НТВ, цитирана от БТА. Техника разчиства пътищата от натрупалия през зимата сняг в планинските райони на височина над 2000 метра. \"На някой места снегът е дълбок до десет метра\", съобщи Иса Акдемир, ръководен представител на общината в Анталия, отговарящ за околиите. \"И в предишни години сме се борили със снега, но чак толкова сняг не е имало\", споделя впечатленията си той. Сред засегнатите околии са тези на градовете Аксеки и Гюндогмуш, посочва телевизионният канал.", "date": "2019.05.22", "title": "10-метров сняг по високите места в Анталия"}
{"url": "https://www.24chasa.bg/novini/article/7466359", "text": "Община Перник е получила 27 млн. лв. от Междуведомствената комисия за възстановяване и подпомагане към Министерски съвет за укрепване на общински, държавни и частни сгради, пострадали от земетресението на 22 май 2012г., съобщи кметът Вяра Церовска. По думите й дори и тази година читалищата в Драгичево, Кладница, Рударци, Кралев дол, кв.\"Бела вода\" са укрепени с част от тези средства. Не се очаква допълнително финансиране, каза Церовска. Тя увери,че малкото пострадали обекти, които не са получили финансиране, общината ще се постарае да възстанови със собствени средства, въпреки кризисното състояние, в което се намира. С молебен и водосвет за здраве и благоденствие пред централния пернишки храм \"Св. Иван Рилски\" в Перник днес бе отбелязана седмата годишнина от голямото земетресение през май 2012 г. В богослужението се включи и викарият на Софийската епархия Белоградчишкият епископ Поликарп. Свещениците отново се помолиха да няма земетресения, наводнения, за дава здраве и благоденстиве на българските земи. Духовното да бъде водещо, за да преодоляваме изпитанията и бъдем крепост на по-младите, призова епископ Поликарп. Той приветства всички от името на партриарх Неофит. Бяха раздадени 250 порции постен курбан за здраве.", "date": "2019.05.22", "title": "Община Перник получи 27 млн. лв. за възстановяване на щетите от труса през 2012 г."}
{"url": "https://www.24chasa.bg/novini/article/7466357", "text": "Омбудсманът Мая Манолова изпрати писмо до председателя и членовете на Централната избирателна комисия, в което обръща внимание на опасения на граждани относно възможни проблеми при произвеждане на машинното гласуване и отчитането на резултатите от него на предстоящите избори за Европейски парламент. Това съобщиха от пресцентъра на омбудсмана.  УВАЖАЕМА ГОСПОЖО СТОЕВА, УВАЖАЕМИ ЧЛЕНОВЕ НА ЦЕНТРАЛНАТА ИЗБИРАТЕЛНА КОМИСИЯ, Обръщам се към Вас по повод на сигнали от граждани до институцията на омбудсмана, включително от експерта по наблюдение на избори г-н Стоил Стоилов, които изразяват своите опасения за проблеми при произвеждане на машинното гласуване и отчитане на резултатите от него на предстоящите избори за ЕП и оттам нарушаване на доверието в изборния процес. По-конкретно става въпрос за отказа на Централната избирателна комисия, обективиран в писмо № 12-23/20.05.2019г. до г-н Стоилов, да се извършва контролно ръчно преброяване на хартиените разписки от машинното гласуване. В писмото се посочва, че такова броене се прави задължително, когато гласуването с машини е единственият начин, по който гласоподавателите могат да упражнят правото си на глас. Сочи се още, че при предстоящите избори ръчно преброяване ще се осъществява задължително, когато възникне технически проблем, свързан с отчитането на изборните резултати в изчислителните пунктове на „Информационно обслужване“ АД. За да започне контролно преброяване ще е необходимо решение на съответната Районна избирателна комисия. В писмото не са изложени мотиви и аргументи, които да се основават на нормативни разпоредби. На предстоящите избори ще се гласува с машини в 3 000 избирателни секции, което е около ¼ от всички секции, а в местните избори през есента на 2019г. те ще бъдат 6 000, т.е. двойно повече. Методическите указания за произвеждането и начина на машинно гласуване в Секционна избирателна комисия са приети с решение на Централната избирателна комисия №358-ЕП/20.05.2019г., едва 5 дни преди изборния ден. Видно от тях машината за гласуване разпечатва финален протокол с резултатите от гласуването по партии, коалиции, независими кандидати, включително и съответните преференции. Данните от финалния протокол, съдържащ обобщените данни от машинното гласуване, се обявяват публично от председателя на СИК и се вписват в протокола на СИК. В указанията не се предвижда контролно ръчно преброяване на хартиените разписки, а резултатите от машинното гласуване се отчитат заедно с резултатите от гласуването с хартиените бюлетини в съответните секции и се вписват в общ протокол. В случай че не се извършва контролно преброяване на хартиените разписки в СИК, при евентуално оспорване на изборните резултати, такова преброяване ще трябва да се извършва от Конституционния съд. Контролното ръчно преброяване на хартиените разписки е необходимо, за да се установи дали броят им и отразеното в тях съответства на отчетените във финалния протокол гласове за партии, коалиции и независими кандидати и преференции. Подобни съображения изложих и в искането си до Конституционния съд, относно разпоредби от Изборния кодекс, създаващи опасност за свободното и демократично провеждане на изборите и нарушаващи избирателните права на гражданите и основни конституционни принципи. На следващо място прави впечатление, че в приложение № 85-ЕП-хм от изборните книжа в т. 6 /общ брой на недействителните гласове/ не е предвидено посочване на празни гласове от машинното гласуване. Отчитане на недействителни гласове от машинното гласуване не е предвидено и във финалния протокол с резултати от машинното гласуване в избирателна секция. Такива числови данни са били вписвани в протокола на СИК при произвеждане на изборите за президент и вицепрезидент на Републиката през 2016г. видно от приложение № 86-хм-ПВР от изборните книжа. Това означава, че в предстоящите избори избирателите, решили да гласуват машинно, няма да имат възможност да пуснат празна бюлетина, каквато възможност са имали в предходни избори. Този извод може да се направи единствено при съпоставка на изборните книжа, свързани с машинното гласуване, приети от ЦИК за предходни избори и за предстоящите такива. Липсата на такава възможност за избирателите, които ще гласуват с машина, създава условия за неравнопоставеност спрямо избирателите, които ще гласуват с хартиена бюлетина, което е в противоречие с изборните правила. Невъзможността да се пусне празна бюлетина се разминава и с предвиденото в техническата спецификация от документацията за ОП за специализирани устройства за машинно гласуване в избори за ЕП, съгласно която „Гласоподавателите могат да направят своя избор в съответната бюлетина или да не изберат нищо, с което да пуснат празна бюлетина.“ Също така не е предвидено в протокола на СИК да се вписват данни за броя на избирателите, гласували машинно, и броя на избирателите, гласували с хартиена бюлетина. По този начин не може да се направи извод каква част от избирателите са се възползвали от машинното гласуване, отчетено като общ брой, както и по партии, коалиции и независими кандидати и преференции. В Методическите указания на ЦИК не е предвидено да се публикува информация за резултатите от машинното гласуване отделно от гласуването с хартиена бюлетина. Като обществен защитник настоявам да бъде предвидена изрично възможността за контролно ръчно преброяване на хартиените разписки за установяване на съответствието между тях и разпечатания финален протокол с резултатите от машинното гласуване, както и неговото публикуване на интернет страницата на ЦИК. По този начин ще се гарантира достоверността на резултата от машинното гласуване, ще се избегнат съмнения в манипулиране на изборите и ще се закрепи доверието в изборния процес и конкретно в машинното гласуване. С уважение, МАЯ МАНОЛОВА ОМБУДСМАН НА РЕПУБЛИКА БЪЛГАРИЯ", "date": "2019.05.22", "title": "Мая Манолова поиска от ЦИК честни избори и контролно броене на машинния глас"}
{"url": "https://www.24chasa.bg/novini/article/7466361", "text": "Всекидневникът \"Пресе\" съобщава, че са открити първите следи за разкриване на хората или човекът, който стои зад видеото, предизвикало правителствена криза в Австрия. Те водят към детективско бюро в Мюнхен и адвокат във Виена, който още през 2015 г. е предложил изобличителен материал за Австрийската партия на свободата (АПС), посочват БТА. Както пише вестникът, следата води към адвокатът М., чиято кантора е в центъра на Виена. Той е организирал първата среща с хората, които са устроили клопката на бившия вече шеф на парламентарния клуб на АПС Йохан Гуденус и бившия вицеканцлер Хайнц-Кристиан Щрахе на остров Ибиса и са заснели изобличаващото видео. Но да започнем отначало историята така, както Йохан Гуденус е потвърдил пред \"Пресе\": през септември 2016 година умира Йон Гуденус, крайнодесен депутат от АПС, баща на бившия шеф на парламентарния клуб на партията Йохан Гуденус. След смъртта му фамилията иска да продаде част от именията си, състоящи се от земя и гори в област от Долна Австрия. Приятелка на Гуденус, която работи като брокерка на недвижими имоти, го свързала със споменатия адвокат. А той от своя страна казал, че познава латвийка, която търси такива земи и има намерение да се пресели с децата си в Австрия. Според Гуденус, пише \"Пресе\", първата среща се състояла в кантората на адвоката в центъра на града, близо до катедралния храм \"Щефансдом\". Името й било Альона Макарова. За доказателство за платежоспособността на мнимата племенница на руски олигарх адвокатът представил документ, според който латвийката вече е прехвърлила сума на сметката на адвоката, който ще изпълнява ролята на доверено лице до финализиране на покупко-продажбата. На срещата присъствал и мъж, който се представил под името Юлиан Талер като собственик на детективско бюро в Мюнхен. Истинското име на мъжа е известно на редакцията на \"Пресе\", както и фирмата за сигурност, която действително съществува. Фирмата предлага детективвски услуги по разясняване на случаи, преследвани от наказателното право. От края на 2018 г. интернет адресът на фирмата е офлайн. Гуденус се срещал с мнимата латвийка още няколко пъти във Виена, по-чести са срещите му с човека, наричащ се Талер. Бившият политик от АПС казал на една от срещите, че той и Щрахе искали да карат отпуската си на Ибиса. Латвийката и Талер отвърнали, че и те по същото време ще бъдат на острова. Срещата се състояла във вила близо до столицата, близо седем часа продължили разговорите, придружени от алкохол. Няколко камери документирали срещата, останалото е австрийска вътрешнополитичееска история. На редакцията на\"Пресе\" е известен фактът, че изобличителният материал е бил предлаган на няколко лица, година и половина по-късно попада в редакциите на \"Зюддойче цайтунг\" и \"Шпигел\". В предоставянето на материала на редакциите може да е бил замесен и споменатият адвокат. Междувпрочем това не е първият път, когато представител на правосъдието се опитва да направи достояние на обществеността снимки и видеозаписи, изобличаващи ръководни политици на АПС. Според информации, с които разполага \"Пресе\", подобен случай има и преди провинциалните избори във Виена през 2015 г. На свързани с различни партии лица адвокатът М. тогава предложил снимки, които документирали как Щрахе участва в предаване на пари на ръка в един гараж. Хонорарът за снимките били шестцифрена сума. Освен това М. обещал да представи доказателство и за това, че Щрахе е употребявал наркотици. Като източник на тези информации адвокатът посочил разочарован сътрудник в парламентарния клуб на АПС, който се чувствал изтикан в ъгъла от Щрахе. Тогава М. обяснил, че парите са необходими на партийния функционер да се вдигне финансово на крака. Акцията пропада. Никой не се съгласява да участва - доказателствата са недостатъчни, сумата е висока. Не е ясно, коментира вестникът, кой е поръчал видеото от Ибиса. Изглежда, че е било планирано за предизборната борба през 2017 г., но акцията се провалила. Продуцентите може би са си останали с материала и разходите и са продължили да търсят някого, който да ги финансира. Най-късно в този момент действието се прехвърля в Германия. \"Зюддойче цайтунг\" и \"Шпигел\" отричат да са платили за видеото, но може би зад тях стоят инвеститори. \"Пресе\" запита адвоката защо е представил фалшив паспорт и втори път се е опитал да разпространява подобен материал. Неговият лаконичен отговор гласи: \"Задължен съм да пазя тайна.\" Междувременно адвокатът си е наел адвокат, продължава \"Пресе\", който се е обадил в редакцията и е помолил от името на своя клиент за разбиране", "date": "2019.05.22", "title": "Видеото, свалило кабинета на Австрия, тръгнало от детективско бюро в Мюнхен през 2015-а"}
{"url": "https://www.24chasa.bg/novini/article/7466372", "text": "Образувано е досъдебно производство, което се наблюдава от Окръжната прокуратура в Шумен, след като  . Инцидентът станал в околностите на Шумен. Изяснява се видът на оръжието, с което е бил извършен опитът за убийство на 26-годишната Нурсел. 30-годишният Нелгин е избягал от местопроизшествието. Бившата му съпруга е в болницата, след като по време на стрелбата срещу нея в главата й са попаднали две сачми. Нама опасност за живота й. Това съобщиха от пресцентъра на прокуратурата. Жената била в автомобила на свой колега, с когото работели в завод „Алкомет“ в Шумен. Те често пътували за работа заедно, тъй като живеели наблизо и били семейни приятели. 30-годишният Нелгин започнал да ги преследва и принудил колегата на бившата си жена да спре. Извадил оръжие и стрелял по нея. След това направил обратен завой, произвел още един изстрел и избягал от местопроизшествието. Открит бил от полицията в Разград, където е задържан за 24 часа по Закона за МВР. След довеждането му в Шумен Окръжната прокуратура ще го привлече като обвиняем за престъпление по член 116, ал.1, т. 6а, във връзка с член 115, във връзка с член 18 от НК. Опитът за убийство е извършен в условията на домашно насилие и в изпитателния срок на предходно осъждане. Нелгин преследвал често бившата си съпруга. Ден преди инцидента тя подала втора жалба за домашно насилие срещу него. Продължават действията по разследването.", "date": "2019.05.22", "title": "Съпругът, прострелял бившата си, избягал веднага след това"}
{"url": "https://www.24chasa.bg/novini/article/7466129", "text": "Петзвездният InterContinental Sofia e сред победителите на престижния конкурс, организиран от сп. „Идеален дом”. Специалното отличие беше връчено на пловдивската „Галакси Инвестмънт Груп” за реновацията и реконструкцията на луксозния столичен хотел. За да отговори на последните тенденции в бранша и на високите стандарти на оператора, хотелът е изцяло реновиран от „Галакси Инвестмънт Груп”. В контекста на съществуващата сграда е изградено напълно ново крило. Така хотелът вече разполага със 194 стаи, които се отличават с елегантен дизайн и луксозни петзвездни допълнения без аналог у нас. Уникален за България е и президентският апартамент, който заема 268 кв. м на последния етаж и осигурява несравним комфорт на своите гости. Той може да бъде резервиран отделно или заедно с прилежащите му два апартамента и така да се отдели целият седми етаж на хотела, което го прави идеално място за визити от най-високо ниво. „Водещ принцип на екипа при реализацията на проекта беше отношението към детайла във всеки етап на реконструкцията, довършителните работи и обзавеждането. В този процес взеха участие утвърдени специалисти - проектанти, дизайнери и консултанти, които приеха предизвикателството да направят този проект възможен“, сподели по време на церемонията управителят на „Галакси Инвестмънт Груп” Константин Бояджиев. Само година след откриването си Intercontinental Sofia вече е символ на най-висок хотелски стандарт и безкомпромисно качество. „Поредното доказателство в тази посока е фактът, че хотелът в София е на трето място по качество на услугата сред 150-те най-луксозни от веригата в Европа“, посочи той. InterContinental Sofia е част от InterContinental Hotels Group - водеща компания в хотелиерската индустрия с повече от 400 000 служители, работещи в 100 държави. InterContinental Hotels Group има 5603 действащи хотела по света, още 1859 се изграждат.", "date": "2019.05.22", "title": "„Галакси Инвестмънт Груп” с приз за реновацията на InterContinental Sofia"}
{"url": "https://www.24chasa.bg/novini/article/7466381", "text": "\"БДЖ-Пътнически превози\" ще осигури над 8000 допълнителни места във влаковете за почивните дни по повод Деня на българската просвета и култура и на славянската писменост. За тази цел ще бъдат увеличени с допълнителни вагони съставите на някои влакове, които пътуват по основните направления в страната, съобщиха от пресцентъра на националния железопътен превозвач. От БДЖ напомнят на своите клиенти, че при закупуване на билети за отиване и връщане, могат да ползват от 10 до 30 на сто намаление от редовната цена на билета в зависимост от различните търговски оферти на дружеството. Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата \"Информация\" и билетните каси в железопътните гари и бюра в страната или на националния информационен телефон 0700 10 200.", "date": "2019.05.22", "title": "БДЖ осигурява над 8000 допълнителни места във влаковете за почивните дни"}
{"url": "https://www.24chasa.bg/novini/article/7466375", "text": "Заинтересовани сме от активизиране на двустранната търговия и икономическо сътрудничество, както и от увеличаване присъствието на словашкия бизнес в България. Това е заявил министърът на икономиката Емил Караниколов по време на среща в министерството с делегация, включваща представители на фирми от област Търнава, Словакия, съобщиха от ведомството. Компаниите, присъствали на срещата, работят в сферите на производство на машини, ремъци за транспортни средства, бои и лакове, както и стоманени и бетонни стълбове. Министър Караниколов е казал, че през 2018 г. отчитаме рекордно високи стойности на двустранните търговски отношения. През 2018 г. износът към Словакия е 217.117 млн. евро, с ръст от 4.9 на сто. Вносът е 393.862 млн. евро, с ръст от 1 на сто, а стокообменът възлиза на 610.979 млн. евро, това е дял от 1 на сто от целия ни стокообмен и ръст от 2.3 на сто, е завил Караниколов. Икономическият министър е на мнение, че Четвъртата сесия на двустранната консултативна комисия за икономическо сътрудничество ще допринесе за увеличаване на стокообмена и задълбочаване на връзките между българските и словашките фирми. Предвижда се Сесията да се състои в най-скоро време и да бъде съпътствана от бизнес форум, е допълни Караниколов.", "date": "2019.05.22", "title": "Караниколов: През 2018 г. стокообменът ни \nсъс Словакия възлиза на 610.979 млн. евро"}
{"url": "https://www.24chasa.bg/novini/article/7466400", "text": "Районна прокуратура – Велико Търново внесе в съда обвинителен акт срещу мъж за блудство, съобщиха от пресцентъра на Апелативната прокуратура. Обвинението срещу Х.А. е за това, че на 21.03.2019 г. в гр. Велико Търново, на пътека между ресторант „Макдоналдс“ и ул. „Стоян Коледаров“, извършил по отношение на жена, действия с цел да възбуди и удовлетвори свое полово желание без съвкупление, като употребил сила. Обвиняемият е осъждан многократно. В квартала е известен с избухливия си характер. Често злоупотребява с големи количества алкохол, вследствие на което става изключително агресивен и неконтролируем, което води да предизвикване на конфликти с граждани от безобидни ситуации, нарушения на обществения ред, хулигански прояви и извършване на престъпления от общ характер. На 21.03.2019 г. около 12:00 ч. пострадалата жена отивала на работа. В същия момент в обратна посока вървял обвиняемият. При разминаването, обвиняемият сграбчил жената с двете си ръце за раменете, след което, докато я държал с дясната си ръка за рамото, започнал да я опипва. Пострадалата се уплашила, но успяла да отблъсне нападателя си и да се обади на съпруга си, с когото се била разделила малко преди това. Предстои насрочване на делото за разглеждане от съда.", "date": "2019.05.22", "title": "Изправят на съд търновец, опипвал жена на улицата"}
{"url": "https://www.24chasa.bg/novini/article/7466411", "text": "Европейската комисия следи отблизо и търпеливо събитията в Лондон, но засега нямаме друг коментар. Това заяви говорител на ЕК по повод новите предложения на британския премиер Тереза Мей, свързани с оттеглянето на нейната страна от ЕС. Говорителят не отговори на въпрос дали ЕК и Лондон са разговаряли по възможностите за промяна на политическото изявление към споразумението за оттегляне на Великобритания. Досега ЕК нееднократно заяви, че самото споразумение не подлежи на предоговаряне, но е открита за промени на рамката за бъдещите отношения, очертана в изявлението, предаде БТА. ЕК отказа днес поканата на британски журналисти да даде препоръка на британците как да гласуват в насрочените за утре в страната избори за евродепутати. Нямаме партийни и политически виждания или предпочитания, посочи говорителят. Той не отговори дали ЕК ще поправи грешката си, призната от председателя Жан-Клод Юнкер, че не се е включила в кампанията преди рефендума за оттеглянето на Великобритания от ЕС.", "date": "2019.05.22", "title": "ЕК засега не взима отношение по новите предложения на Тереза Мей за Брекзит"}
{"url": "https://www.24chasa.bg/novini/article/7466380", "text": "Нова стратегия на Европейския съюз за Централна Азия ще бъде представена официално в Бишкек на 7 юли на 15-ата среща между външните министри на ЕС и на държавите от Централна Азия (ЦА). Преди това обаче документът трябва да бъде одобрен от Европейския съвет. Според експерти ЕС смята да преследва занапред по-активно интересите си в Централноазиатския регион. На сайта на дипломатическата служба на ЕС (EEAS) е качен проект на документ, озаглавен \"ЕС и Централна Азия: Нови възможности за силно партньорство\". Текстът от 17 страници предлага нова визия, подразбираща по-качествени връзки с Казахстан, Киргизстан, Таджикистан, Туркменистан и Узбекистан. Както заяви европейският комисар за международното сътрудничество и развитието Невен Мимица, \"чрез обновеното партньорство целим да заздравим взаимодействието с партньорите от ЦА, за да им помогнем да направят региона по-стабилен, процъфтяващ и по-взаимносвързан\". По редица причини Централна Азия до неотдавна бе смятана предимно за руска зона на интереси, посочи пред нашия вестник Леонид Гусев, експерт от Института за международни изследвания към Московския държавен институт за международни отношения. Напоследък обаче тенденцията се мени. Първо, елитите и населението в бившите съветски републики постепенно осъзнаха, че са независими и си направиха съответните изводи. Второ, икономически и географски причини превърнаха региона в арена на конкуренция между основните световни \"силови центрове\". \"Сътрудничеството между европейските страни и държавите от региона започна съществено да се засилва от началото на 2000-те години по няколко вектора едновременно - икономическо-енергийния, политическия и културния. Причината бе, че страните от ЕС започнаха да усещат все по-силна потребност от въглеводородни суровини. А страните от ЦА, най-вече Казахстан, Туркменистан и Узбекистан, притежават значителни ресурси от петрол и газ; в Европа ги смятат за алтернативни на Русия доставчици на въглеводороди. Това сътрудничество доби концентриран израз през 2007 г., когато държавните и правителствените лидери от ЕС приеха стратегия за задълбочени отношения между Евросъюза и страните от Централна Азия\", подчерта Леонид Гусев. Днешното преразглеждане на стратегията показва, че общността се стреми да обнови базата за взаимодействие и да изгради по нов начин връзки с региона. С оглед на новата стратегия се предвижда ЕС да насочи внимание главно към два аспекта. Да развива партньорство за гарантиране на стабилност чрез засилване на способността на държавите от ЦА да преодоляват вътрешните и външните предизвикателства и повишаване на способността им за осъществяване на реформи. Също и партньорство, насочено към процъфтяване, като подкрепя икономическата модернизация, съдейства за стабилна интеграция и инвестира в младежта. Леонид Гусев откроява няколко момента, налагащи стратегията да бъде обновена: \"През 2016 г. ЕС прие нова глобална стратегия за външната политика, съответно търси начин да адаптира външнополитическата си дейност към новите реалности. Освен това напоследък се засилват политическите процеси в региона. Ще посоча за пример инициативата на КНР \"Един пояс, един път\". В ЕС има разбиране, че ЦА е твърде важен транзитен регион в търговското сътрудничество с Китай. За ЕС остава важно сътрудничеството в енергийната сфера. Все още се обсъждат възможностите за прокарване на газопровод по дъното на Каспийско море за износ на туркменистански газ, проблемът с Афганистан и афганистанските бежанци. Именно сътрудничеството със страните от ЦА може да подпомогне в една или друга степен уреждането на ситуацията в Афганистан и да спре бежанския поток. ЕС смята да засили сътрудничеството със страните от ЦА в образованието и да предложи обучение по насоките, актуални за този регион. Евросъюзът разбира, че няма как съществено да разшири присъствието си там, но цели да гарантира поддържането му и занапред в Централна Азия\". Представеният документ е визия, очертаваща нови възможности, коментира казахстанският европеист Димаш Абдулин. \"Трябва да сме наясно, че от момента на създаването си до днес ЕС се обявява за стабилност и развитие, полага усилия да се избегнат нежелателни промени в много сфери. Съответно документът отразява точно тези вектори\", каза Абдулин пред \"Независимая газета\". По думите му, докато е в сила новата стратегия, ЕС ще внася именно въз основа на тези положения своите инициативи и проекти, засягащи ЦА. Още повече с оглед на нееднозначната ситуация в самата Европа. Става дума за промените в единния формат на ЕС, последиците от Брекзита, предстоящите избори за Европарламент и евентуалната смяна на председателя на Европейската комисия. Освен това целите на ЕС невинаги съвпадат с тези на САЩ. \"Външнополитическият курс на ЕС постоянно се индивидуализира и форматира. Затова представеният документ може да бъде изпратен за презентация в Бишкек в сегашния вид, но може и да се направят промени\", смята Абдулин. Колкото до ситуацията в Централна Азия, експертът не очаква в най-близко време изкривявания във външната й политика. \"Курсът към укрепване и развитие на отношенията с ЕС е стратегически. Нещата, засягащи различните вектори във външната политика, са максимално балансирани. Президентските избори в Казахстан са настрана от този проблем. Позитивен фактор е процесът, формиращ общия външнополитически курс на group5 Central Asia (gCA5 - термин, предложен от Димаш Абдулин, бел. на изданието), и този курс явно е прогресивен. Издаването на нова стратегия ЕС - ЦА само ще съдейства за позитивен политически и икономически растеж на страните от региона\", подчерта анализаторът. Новата стратегия на ЕС за ЦА засяга и Евразийския икономически съюз, и Русия, убеден е той, защото в интеграционните процеси Казахстан се стреми да осъществява най-добрите проекти. Подобряването на интегративните линии с ЕС повлиява благоприятно и евразийската интеграция като цяло. Експертът посочи, че документът предвижда ЕС да работи за премахване на структурните бариери, възпрепятстващи регионалната търговия и инвестициите, да подпомага влизането в СТО на нечленуващите все още в организацията централноазиатски страни и да насърчава стабилните взаимни връзки. Предстои да се върви към общи правила и по-интегриран регионален пазар, да се решават общи проблеми, каквито са влошаването на околната среда и тероризмът, да се активизира сътрудничеството с централноазиатските партньори с оглед поддържане на мира в Афганистан. В документа се отбелязва, че ключов елемент от участието на Брюксел в живота на региона остават споразуменията за разширено сътрудничество. ЕС е подписал такава спогодба с Казахстан през 2015 г. В момента се работи по аналогични споразумения с Киргизстан и Узбекистан. Таджикистан също е готов да преговаря по въпроса. ЕС изтъква, че тези споразумения не изключват участие на страните в други инициативи като Евразийския икономически съюз или в договори за свободна търговия. /БТА/", "date": "2019.05.22", "title": "ЕС ще промени подхода си към страните от Централна Азия"}
{"url": "https://www.24chasa.bg/novini/article/7466412", "text": "Вчера около 17:10 часа, в гр. Варна, на кръстовището на ул. \"Девня\" и ул. \"Атанас Москов\", водачът на товарен автомобил Форд С.Й. (62 г.) от с. Блъсково, по време на движение, не пропуска и блъска \"Ситроен\", който се движи в кръговото кръстовище. Вследствие на инцидента са пострадали мъж (39 г.) и дете от лекия автомобил, които получават контузни наранявания. Мъжът е получил и комоцио и е настанен за наблюдение в МБАЛ \"Св. Анна\", без опасност за живота, съобщиха от ОД МВР - Варна. Пак вчера, около 15:30 часа, на кръстовището на бул. ?Цар Освободител? и ул. \"Поп Димитър\", водачката на \"Тойота\" С.И. (47 г.) преминава на червен забранителен сигнал на светофарната уредба, не пропуска и блъска \"Мерцедес\", който прави ляв завой. Вследствие на инцидента жената получава контузни наранявания, прегледана е и освободена за домашно лечение, няма опасност за живота й.", "date": "2019.05.22", "title": "Шофьор блъсна дете на кръстовище във Варна"}
{"url": "https://www.24chasa.bg/novini/article/7466405", "text": "Пиян автокрадец предизвика среднощна гонка в Слънчев бряг , след като не се подчинил на полицаите да спре колата за проверка.  55-годишният бандит откраднал лек автомобил \"Сааб 95\", собственост на британец, от несебърското село Оризаре на 21 май. Около 23 ч. колата е била засечена в района на Слънчев бряг-запад. Полицейски патрул опитал да спре автомобила, но шофьорът отпрашил с мръсна газ. На кръстовището пред хотел \"Карлово\" не успял да вземе завоя и минал през бордюра на велоалеята. От удара пострадал двигателят на колата. Автокрадецът е задържан, а дрегер отчел 1,1 промила алкохол в кръвта му. 55-годишният мъж от Слънчев бряг е стар познайник на полицията, има и осъдителни присъди. По случая е образувано бързо производство.", "date": "2019.05.22", "title": "Пиян краде кола, вдига на крак полицията в Слънчев бряг"}
{"url": "https://www.24chasa.bg/novini/article/7466384", "text": "Ангажиментът за финансирането на неотложния ремонт на кораба музей \"Радецки\" е преди всичко на министерство на културата, твърдят от гражданско сдружение \"Словеса\". От там призовават ведомството да осигури необходимите средства преди паметната дата 2 юни. По прогнозни изчисления за ремонта на кораба, чието разрешително за плаване изтече през април, са необходими около 220 000 лв. \"През последните няколко месеца в инициативата за набиране на средства за спасяването на историческия кораб се включиха и много родолюбиви българи, но се налага и културното ведомство да внесе своя съществен принос в патриотичната кауза, се казва в писмото на сдружението на министерството. - Убедени сме, че от бюджета на министерството без проблем могат да се заделят пари за ремонта на легендарния \"Радецки\". Самото ведомство разполага с достатъчно голям финансов ресурс и не е минало в строг режим на икономии и пестене\". От \"Словеса\" обосновават искането си с факта, че от 2004 г. \"Радецки\" е филиал на Националния исторически музей, а от 1982 г. е и със статут на национален музей. Без разрешителното за плаване на кораба единственият плаващ музей у нас и на Балканите няма право да извършва плавания в акваторията на козлодуйското пристанище и по река Дунав.", "date": "2019.05.22", "title": "Искат спешно пари от министерството на културата за ремонт на \"Радецки\""}
{"url": "https://www.24chasa.bg/novini/article/7466473", "text": "Със спортен празник бе открито новото игрище в 60 основно училище „Св. Св. Кирил и Методий“ в кв. „ Бенковски“, съобщиха от пресцентъра на Столична община. Игрището е с размери 45 на 25 метра, положена е изкуствена трева и е изградено осветление. Инвестицията е на стойност 170 хиляди лева. Опуснати са още 70 хиляди за саниране на една от сградите на училището. Игрището е изградено по инициатива на гражданите и на районния кмет, които работиха в тясно сътрудничество за реализирането на проекта. Младежи от района дойдоха при мен заедно с кмета с идеята, подкрепих я и днес вече децата могат да се радват на новото спортно съоръжение. Това каза кметът Фандъкова по време на спортния празник в училището. Инвестициите в образованието са изключително важни, защото осигуряват по-добра среда за обучение и спорт на децата ни, подчерта столичният кмет Фандъкова. В момента се строят още 7 нови училищни сгради, като четири от тях се намират в малки населени места . В село Негован в район „Нови Искър“, в с. Мрамор в район „Връбница“, кв. Симеоново във Витоша и в кв.Требич в район „Надежда“ изграждаме нови кабинети и физкултурни салони, посочи Фандъкова Предстои да започне работа по реконструкция и изграждане на още три училищни сгради в 30 училище в район „Връбница“ , 100 училище в район „Сердика“ и 28 училище в „Красна поляна.“ На събитието присъстваха зам.-кметът Ирина Савина и кметът на район „Сердика“ Тодор Кръстев.", "date": "2019.05.22", "title": "Фандъкова откри нова училищна спортна площадка"}
{"url": "https://www.24chasa.bg/novini/article/7465912", "text": "Голяма европейска организирана престъпна мрежа беше разбита миналата седмица благодарение на обща операция на няколко полицейски служби, довела до ареста на двадесетина заподозрени, обяви днес Европол, цитирана от Франс прес и БТА. Международната организирана престъпна група, определена като \"високо професионална и опасна\", е натрупала около 680 милиона евро между между 2017 г. и 2019 г., посочи европейската полицейска служба, базирана в Хага. \"Операцията, наречена \"Ледоразбивач\", е най-значимата от този род в Европа срещу организирана престъпна група, която включва граждани на Литва и други европейски държави, замесени в голям трафик на наркотици, цигари, в поръчкови убийства и пране на пари\", обяви Европол. Повече от 450 полицаи в Полша, Великобритания, Литва и Испания извършиха едновременни рейдове срещу членове на престъпната организация на 15 и 16 май, уточни Европол. Предполагаемият ръководител на престъпната група - 48-годишен литовец, е бил арестуван в Испания, а 21 други заподозрени са задържани във Великобритания, Полша, Литва и Испания. Полицията нахлу в 40 жилища, конфискува имущество на стойност 8 милиона евро от пари в брой, диаманти, злато, скъпоценности и луксозни автомобили, гласи съобщението на Европол. Престъпната група е пренасяла наркотици и цигари във Великобритания и е прехвърляла пари в Полша, преди да ги изпере в Испания и други държави, най-вече чрез инвестиции в недвижими имоти.", "date": "2019.05.22", "title": "Операция \"Ледоразбивач\" срещу наркобанда в Европа, натрупала 680 млн. евро за 2 г."}
{"url": "https://www.24chasa.bg/novini/article/7466485", "text": "Физици възпроизведоха с лазер \"Мона Лиза\" на Леонардо върху \"квантово платно\" с широчината на човешки косъм, съобщи в. \"Дейли мейл\". \"Платното\" представлява капка свръхстудена квантова материя. Лазерът взаимодейства със странните й свойства и променя плътността на атомите. Така се появяват пиксели с различен нюанс. Учените от университета на Куинсланд са създали миниатюрното произведение на изкуството, като са охладили рубидиев газ до малко над абсолютната нула (минус 273 градуса Целзий). Той не замръзва, защото е много разреден, а вместо това се държи като капка газова квантова материя. Ширината на картината е около 100 микрона - колкото диаметъра на човешки косъм, който варира от 17 до 181 микрона. Творбата едва се вижда с човешко око, като всеки пиксел е широк колкото 50 атома. Използваната квантова материя е вид кондензация на Бозе-Айнщайн - загадъчно пето състояние на материята, заедно с твърдото, течното, газообразното и плазмата. Образува се при много ниска температура, при която атомите едва се движат един спрямо друг и се събират заедно, сякаш са едно цяло. Такива материали имат странни квантови свойства, включително и да текат без триене като т.нар. свръхфлуиди. Именно тези необичайни свойства са изследвали д-р Тайлър Нийли и екипът му, когато откриват как да създават миниатюрните произведения на изкуството. Учените са пресъздали десетки други образи с тази техника, включително \"Звездна нощ\" на Ван Гог и снимка на един от колегите си.", "date": "2019.05.22", "title": "Учени възпроизведоха \"Мона Лиза\" върху платно с широчината на косъм"}
{"url": "https://www.24chasa.bg/novini/article/7466503", "text": "Лидерът на управляващата в Полша партия \"Право и справедливост\" Ярослав Качински каза, че политически групи в някои държави от Европейския съюз, включително \"Национален сбор\" на Марин Льо Пен във Франция, са \"очевидно свързани с Москва и получават подкрепа от нея\", предаде Асошиейтед прес, цитирана от БТА. Качински направи коментара в интервю за седмичното издание \"Газета полска\". Изказването му навежда на мисълта, че предпазливостта на неговата националистическа партия към Русия може да бъде пречка за сътрудничество с \"Национален сбор\" или дясната партия \"Лига\" на италианския вътрешен министър Матео Салвини, който е приятелски настроен към Москва. В събота Салвини събра в Милано националисти от Европа в търсене на единство преди изборите за Европейски парламент тази седмица. На събирането обаче също така бяха очевидни разделенията заради Русия.", "date": "2019.05.22", "title": "Качински: Партията на Льо Пен е свързана с Москва"}
{"url": "https://www.24chasa.bg/novini/article/7466471", "text": "Районна прокуратура – Велико Търново внесе в съда обвинителен акт срещу ученик в 12 клас за изнудване. Обвинението срещу И.Х. е за това, че в периода 15.02.2019 г. – 18.02.2019 г. в гр. Велико Търново с цел да принуди К. С. да му плати сумата от 300 лева, го заплашил с разгласяване на позорящи обстоятелства, а именно негови интимни снимки – престъпление по чл. 213а от НК. На 15.02.2019 г., чрез интернет приложението „Месинджър“, с пострадалия се свързал непознат за него профил. Същият му изпратил скрийншотове (екранни снимки) на интимни разговори на пострадалия с друг мъж, както и негови голи снимки, на една от които се вижда лицето му. Непознатият го заплашил, че ако не му даде сумата от 300 лева, ще разпространи снимките и неприличния му чат в интернет, където ще го видят всички. Пострадалият му отговорил, че няма сумата от 300 лева, а непознатият му казал да нагласи сумата от 200 лева и да чака инструкции къде да ги занесе. На 18.02.2019 г., около 16:30 ч. непознатият отново се свързал с пострадалия, като му дал указания къде да остави парите. При разследването е установено, че профила, от който е направено изнудването, е създаден и използван от 18-годишния ученик. Предстои насрочване на делото за разглеждане от съда.", "date": "2019.05.22", "title": "Предадоха на съд ученик, изнудвал\nмъж с интимни снимки във Велико Търново"}
{"url": "https://www.24chasa.bg/novini/article/7466512", "text": "С интерконектора България - Гърция даваме пълна, реална диверсификация на доставките на газ. Това заяви министър-председателят Бойко Борисов на церемония в Кирково, където с премиера на Гърция Алексис Ципрас дадоха начало на изграждането на междусистемната газова връзка между двете страни. „Много делегации се върнаха от Азербайджан, само че газта не може да се носи в джоб, чанта, сак. Наслушахме се на приказки. Е, ние поработихме и сега даваме старт“, посочи премиерът Борисов. Той заяви, че само преди дни е инспектирал и връзката, която се прави от българо-турската до българо-сръбската граница и допълни, че страната ни ще се възползва от различните източници на газ и ще избира най-изгодната цена. Това съобщиха от правителствената информационна служба. Министър-председателят на Гърция Алексис Ципрас подчерта важността на проекта. Той посочи, че подобни връзки, спомагат за мира и стабилността както в региона на Балканите, така и в Европа. „Това са проекти, които укрепват геополитическата роля на Гърция и България. През последните години Гърция, България, Румъния и Сърбия работихме по перспективата за един пръстен на свързаност в региона“, каза Ципрас. Той посочи, че голяма част от доставките по тази връзка ще бъдат от Азербайджан, чрез Трансадриатическия газопровод. „Този проект може да бъде разклонен към Сърбия и към Румъния“, добави гръцкият премиер и акцентира върху възможностите за свързаност между Балканите с Източното Средиземноморие. Във видео обръщение заместник-председателят на Европейската комисия, отговарящ за енергийния съюз Марош Шефчович заяви, че приветства старта на изграждането на газовата връзка. „Проектът IGB е един от ключовите за изграждането на Европейския енергиен съюз. Днешният ден е исторически за всички европейци - както за тези, които живеят в Гърция и България, така и за всички останали, включително в Брюксел. Проектът ще съдейства за повишаване на енергийната сигурност и по-добре интегриран регионален газов пазар. IGB осигурява ключовите елементи от стратегията на ЕС за развитие на сигурна и устойчива енергетика. Твърдо съм уверен, че първият газ по интерконектора ще потече през януари 2021 г.“, каза заместник-председателят на ЕК. „Днес се реализират договореностите между президента Илхам Алиев и премиера Бойко Борисов. Изразявам благодарност към българската страна, защото това е един от мащабните проекти в Южния газов коридор, по който България ще получава газ от Азербайджан“, заяви Ягуб Еюбов – първи заместник министър-председател на Република Азербайджан, който също участваше в церемонията в Кирково. Чрез междусистемната газова връзка България ще получава азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.", "date": "2019.05.22", "title": "Борисов: Газът не може да се носи в джоб, чанта, сак. Поработихме и сега даваме старт (Видео)"}
{"url": "https://www.24chasa.bg/novini/article/7466663", "text": "Изпълнителният директор на Агенцията за социално подпомагане (АСП) Румяна Петкова назначи днес за заместник-изпълнителен директор на АСП Мая Василева. Това съобщиха от пресцентъра на АСП. Досега Мая Василева е била началник на отдел \"Здравеопазване, социални и младежки дейности и спорт\" в община Ловеч, където работи от 2004 г. насам на експертни и ръководни длъжности. Новият заместник-изпълнителен директор на АСП Мая Василева притежава степен бакалавър от Медицински университет - Плевен, бакалавър \"Социални дейности\" и магистър по публична администрация с профил \"Икономика и управление в публичния сектор\" от Великотърновския университет \"Св.св.Кирил и Методий\". Преминала е редица квалификационни курсове и специализации, свързани с подобряване на капацитета и качеството на предоставяните на населението социални услуги. От 2016 г. е заместник-председател на Постоянната комисия по труда и социалната политика към Националното сдружение на общините в Република България и член на Постоянната комисия по здравеопазване. През последните две години активно участва в работни групи към Министерството на труда и социалната политика за изготвяне на Закона за предприятията на социалната и солидарна икономика, Плана за изпълнение на Националната стратегия за дългосрочна грижа и приетия през март тази година Закон за социалните услуги.", "date": "2019.05.22", "title": "Мая Василева е новият зам.-шеф на Агенцията за социално подпомагане"}
{"url": "https://www.24chasa.bg/novini/article/7466696", "text": "Средно на 300 години има катастрофален трус у нас. Същевременно сме в очакване на силно земетресение във Вранча. Румънците отдавна са в готовност. Това казва в интервю за \"Монитор\" проф. Емил Ботев - директор на сектор „Сеизмология” към Геофизичния институт на БАН седем години след Пернишкото земетресение в нощта на 22 май. \"Малко по-силни земетресения през последния месец бяха регистрирани в западното крайбрежие на Турция, северно от Измир. Те обаче не бяха достатъчно силни, за да разтревожат населението там, още по-малко пък нас. Същото се отнася и за земетръсната активност от преди няколко дни, когато бе регистриран трус от 3,7 по Рихтер във Вранча. То има пряко отношение към нас, защото там дълбочината на земетресението е повече от 100 км и нееднородностите на земните недра са много малко. Това е т.нар. горна мантия, която е значително пластична и сеизмичните вълни се предават на голямо разстояние без затихване за разлика при повърхностните трусове, които затихват много бързо в условията на земната кора. Но както казах, там земетресенията са много повече в мантията, където много по-лесно се разпространяват сеизмичните вълни и са по-опасни за нашата страна. Нека припомня, че през март 1977 година имаше земетресение в Свищов, което отне живота на повече от 120 души. То беше с магнитуд 7,4. Такива трусове във Вранчанското земетръсно огнище са с периодична повтаряемост средно на около 40 години. В момента сме в очакване на такова силно земетресение и румънците отдавна са обявили готовност за това. В нашата страна при общо шест сеизмични зони повтаряемостта на такива земетресение е около 300 години, но за цялата страна. А за всяка една от зоните повторяемостта е на около 1000 години\", каза проф. Ботев. \"Ефектът от трус на повърхността в района на планината Вранча не е толкова голям, в Букурещ разстоянието е към 200 км в дълбочина и земетресение с магнитуд 7 не е със смъртоносна опасност за Букурещ. Но при 7,5 става опасно и сградите, които не са обезопасени за такава сила, може да се разрушат\", добави той. \"Вранчанските земетресения идват от дълбоко, минавайки само през мантията като дъга и затова на нашата територията разрушенията могат да са по-значими. Въпросът е, че след 1987 година най-после беше приет новият правилник за строителство. Можем да кажем, че след 90-те години, ако са съблюдавани изискванията, Вранчанските земетресения вече не би трябвало да са толкова опасни за сградите от новото строителство в нашата страна\", каза още проф. Ботев.", "date": "2019.05.22", "title": "Проф. Емил Ботев: В очакване сме на силно земетресение във Вранча"}
{"url": "https://www.24chasa.bg/novini/article/7466737", "text": "Две момчета от Варна - едното непълнолетно, другото на 18 години, признаха, че са разпространявали наркотици и подписаха споразумение с Варненската окръжна прокуратура. Тийнейджърът се размина с пробация, а приятелят му получи условна присъда. Алекс К. е задържан на 2-и октомври 2017-а година с над 180 гр. марихуана, кокаин и левимизол с общо нетно тегло 0.33 гр., всичко на обща стойност 1157.58 лв. На същата дата непълнолетният И. Я. бил спипан със 138,38 грама марихуана на обща стойност 830.28 лв. Според подписаното пред съда споразумение и двамата са признали, че дрогата е била предназначена за разпространение. Съдът намери, че постигнатото споразумение не противоречи на закона и морала и следва да бъде одобрено, а наказателното производство срещу двамата прекратено. Алекс К. прие да му бъде наложено наказанието „лишаване от свобода“ за срок от 1 година и 6 месеца, чието изтърпяване да бъде отложено с изпитателен срок в размер на 3 години. Той се размина и без глоба. Непълнолетният И. Я. прие да изтърпи наказание „пробация\" със следните пробационни мерки -„задължителна регистрация по настоящ адрес“ 2 пъти седмично за срок от 8 месеца и „задължителни периодични срещи с пробационен служител“ за същия срок.", "date": "2019.05.22", "title": "Две момчета от Варна се признаха за наркодилъри"}
{"url": "https://www.24chasa.bg/novini/article/7466738", "text": "34-годишна жена е катастрофирала в Добрич след употреба на алкохол. На 21 май, около 22,10 ч. е получено съобщение за възникнало пътно произшествие по ул. „Васил Левски” – съобщават от Областната дирекция на МВР. На място е установено, че водач на лек автомобил „Опел” е напуснал пътното платно и е самокатастрфирал в дърво. При инцидента няма пострадали. При извършената проверка за употреба на алкохол на водача на автомобила - 34-годишна жена от град Добрич, цифровата индикация отчита наличието на 1,93 промила. 19-годишен шофьор е пострадал при друга катастрофа, станала също на 21 май, сутринта - около 7,55 ч., в района на село Кочмар. На място е установено, че водач на лек автомобил „Рено” с добричка регистрация, поради движение с несъобразена скорост, губи контрол над автомобила се преобръща в крайпътна нива. При инцидента той е пострадал и е настанен в болницата в Добрич с комоцио, без опасност за живота.", "date": "2019.05.22", "title": "Двама шафоьори катастрофирафаха с колите си в Добрич"}
{"url": "https://www.24chasa.bg/novini/article/7465278", "text": "Веднага щом приключва училище в 13,30 ч, 16-годишният Ивайло Илиев отива на жп гарата и си купува билет за първия влак. Посоката не е от значение. За него е важно да е на релси. Ивайло е най-верният пътник на българската железница. Още от съвсем малък се запалва по влаковете и във всяко коледно писмо моли добрия старец за играчка влакче. “Ако свържем всички линии на играчките влакчета, които имам вкъщи, сигурно от София до Пловдив може да се направи нова железница”, казва той. Ивайло е в X клас и учи в Националната природо-математическа гимназия в София с профил география. За първи път на железницата го качва типичното детско любопитство, когато е на 5 години. Всеки път, щом тръгне с родителите си към великотърновското село Раданово, където имат къща, хващат влака от Полски Тръмбеш. Градът се намира само на 5 мин от селото, но те са напълно достатъчни за малкия тогава влаков ентусиаст. “Влакът е място, където ще срещнеш хора от всички краища на България. разказва 16-годишното момче. За него БДЖ е толкова голяма страст, че си води записки за всяко пътуване - начална и крайна точка, изминати километри за деня, дата и цена на билета. Пази си всички билети и има и ръчно нарисувана карта с всички жп линии, по които е минал поне веднъж. Обиколил е всички дестинации, до които се стига за един ден с влак от София. Останали са му най-отдалечените населени места като Варна и Силистра например. През последната ученическа ваканция през април изминава 2862 км на релси. Ивайло смята, че не е оправдано масовото мнение, че железницата е най-лошият транспорт у нас. “Реално пътуваш от София до Перник за по-малко от една кутия цигари. След като цените са такива, няма как да очакваме влаковете да са като френските или китайските”, отбелязва Ивайло Илиев. Напоследък той среща все повече млади хора във влака, които казват, че им харесва да пътуват с БДЖ. “Влаковете наистина са пълни. Това е социално място и социален транспорт”, отбелязва Ивайло. Превозът е евтин, предлага намаления за ученици, студенти и пенсионери, а случайните разговори с непознати са задължителни. Според официалните данни на БДЖ от 2014 г. до 2017 г. железницата отчита спад на пътниците. Преди 5 години българските влакове са превозили 24 627 300 души за година. Числото намалява през последните години с 3 милиона пътници. За 2018-а железницата е превозила 21 337 730 души. Положителното в данните е, че или малко над половин процент спрямо 2017 г. Тенденция се наблюдава в международните превози, които са нараснали с 26,7% за последните 3 години. Това нарежда България сред европейски страни като Испания, Швеция и Финландия, които увеличават силно интернационалния си железопътен транспорт. Ивайло Илиев започва да пътува самостоятелно от 2017 г. и до момента е пропътувал близо 30 хил. километра. Карал е влак, карал е и трамвай. За първи път, когато пътува сам с влак, не казва на родителите си. Решава, че след училище няма да се прибере вкъщи, а ще отиде до Перник. “Доста се притеснявах. Хванах влака, стигнах до Перник и веднага се качих на другия обратно към София”, казва Ивайло. Той често избира дестинацията за деня на случаен принцип. Последното му пътуване е до Костенец. Като причината е, че “гледах по новините, че издирват убиец в Костенец, и си помислих, че там отдавна не съм бил”, разказва той. Пътувал е с влак в чужбина само до Румъния. Не смята страстта си към влаковете за зависимост, но признава, че не може, без да пътува поне веднъж седмично. С БДЖ не липсват недоразумения, закъснели влакове и инциденти. Най-големият, на който попада, е на път в неделен ден от София към Плевен. На междинната станция в Червен бряг препълненият влак спира и не продължава повече. “Оказа се, че машината се е запалила и няма да тръгнем, а е пълно с хора. Не можем да се качим на следващия, който идва, защото авариралият му пречи да мине”, разказва Ивайло. В крайна сметка след 90 минути закъснение подменят локомотива на закъсалия влак. Най-голямото закъснение, на което е ставал жертва, е 180 минути. За българските железници не липсват тежки инциденти. Почти всяка година старите локомотиви и вагони излизат извън релси. Една от най-големите влакови катастрофи е тази в Хитрино през 2016 г. Товарен влак, превозващ пропан-бутан, се обръща в шуменското село и дерайлира. От последвалата експлозия загиват седем души, а десетки са ранени. По данни на БДЖ 2017 г. е годината с най-много жертви - 36 убити и 28 ранени. Сред най-фаталните години за държавната железница е и 2014 г., когато се случват 58 произшествия. Като влаков ентусиаст и човек, обиколил всички близки до столицата маршрути, Ивайло Илиев препоръчва две близки дестинации - културната столица Пловдив и древната позабравена крепост Цепина. Една от най-предпочитаните дестинации с влак тази година е Пловдив, тъй като е европейска столица на културата. Дотам се стига за 3 часа от столицата. “Много често срещам хора, които отиват за ден до Пловдив. Тръгват сутринта и се връщат вечерта”, казва Ивайло Илиев, но препоръчва не толкова популярни дестинации. Една от тях е крепостта Цепина. Мястото е на 2 часа път с влак от София. “Дотам се стига с теснолинейката. Искаха да я спрат, но едно дейно момче от Велинград с подписка я спаси. Възстановиха с дарения и спирката там, в която се помещава Музеят на теснолинейката”, добавя Ивайло. Музеят работи само с предварителна заявка от туристите, а входът е безплатен за всички посетители. Влакът спира в красивото дефиле и оттам има изкачване през гора до древната крепост. Тя се намира на възвишение на 1136 м надморска височина в красивите Родопи. Според историческите източници това е било седалището на владетеля на Родопите през XIII век Алексий Слав, който е племенник на цар Калоян. Според древната легенда Алексий Слав се оженил за дъщерята на латинския император Хенрих - Изабела. След сватбата, когато отишла в крепостта и видяла мрачните гори наоколо, възкликнала на френски: “О, боже мой, сигурно тук ще е гробът ми!”. Нейната свекърва я чула, но не разбрала думите. Помислила си, че снаха ѝ Изабела благославя, и отвърнала: “Амин! Дано!”. Няколко месеца по-късно латинската принцеса се разболяла тежко и починала, а по нейно желание била погребана на близкия връх. В крепостта е открит мраморен релеф на апосолите Петър и Павел, който днес се съхранява в Ермитажа в Санкт Петербург.", "date": "2019.05.22", "title": "Модерно ли е да пътуваш с БДЖ"}
{"url": "https://www.24chasa.bg/novini/article/7466748", "text": "„Не бъдете равнодушни, а на 26 май гласувайте активно за Европейски парламент, защото от тези избори зависи бъдещето както на Евросъюза, така и на България. “ Това призова народният представител от ГЕРБ инж. Атанас Ташков на среща с пловдивчани, съобщиха от паритята. Той ги поздрави с наближаващия празник 24 май, но апелира въпреки няколкото почивни дни да планират времето си така, че в неделя да упражнят своето право на глас. Според него високата избирателна активност ще намали тежестта на традиционно гласуващите „под строй“ твърди електорати на някои политически сили, както и на корпоративния вот. „Гласувайте с №12 за листата на ГЕРБ и СДС, защото категорична победа ще гарантира запазване на стабилността и европейското развитие на България, продължаване на модернизацията, на добрите взаимоотношения с Европа и подкрепа чрез европейските фондове“, заяви инж. Атанас Ташков.", "date": "2019.05.22", "title": "Атанас Ташков в Пловдив: Гласувайте активно на 26 май"}
{"url": "https://www.24chasa.bg/novini/article/7466765", "text": "На заседанието на Военния комитет на Европейския съюз, проведено вчера, 21 май, в Брюксел, началникът на отбраната генерал Андрей Боцев обсъди със своите колеги сътрудничеството на съюза с НАТО и провежданите операции и мисии в контекста на изпълнението на Общата политика за сигурност и отбрана. Началниците на отбраната на страните-членки на ЕС проведоха дискусия по текущото състояние на проектите за развитие на военни способности в контекста на инициативата за Постоянно структурирано сътрудничество в областта на отбраната. В рамките на пролетната сесия от заседания на Военния комитет на НАТО, която се провежда днес, 22 май, генерал Андрей Боцев и началниците на отбраната на останалите страни-членки на Алиaнса ще обсъждат военни въпроси от общ интерес за колективната отбрана. Във фокуса на дискусиите ще бъдат сътрудничеството с Украйна и държавите от инициативата „Средиземноморски диалог“, разработването на документи, свързани с дейностите на НАТО за възпиране и отбрана, както и въпроси относно модернизацията на Алианса. Участниците във форума ще обсъдят и развитието на процеса по реализиране на адаптираната Командна структура на НАТО.", "date": "2019.05.22", "title": "Aндрей Боцев обсъди в Брюксел с колеги сътрудничеството на съюза с НАТО"}
{"url": "https://www.24chasa.bg/novini/article/7466712", "text": "Гневно писмо е разпратил лидерът на партия \"Българско национално обединение\" Георги Георгиев - Готи, с което оттегля подкрепата си за издигнатата от него кандидатка за евродепутат и подсъдима за участие в организирана престъпна група Евгения Банева. Той обяснява, че не е виждал жената на олигарха нито веднъж по време на цялата кампания и че целта на издигането ѝ е да бъде извън ареста, за да подписва документи и да оперира с банкови сметки. \"Семейство Баневи май наистина се оказаха комбинатори и измамници. От \"Българско национално обединение \" издигнахме кандидатура на Евгения Банева, като си мислехме, че наистина е неоправдана, набедена и показва натиска на държавните институции. Оказа се обаче, че просто са си свършили работата и мястото на тези хора е там, където са в момента\", казва Георгиев в писмо до медиите, цитирано от ", "date": "2019.05.22", "title": "Партията зад Банева се отказа от нея: Тя и съпругът й са комбинатори и измамници"}
{"url": "https://www.24chasa.bg/novini/article/7466786", "text": "„Европа има нужда от нас. Ние трябва да помогнем на Европа за пресичането на ксенофобията, омразата разделението, противопоставянето. Ние трябва да предложим нашия модел. Моделът на толерантността, моделът на уважението към различните”. Това заяви пред хиляди симпатизанти в Рудозем председателят на ДПС Мустафа Карадайъ, който представи листата с кандидати на Движението за права и свободи на предстоящите избори за Европейски парламент, съобщиха от партията. На площада в родопския град Мустафа Карадайъ представи част от и кандидатите на партията за евроизборите. „Това са образовани, знаещи и можещи млади хора. В листата са и хора с опит, които ще дадат много на Родината ни в Европарламента”, обяви лидерът на ДПС. Карадайъ отправи и апел за обединение. “Нашата сила е в единството. На тези избори да дадем заявка в нашата родина, че това което се случва в общините, там, където управлява ДПС, трябва да се случва и в другите региони на държавата. Да заявим смяната на тази националистическа власт. Нашето единство е ДПС“, заяви Карадайъ. По-рано през деня екипът на Централния лъч на ДПС проведе предизборна среща с жители на община Неделино. Много партии ще дойдат, много хора ще ви агитират и ще ви обещават. Ние казваме само онова, което сме направили, каза лидерът на ДПС пред жителите на Неделино. Зам.-председателят на ДПС Йордан Цонев каза, че ДПС залага на младите поради две причини. Първата е, че младите трябва да изградят този свят и втората е, че младите ги няма тук. Каква полза от улици, в инвестиции в населените места, когато младите ги няма тук?, попита той. Те отидоха в Европа да търсят своето щастие, да спечелят пари и да си отглеждат семействата. А ДПС си поставя за първа цел оттук-нататък да създаде условия доходите в България да станат европейски и да си върнем младите хора тук в нашата прекрасна Родина, обяви Цонев. Аз съм убедена, че нашата листа има знанията, подготвена е и има подкрепата на ДПС да представлява достойно не само България, а и визията на всички тези населени места в Европа и да направи така, че българските малки общини да намерят своето място и да получат подкрепата от ЕС, заяви евродепутатът Искра Михайлова. Това, съчетано заедно с програмата на ДПС ще ни даде възможност за 20 години напред да очертаем едно успешно бъдеще. Имаме посока, успешни сме и знаем какво правим. Имаме подкрепата на общини и стотици хиляди хора. Каним и вас Неделино, елате заедно с нас, призова Михайлова. Заедно с Карадайъ бяха и депутатът от Смолян Хайри Садъков, евродепутатът Неджми Али, областният председател Салих Аршински, кандидатите за евродепутат от листата на ДПС Атидже Алиева-Вели, Севим Мусак и Танер Кабилов, кметове на общини, на населени места, членове и симпатизанти на ДПС. Представителите на Движението обиколиха обновения наскоро площад в Мадан, където се срещнаха със членове и симпатизанти на партията. Обиколката приключи с благотворителна вечеря-ифтар в джамията в града, на която бе дадена от председателя на ДПС Мустафа Карадайъ.", "date": "2019.05.22", "title": "Карадайъ: С вота си да заявим смяната на националистическата власт"}
{"url": "https://www.24chasa.bg/novini/article/7466788", "text": "В Европейския парламент ще защитаваме специфичните български интереси в енергийния сектор и ще насърчаваме българските инвеститори за изграждането на проекти, които допринасят за диферсификацията на енергийния пазар и по-голямата независимост на енергийните доставки. Това ще доведе до по-голяма конкуренция на енергийния пазар и съответно до по-ниски цени за потребителите. Това каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети днес русенска компания за горива и транспорт, съобщиха от пресцентъра на партията. \"Изборите са важни, защото с подкрепа за листата на ГЕРБ ще продължи работата в посока на това да се защитават интересите на гражданите. Кандидатите за евродепутати на ГЕРБ знаят и могат, коментира още Павлова. Тя разговаря с ръководството и служителите заедно с народния представител от ГЕРБ – Русе и областен координатор на партията в Русенска област Пламен Нунев. Собственикът Станко Станков представи накратко дейността на отделните дружества от компанията и се спря на основни аспекти от развитието им с европейско финансиране. Коментирани бяха актуални въпроси, засягащи възможностите за използване на европейските финансови инструменти за разширяване и модернизиране на дружествата. Като сериозен проблем бе изтъкната липсата на достатъчно подготвени работници и служители. Основен акцент в работата на сегашното правителство и за в бъдеще е да се инвестира в образованието, за да има възможности за младите хора, защото те са бъдещето на България. Лиляна Павлова увери, че подкрепата за развитие на българския бизнес ще продължи, за да бъде той модерен и конкурентен. По думите на кандидата за евродепутат много инвестиции са вложени в Русенска област и страната, а работата за България ще продължи и в Европейския парламент, за да продължи усвояването на евросредства и да се затвърди развитието на всички региони. Подкрепете ни на 26 май, за да има България още по - добро бъдеще с реализацията на още повече проекти с европейско финансиране. Те ще помогнат на бизнеса и ще допринесат за създаване на нови работни места, посочи в заключение депутатът Пламен Нунев.", "date": "2019.05.22", "title": "Павлова: В Европарламента ГЕРБ ще защитава специфичните ни интереси в енергийния сектор"}
{"url": "https://www.24chasa.bg/novini/article/7466838", "text": "Вариантът за втория задължителен държавен зрелостен изпит в 12-и клас, който ще се състои утре по 13 предмета, ще бъде изтеглен в 6.00 часа в зала 5 на Министерството на образованието и науката. Това съобщи пресцентърът на МОН. Зрелостниците подали заявления за явяване на втория държавен зрелостен изпит през тази година са 41 716. Най-много зрелостници - 14 612, са избрали да се явят на изпит по английски език. Вторият най-желан предмет е биологията, като матура по него са избрали да положат 11 076 ученици. По география тази година се очаква да се явят малко под 6000 зрелостници. Изпит по философия ще държат 4287 ученици, а по математика - над 2200. Тест по история и немски език ще положат повече от 1000 дванадесетокласници. Изпитът започва в 8.00 часа.", "date": "2019.05.22", "title": "Най-много зрелостници ще се явят на втори държавен изпит по английски език"}
{"url": "https://www.24chasa.bg/novini/article/7466803", "text": "На 26 май подкрепа за ГЕРБ е подкрепа за активно участие на България в Европейския парламент. Може да сте уверени, че ще защитаваме интересите на всеки един български гражданин, каза кандидатът за евродепутат от листата на ГЕРБ и СДС за изборите за Европейски парламент Лиляна Павлова, която посети днес „Топ мен“. Заедно с народния представител от ГЕРБ–Русе и областен координатор на партията Пламен Нунев г-жа Павлова разговаря с работниците и служителите там. Това съобщиха от ГЕРБ. С членството си в Европейския съюз българския малък и среден бизнес има достъп до общия пазар и над 500 млн. потребители, а чрез българската качествена продукция е една от най-добрите реклами за цялата страна, добави Лиляна Павлова. Според Павлова служителите трябва да се гордеят, че с работа си успяват да покажат не само, че българите можем да работим на световно ниво, но и да популяризираме българската култура и българското народно творчество, част от което е българската шевица. Като евродепутат разпространението и подкрепата за културата, традициите и културно-историческото ни наследство ще заема важна част от работата ми, заяви Лиляна Павлова. По време на срещата Павлова се запозна с производствения процес и експортните възможности на дружеството - производител на висококачествени мъжки костюми по поръчка и на ишлеме. То разполага с модерна фабрика с 20 хиляди квадратни метра площ, носител е на престижното отличие „Сграда на годината” в категорията „Производствени сгради” за 2013 година. Компанията произвежда 200 хиляди мъжки костюма годишно за водещи европейски модни марки. Производството е модернизирано, спазващо европейски стандарти за качество. “Топ Мен“ наложи на пазара собствената марка „RICHMART” за висококачествени мъжки костюми по поръчка, стана ясно от представянето на управителя Мартин Йорданов. Предстои и откриване на нова фабрика в Италия, добави той. Народният представител Пламен Нунев изтъкна доброто взаимодействие на евродепутатите от ГЕРБ/ЕНП, депутатите, Министерски съвет с министър – председател Бойко Борисов и местната власт в лицето на общинските съветници и кмета на Община Русе Пламен Стоилов и неговия екип. Той подчерта, че проектът по ОП „Градска среда“ за основно обновяване на ул. „Александровска“ и редица други са заслуга на г-жа Павлова в качеството и на министър на регионалното развитие. Тя има съществен принос за развитието на Русе през отминалите 10 години, категоричен бе Пламен Нунев и призова за подкрепа на 26 май, за да продължи промяната за европейското бъдеще на България.", "date": "2019.05.22", "title": "Павлова: Подкрепата за ГЕРБ е подкрепа за активно и компетентно участие на България в Европарламента"}
{"url": "https://www.24chasa.bg/novini/article/7466977", "text": "Първата матура, можем да кажем, че като цяло, мина успешно. Надяваме се и утрешните матури да минат нормално, каза министърът на образованието и науката Красимир Вълчев, попитан за организацията на държавните зрелостни изпити в 12-и клас. Вчера се състоя първият задължителен държавен зрелостен изпит в 12-и клас по български език и литература, на който се явиха 49 334 ученици. Анулираните писмени работи са 11. Изпитът включваше тест от 41 въпроса, като последният въпрос беше за написването на интерпретативно съчинение или есе върху разказа \"Косачи\" на Елин Пелин, предаде БТА. Попитан днес дали заради въвеждането на модулите се намали преписването на матурите, министър Вълчев каза, че преписването беше основна тема през последните години и е факт, че то създава усещане за несправедливост. Трябва да се предприемат мерки за ограничаването на преписването, но може с най-значим ефект е въвеждането на модулите на матурите, заяви образователният министър. Въвеждането на модулите ограничава възможността за вкарването обратно на информация в изпитните стаи и това, което констатираме, като случаи на преписване е многократно по-малко, отколкото преди въвеждането на модулите, коментира министър Вълчев. Той каза, че за утрешния втори задължителен държавен зрелостен изпит по 13 предмета по избор на учениците ще продължат да се прилагат мерките за сигурност в училищата и в изпитните зали, които ще се осъществяват от квесторите и чрез видеонаблюдението. Попитан за вчерашната организация на матурите, министър Вълчев отговори, че е нямало пропуски. \"Дори да има и перфектна организация, за съжаление, понякога малки пропуски могат да хвърлят сянка върху добрата организация\", коментира образователният министър. \"Отиграли сме организацията на процеса на матурите, не би следвало да има изненади. В последните години имаме повече проблем с изпитните материали, но никога не сме застраховани да има отделни пропуски или неточности в изпитните материали. Още повече, че много малко са хората, които имат предварително достъп до тях, които ги гледат, решават задачите и премислят въпросите\", каза министър Вълчев. Той съобщи, че матурите в 12-и клас ще се проверяват в изпитни центрове, както беше въведено. Министър Красимир Вълчев коментира темата за държавните зрелостни изпити във Висшето училище по телекомуникации и пощи, където се срещна с ръководството на университета и разгледа изпитни зали и лаборатории за компютърни науки и изкуствен интелект.", "date": "2019.05.22", "title": "Вълчев: Първата матура мина успешно, надяваме се и утрешните да протекат нормално"}
{"url": "https://www.24chasa.bg/novini/article/7466988", "text": "Работна среща за обсъждане на предложението на главния прокурор Сотир Цацаров за продължаване процеса по оптимизиране структурата на районните прокуратури ще се проведе на 27 май от 13 часа в сградата на Националния институт на правосъдието, съобщиха от прокурорската колегия на ВСС. Предлага се процесът за оптимизиране да продължи със закриване на 29 районни прокуратури, като на тяхно място бъдат разкрити териториални отделения към 15 районни прокуратури със седалище в областните градове. Срещата ще се излъчва онлайн чрез интернет страницата на съвета. В работния форум ще участват членовете на Прокурорската колегия, административни ръководители на апелативните, окръжните и районните прокуратури от съответните съдебни райони.", "date": "2019.05.22", "title": "Обсъждат предложението за закриване на 29 районни прокуратури"}
{"url": "https://www.24chasa.bg/novini/article/7466987", "text": "На 23 май, четвъртък, до 17.00 ч., изтича срокът, в който ръководителите на лечебни заведения, на домове за стари хора и на другите специализирани институции за предоставяне на социални услуги, ръководителите на местата за изтърпяване наказание лишаване от свобода и за задържане и капитаните на плавателни съдове под българско знаме следва да образуват избирателни секции в ръководените от тях институции при наличие на не по-малко от 10 избиратели. Това съобщават от Централната избирателна комисия. Съответните ръководители трябва да съставят и подпишат избирателните списъци за гласуване в тези секции и да предоставят информация за включените в избирателните списъци лица на органа по чл. 23, ал. 1 от Изборния кодекс за служебното заличаване на лицата от избирателните списъци по постоянният им адрес. Информацията за образуваните секции и изготвените избирателни списъци незабавно се изпраща на съответната Районна избирателна комисия, която формира единния номер на тези секции и го съобщава на ръководителя на изчислителния пункт при РИК, посочват от ЦИК.", "date": "2019.05.22", "title": "Утре изтича срокът за избирателни секции в болниците, затворите и корабите"}
{"url": "https://www.24chasa.bg/novini/article/7466989", "text": "Мнозинството от гърците твърдят, че членството в Европейския съюз е донесло ползи на страната им, но също така смятат, че 28-членният съюз върви в грешна посока, според социологическо проучване, разпространено преди предстоящите евроизбори в неделя, съобщава в. \"Катимерини\". Според анкетата, направена по поръчка на фондация \"Конрад Аденауер\", 64,1 процента от участниците са заявили, че членството в ЕС със сигурност или вероятно облагодетелства Гърция, докато 33,4 процента смятат, че присъединяването към съюза със сигурност или вероятно не е от полза за страната, предава БТА. Същевременно 60 процента от анкетираните са заявили, че ЕС със сигурност или вероятно върви в неправилна посока, а 33,4 процента са оптимисти за перспективите на единния европейски проект. Същото проучване показва сравнително ниско ниво на доверие в ЕС. Само 28,8 процента от гърците казват, че имат доверие в съюза, 25,5 процента имат доверие в Европейския парламент, а 20 процента - в Европейската централна банка. По отношение на общата европейска валута 35,7 процента са изразили лоялност към еврото, докато 43,7 процента се чувстват \"като хванати в капан\" от единната валута. Малко над 10 процента смятат, че Гърция трябва да се откаже от еврото. Проучването е проведено в периода 10-15 май сред 1001 участници от цялата страна.", "date": "2019.05.22", "title": "Проучване: Мнозинството от гърците смятат, че ЕС върви в грешна посока"}
{"url": "https://www.24chasa.bg/novini/article/7466994", "text": "Министърът на вътрешните работи Младен Маринов е влязъл в президентството, докладваха читатели на \"24 часа\". Проверка на вестника показа, че той е на среща с вицепрезидента Илияна Йотова. Очаквайте подробности!                                                                                                                                                                                                                                                                                                                       ", "date": "2019.05.22", "title": "Младен Маринов на среща в президентството"}
{"url": "https://www.24chasa.bg/novini/article/7467035", "text": "1,5 млн. лв. инвестира \"Слънчев бряг\" АД в подготовка на инфраструктурата, сигурността и други подобрения за летния туристически сезон в най-големия ни черноморски курорт. Тази година комплексът празнува 60 години от основаването си и се готви за подобаващо отбелязване на юбилея. Специален гост на тържеството за откриване на сезона ще бъде Лили Иванова, която ще е и рекламно лице на кампанията за кръглата годишнина. \"Щастливи сме, че прие поканата и ще е редом до нас\", заяви изп. директор на \"Слънчев бряг\" АД Златко Димитров. Основните харчове на дружеството за сезона са поддръжката на улици, алеи, тротоари, озеленяване и охрана. От заделените 1,5 млн. лв. само видедонаблюдението, охраната и контролът на достъпа струват над 700 хил. лв., казаха от ръководството на комплекса. За озеленяване, паркоподдържане и алейно осветление били предвидени над 600 хил. лв. 200 хил. лв. пък ще бъдат инвестирани в ремонт на улици, алеи и тротоари. Слънчев бряг отваря на 1 юни 1959 г. с хотел \"Калина\" и ресторант \"Нептун\", а първият регистриран турист тогава е чехът Франтишек Силвестър. За тържеството по юбилея в \"Бедрум\" ръководството на курорта е поканило всички професионално ангажирани кадри от основаването му досега, ресорни институции , браншови и бизнесорганизации.", "date": "2019.05.22", "title": "Лили Иванова открива сезона в Слънчев бряг за 60 г. на комплекса"}
{"url": "https://www.24chasa.bg/novini/article/7467041", "text": "В Първо РУ е започнато разследване за нанесена телесна повреда на мъж при побой. На 20 май около 23:35 часа в Първо РУ е получено съобщение за побой между двама мъже в близост до заведение, в района на русенския площад „Свобода“. Това съобщиха от пресцентъра на МВР. Изпратените там служители на полицията са установили, че 39-годишен мъж от Русе е нанесъл множество удари с ръце в областта на главата на друг русенец на 64 години, при което той е пострадал. Потърпевшият е бил откаран от екип на спешната помощ в университетската болница „Канев“, където е приет за лечение с първоначални данни за мозъчен кръвоизлив. На мястото на инцидента е изпратена и дежурна оперативна група от районното управление, която е извършила оглед и случаят е бил документиран, като е започнато досъдебно производство за престъпление по чл. 129 от НК.", "date": "2019.05.22", "title": "Двама се сбиха в Русе, по-възрастният в болница с мозъчен кръвоизлив"}
{"url": "https://www.24chasa.bg/novini/article/7467063", "text": "По покана на президента Румен Радев на 23 и 24 май на официално посещение в България ще бъде генералният директор на Организацията на ООН за образование, наука и култура (ЮНЕСКО) Одри Азуле, съобщиха от прессекретариата на държавния глава. Участието на Одри Азуле в тържественото отбелязване на 24 май - Ден на българската просвета и култура и на славянската писменост е израз на уважение към приноса на страната ни за развитието на световната култура. В рамките на официалното й посещение ще бъдат обсъдени и перспективите за последващо разширяване на сътрудничеството между България и ЮНЕСКО в областта на образованието, науката и опазването на културното наследство. На 23 май Румен Радев и Одри Азуле ще проведат среща от 17.00 часа на „Дондуков“ 2, след която двамата ще дадат съвместни изявления за медиите в Гербовата зала. По-рано през деня генералният директор на ЮНЕСКО ще се срещне с ректора на Софийския университет „Св. Климент Охридски“ проф. Анастас Герджиков и от 16.00 часа ще изнесе в аулата на висшето училище лекция на тема: „ЮНЕСКО и предизвикателствата на 21 век“. На 24 май в 10.30 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще се присъединят пред сградата на президентската институция към тържественото шествие по повод Деня на българската просвета и култура и на славянската писменост – 24 май. В 11.00 часа ще се състои тържествен водосвет пред Националната библиотека „Св. Св. Кирил и Методий“, след което Румен Радев и Одри Азуле ще отправят приветствия към гражданите и ще поднесат цветя пред паметника на Светите братя Кирил и Методий. В 11.40 часа президентът, вицепрезидентът и генералният директор на ЮНЕСКО ще посетят изложбата „Гласът на словото“ в Националната библиотека, посветена на 1150 години от успението на Свети Константин-Кирил Философ, след което от 14.40 часа Румен Радев и Одри Азуле ще посетят Националния исторически музей в София. В рамките на официалното си посещение в България Одри Азуле ще проведе срещи и с министър-председателя Бойко Борисов и с вицепремиера и министъра на външните работи Екатерина Захариева. От 18.30 часа в Националния исторически музей в столицата президентът Румен Радев и съпругата му Десислава Радева ще бъдат домакини на традиционния прием по случай Деня на българската просвета и култура и на славянската писменост.", "date": "2019.05.22", "title": "Генералният директор на ЮНЕСКО Одри Азуле идва за 24 май"}
