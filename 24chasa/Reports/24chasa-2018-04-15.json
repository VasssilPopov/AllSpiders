{"url": "https://www.24chasa.bg/novini/article/6816407", "text": "Книгата сама те намира в най-подходящия за теб момент, казват възрастните хора. Вероятно е така и с изданията, които ни напускат, когато вече са изиграли своята роля в живота ни и трябва да упътят нечий друг. А има професия, която се занимава именно със съдбата на книгите по пътя между един дом и друг - антикварите. Те приютяват някому ненужните книжни тела и намират друг, който търси именно тях. “В началото на демокрацията сякаш хората търсеха книги, на които те са свидетели или родителите им са. Издания, изчерпани от тираж. След това започна голям прелом, защото се промени този профил и хората се специализираха и започна колекционерската им страст”. Това наблюдава Ваня Андонова, която от 27 г. продава антикварни книги в малка книжарничка и на сергия на площад “Славейков” в София. През тези години се е променило търсенето и вкусът на хората, смята тя. Според нея в края на миналия век книгите били по-обикновени като съдържание. После стават по-конкретни, свързани с България - носители на информация, която засяга конкретно страната ни - произхода на българина, войните. “Има период след Освобождението, когато започват да излизат първите книги. Те обикновено се печатат в Сърбия и в Румъния и такива издания остават като наследство на много малко хора.” Хората, които купували книжни издания по това време, се броят на пръсти. Затова в последните години започва търсенето на тези книги, наречени старопечатни. От една страна, те са излизали в малки тиражи. От друга - са се изгубили във времето при премествания на хората или при раждането на нови поколения. А може би и притежателите им не са били научени да ги пазят. Старопечатните книги датират от 1806 г., когато излиза първата - със заглавие “Софроние”, последвана от поредица от около 2000 книги. В края на 50-те г. на ХХ век Маню Стоянов ги каталогизира в два тома - книги и периодика. “И вече се явиха т.нар. колекционери. Те дори нямаха време да ги четат, бързаха да ги набавят тези книги, да ги притежават и тогава вече да им обръщат внимание и да четат”, разказва Андонова. През годините през ръцете ѝ минават хиляди томчета. Сред тях има издания от XVI в. Едно от ценните книжни тела, които е докосвала, е от 1560 г., от т.нар. баща и син Атанас и Винченцо Вукович, които имат черногорски произход, но живели във Венеция. Там е напечатана тази книга. “Тя е на български език. Чела съм първата книга “Часословие” от Яков Крайков, който купува калъпите и печатницата от тези хора и там я прави. Иначе първата на новобългарски, която можем да четем аз и вие, е от 1806 г. Тя е на Стойко Владиславов - т.нар. Софроний Врачански”, казва Андонова. Тази и други подобни книги не би продала на никаква цена. Тя наблюдава сериозно изменение в търсенето на антикварни книги в последните две години. Хората отново се връщат към знанието за българина, занаятите. “Аз обичам етнографията (живота на народа, носиите). Имаше застой от 2004-2005-а насам., когато се търсеха еднодневни книги, които Но сега младите се връщат към историята, етнографията, българската архитектура и периодика - старите вестници. Хората вече четат библии”, казва антикварката. Напоследък едни от най-търсените са Владимир Зарев и Милен Русков. Тя е много внимателна в изкупуването на книги. Взема издания от проверени фамилии, които са решили да продадат библиотеките си. Преди години се случил гаф, заради който сега не се доверява на всекиго. “Обикновено ходя при хората, които искат да продадат, затова продавам само български и стари книги. Почти никога не купувам от първия път и винаги много почтено им казвам, че тази или другата книга може да се остави на децата в бъдеще. Защото когато човек е притиснат материално, е готов да се раздели с много важни неща, а това е грешно. И самата книга няма да ми носи удоволствие на мен да я имам или да я продам. Винаги им давам шанс за второ или трето виждане, да са премислили добре”, казва Андонова. А освен притежателите на книгите изданията също трябва да отговарят на определени изисквания, за да попаднат на лавиците в нейната книжарница. Първо, книгите трябва да са носител на информация, да са не само популярни и от известни автори, а да са полезни за страната. Освен това книжните тела трябва да са с редки тиражи, да са първи издания или да са били притежание на известни личности. Млади хора, които здраво стоят на земята. Образовани хора, но родителите им вероятно не са имали възможност или време да ги снабдят с тези книги. според Ваня Андонова. В последните години българинът чете по списък. Яна Пейчева се занимава с антикварни книги от 1992 г. В момента има малка книжарница за стари книги в подлеза на Софийския университет - “Ялта букс”. Тя изкупува книги от всеки, който поиска да подари библиотеката си. Разбира се, изданията трябва да са здрави и да нямат липсващи страници. Прави се изключение понякога - за много стари издания, които са изключително ценни. “Задължително предупреждавам купувача, когато липсват страници”, уточнява тя. Казва, че взема и по-нови издания, от последните години. Няма ограничение и в броя книги, които се вземат от един човек. А купувачите са от различни възрасти и с различни интереси. “Младите се интересуват от книги от по-старо време. Възрастните на стари години са решили да препрочетат книжките от детството. Тийнейджърите търсят различно - примерно за комунистическото време, социализма, за Тодор Живков, разказвали са им родителите и на тях не им се вярва, че сме се редили на опашка за всичко или че не сме могли да идем до Гърция даже”, казва Пейчева. Според нея сега се търсят книги, забранявани по време на социализма. Има сериозен интерес към издаваните преди 1940-а, дори и да има ново издание, защото знаят, че през 1944-а пада “ь” в края на думата и се налага цензура. и др. Пейчева наблюдава интересна тенденция в последните години - хората да се влияят от списъци, онлайн групи и препоръки от блогъри. Затова търсенето на конкретни книги е на приливи и отливи. “В интернет има списък на 100 книги, които трябва да прочетеш през живота си, и много често идват да търсят от него. Не знам кой е създал списъка, но е на периоди. Има моменти, в които с години не се търси даден автор, а после постоянно идват за негови книги. Не мога да разбера на какво се дължи това. Примерно трупам-трупам от дадена книга и тя стои и никой не я купува. Спирам да я купувам. После през ден-два идват и търсят само нея, а аз нямам толкова бройки.” Първата българска граматика, първата Библия, “Ад” на Данте с илюстрациите на Доре - това са някои от най-ценните книги, които тя е държала в ръцете си. Това са и изданията, които не би продала срещу никакви пари. “Нашата книжарница е семеен бизнес, има я от 18 г. и аз винаги съм помагала. Но от 2 години се занимавам основно с нея”, казва Ани Хаджимишева - собственик на книжарница “Нисим” в София. Пространството е малко, но събира историята на цяла една фамилия. “Нисим” е кръстена на Валери Нисим Меворах. Повечето българи обаче го познават като Валери Петров - автора на стихотворения, преводи, пиеси. Книжарничката е семейна, създадена е от дъщерята на Валери Петров, а в момента се стопанисва от внучката му Ани Хаджимишева. Там се продават книги с хуманитарна насоченост - история, философия, филология. И публиката ѝ е такава, интересуваща се от тази материя. Ето защо Хаджимишева не може да прецени дали в последните години много се е променило търсенето на конкретни жанрове книги. “Хората обичат и класика, при нас се търсят и стари книги. Като цяло забелязвам, че има тенденции в т.нар. самопомощ, популярната психология, търсят се доста пиеси, литература за съвременно танцово изкуство.” В книжарницата се предлагат нови издания и книги втора ръка. Снабдяват се със старите книжни тела, като ги изкупуват от хора, решили да освободят място в библиотеката си. “Доста хора предлагат старите си книги и ние ги съветваме или да ги донесат, или да направят списък какво предлагат и ние подбираме какво да вземем и кое не - заради липсата на пространство. Реално погледнато, всеки би могъл да остави книгите си при нас”, казва Хаджимишева. За да намерят място в нейната книжарница, изданията трябва да не са скъсани, мухлясали, да не са мокрени, да имат добър вид. От там разполагат със списък на книги, които техни клиенти искат да закупят. Когато се появи някой, който иска да продаде своята библиотека, от екипа на книжарницата посещават адреса, на който се намират книгите, и избират такива, които им трябват за целите на списъка. Разбира се, подбират и книги, които още не са в списъка, но са ценни и интересни. Хаджимишева и екипът ѝ вземат и книги, които са от последните години. Но избягват много стари издания. “За нови - няма проблем, стига да не е затрупан пазарът с тях. Понякога вземаме и такива, които са налични в издателствата, защото преценяваме, че някой може да ги купи. И понеже ние държим ниски цени на книгите втора употреба, вземаме и такива, които все още са в тираж. Не вземаме твърде стари издания обаче, имаме колеги, които се занимават с това. Просто не сме специализирани в антикварните книги.” Тя наблюдава, че често клиентите предпочитат старото издание пред новото на някоя книга. В някои от случаите старото издание е по-стойностно, по-качествено, с по-добър превод, по-добра визия. Друг път пък новото е по-хубаво от старото. Има хора, които предпочитат нови книги, и такива, които си искат стари.", "date": "2018.04.15", "title": "Младите търсят антикварни книги, забранявани през социализма и четат по списък"}
{"url": "https://www.24chasa.bg/novini/article/6817750", "text": "Адвокатът на американски пастор, чийто съдебен процес в Турция започва утре, заяви, че клиентът му е арестуван заради християнската си вяра, предаде агенция Ройтерс. Исмаил Джем Халаврут заяви, че пастор Андрю Брънсън, който бе арестуван преди 18 месеца, е изправен пред \"напълно неоснователни\" обвинения в подпомагане на терористична организация и трябва да бъде освободен на утрешното съдебно заседание в град Измир. Християнският пастор от Северна Каролина живее в Турция от 23 години. Той бе арестуван през декември 2016 г. за предполагаеми връзки с обявената извън закона Кюрдска работническа партия /ПКК/ и с движението на живеещия в САЩ ислямски проповедник Фетхуллах Гюлен, смятано от Анкара за главен вдъхновител на опита за преврат в Турция през юли 2016 г., информира БТА. Според прокуратурата в Измир има достатъчно доказателства за това, че Брънсън е подпомагал въоръжени терористични организации и е получил конфиденциална правителствена информация с цел политически и военен шпионаж. Прокуратурата настоява за присъда до 35 години затвор. Процесът срещу американския пастор е сред няколкото съдебни случая, които обтегнаха отношенията между Турция и САЩ, между които съществуват и разногласия заради американската подкрепа за кюрдските милиции в Сирия, които Турция смята за терористична организация, отбелязва Ройтерс. На съдебното заседание утре в Измир ще присъстват сенаторът от Северна Каролина Том Тилис и американският пратеник за религиозните свободи Сам Браунбек. Вашингтон призова за освобождаването на пастора, докато турският президент Реджеп Тайип Ердоган намекна миналата година, че съдбата му може да бъде свързана с тази на живеещия в САЩ мюсюлмански проповедник Фетхуллах Гюлен. \"Пасторът, който ние имаме, е на съд. Вашият - не е, той живее в Пенсилвания...Можете да ни го предадете веднага\", каза Ердоган през септември. В църквата Възкресение в Измир днес паството се молеше за Брънсън. Съпругата му Норин прочете послание от него, в което той говори за тъмнината и тишината на ареста. Адвокатът му изрази увереност, че пасторът в крайна сметка ще бъде оправдан и посочи, че не вижда причина за по-нататъшното му оставане под арест. \"Нашите предварителни очаквания от изслушването са край на ареста. Искаме Брънсън да бъде освободен незабавно\", заяви адвокатът, цитиран от Ройтерс.", "date": "2018.04.15", "title": "В Турция арестуваха американски пастор заради вярата му, искат 35 години затвор"}
{"url": "https://www.24chasa.bg/novini/article/6817792", "text": "През 2017 г., компанията Фейсбук е изразходвала около $9 милиарда за осигуряване на личната безопасност и пътуванията на своя основател Марк Зукърбърг. По информация на телевизионния канал CNN, този процент е нараснал за годината с над 50%,  Фейсбук , както отбелязва CNN, обяснява ръста на разходите за сигурност на Зукърбърг поради „заплахите за личната му безопасност, произтичащи от неговите длъжностни пълномощия като основател, председател на съвета на директорите и главен изпълнителен директор“. Марк Зукърбърг на 11 април 2018 г. даде в Конгреса на САЩ показания относно изтичането на лични данни на милиони потребители на услугата, което е в нарушение на правилата на социалната мрежа и са дело на британската компания Cambridge Analytica. Те са ги използвали за анализа на политическите предпочитания и показване на таргетирана реклама. Зукърбърг се извини за изтичането на данните и каза, че носи лична отговорност за това, което се случва със социалната мрежа.", "date": "2018.04.15", "title": "Фейсбук през 2017 г. е увеличила с 50% разходите за безопасността на Зукърбърг"}
{"url": "https://www.24chasa.bg/novini/article/6817821", "text": "Шофьорката на реното от касапницата на магистрала “Тракия” чула шум от кормилото, заради което кривнала надясно към автобуса. Това разказаха разследващи, запознати с обясненията на Цвета Таскова. От събота 29-годишната жена е подведена под отговорност за катастрофата на магистрала “Тракия”, при която загинаха шестима, а над 22-ма бяха ранени. Тя е приела изключително тежко случилото се. С нея е пътувал неин близък, който е свидетел по делото. Основната теза на обвинението е, че най-вероятно реното на Таскова е ударило предната лява гума на автобуса, заради което той се е завъртял надясно, падайки в канавка. Как точно е станала катастрофата, ще кажат експерти, които трябва да излязат със заключение до 2 месеца. Днес прокурор Мирослав Ангелов ще поиска Софийският окръжен съд да задържи за постоянно Таскова. Разследващите стигат до обвинението на Таскова, след като експертна справка показала, че колата ѝ е технически изправна. Не е готово обаче заключението на вещите лица за автобуса на “Юнион Ивкони”. До неделя бяха разпитани над 30 свидетели Вземат се показания и от пострадали, които все още лежат по столични болници. От прокуратурата дори откриха телефон, на който свидетели на катастрофата да се свържат с прокурор Ангелов. Номерът е 0886 88 2531. Важни за разследването са преки очевидци от 2-3 коли, които са се движили зад рейса и реното на Таскова. Те не са спрели и са продължили пътя си. По делото тепърва предстои вещи лица да установят дали, ако пасажерите са били с колани, е щяло да има загинали. Един от пострадалите заяви, че не е видял колани в автобуса. “Те стоят долу ниско на седалката от лявата страна, а закопчалката е от дясната. Хипотетично можем да допуснем, че пътниците трудно забелязват тези колани, въпреки че желаещият да го намери много лесно и бързо го намира”, обясниха от “Юнион Ивкони”. Нощта срещу неделя е преминала спокойно за ранените пътници, които бяха настанени в “Пирогов”, съобщиха от спешния институт. 13-годишното момче остава в детската реанимация на болницата и днес. То е в стабилно състояние, а направените контролни изследвния показват, че белият му дроб вече е разгънат и притокът на кислород към организма - възстановен. Майка му е изписана от травматологията, където беше приета заради наранявания по ръката. Другата жена продължава да е в хирургията без непосредствена опасност за живота към момента. а преди това и състезателка, е сред жертвите на зверската катастрофа на “Тракия”. В града се говори, че тя е загинала най-напред от общо 6-те жертви. Родопчанката се качила на автобус от Стара Загора.Съпругът ѝ Владимир, известен в Смолян като Вовата, е треньор в Стара Загора. Тя смятала да пътува в друг час, но променила решението си и се качила на злополучния автобус на “Юнион Ивкони”. Тя, съпругът ѝ и близо 40 ентусиасти преди 13 години създадоха волейболния клуб “Смолян”. Владимир пое тогава тренировките на юношите, а Антоанета стана наставник на момчетата, напомни тогавашният президент, а сега главен експерт и ръководител на всички спортни клубове в община Смолян Христо Богомилов. Самата Антоанета и съпругът ѝ са били състезатели на волейболния клуб “Родопа”. Вова-та, който е роден в Русия, е шампион в родината си и шесткратен шампион на Молдова, преди да дойде в България. След като прекратил кариерата си, е бил треньор в Перник, Бургас, Варна. Тренирал и проектоолимпийци в националните гарнитури. Всеотдайна в попрището, което си бе избрала - волейбола”, казва бившият ѝ съученик от строителния техникум в Смолян, който сега е режисьор и поет - Крум Филипов. Двамата със съпруга ѝ се пренесли да живеят от Смолян в Габрово. От година и половина обаче са в Стара Загора, където Антоанета работи за създаване на детско-юношеската школа, казаха нейни близки. Спортното семейство няма деца. Тленните ѝ останки са освободени от разследващите от София и предоставени на близките ѝ. Антоанета има майка и сестра, които са в родния ѝ град. Тя ще бъде погребана в Смолян в понеделник, като поклонението е предвидено от 12 до 13,30 часа в църквата “Св. Висарион Смоленски”. Междувременно се разбра, че шестата жертва на автобуса ковчег, катастрофирал край Вакарел, е от айтоското село Черноград. 50-годишната Фатмегюл Шериф е осмият пътник, качил се от Айтос за София във фаталния петък. Жената пътувала за летището да хване самолет за Франция, където щяла да гостува на дъщеря си. От общината в Айтос поднесоха съболезнования на близките на загиналата и обещаха да подпомогнат семейството ѝ в трудния момент. Сред пътниците в автобуса имало и студент от Айтос, но той се отървал с по-леки травми на ръцете и бил опериран в София. ", "date": "2018.04.15", "title": "Шум от кормилото разсеял шофьорката на реното в касапницата край Вакарел"}
{"url": "https://www.24chasa.bg/novini/article/6817836", "text": "САЩ ще наложат нови санкции срещу Русия заради предполагаемата химическа атака на нейния съюзник Сирия, като те ще са прицелени срещу компаниите, които снабдяват режима в Дамаск, заяви постоянният представител на САЩ при ООН Ники Хейли в неделя, предава AFP, цитирана от \"Фокус\". „Ще видите нови санкции срещу Русия. Финансовият министър Стив Мнучин ще ги обяви в понеделник, ако още не го е направил“, заяви Хейли в интервю пред американска телевизия.", "date": "2018.04.15", "title": "Ники Хейли: САЩ ще наложат нови санкции на Русия заради Сирия"}
{"url": "https://www.24chasa.bg/novini/article/6817842", "text": "Президентът на Сирия Башар Асад похвали руските оръжия в неделя, докато неговото правителство празнуваше победата над бунтовниците в града, където се случи предполагаемата химическа атака, предизвикала въздушните удари на САЩ през почивните дни, пише електронното издание на американския вестник The Washington Post. Асад направи тези коментари по време на среща с руски депутати в Дамаск, които по-късно казаха на журналистите, че той е бил в „добро настроение“. Кадри от срещата бяха излъчени по държавната телевизия в Сирия, където се вижда как Асад се усмихва и се смее, докато разговаря с руснаците, пише американският вестник, цитиран от \"Фокус\". „Президентът Асад беше в изключително позитивно настроен. Той беше в добро настроение“, цитира думите на сирийския президент Наталия Комарова, губернатор на руския автономен регион Ханти-Мансийск, както предаде руската агенция „Интерфакс“. Срещата се проведе един ден след оглавените от САЩ удари, в които участваха Великобритания и Франция и които засегнаха три съоръжения за химически оръжия, коментира The Washington Post. Въпреки твърденията на президента Доналд Тръмп, че операцията е „огромен успех“, в Сирия тя се интерпретира като победа за Асад заради ограничения обсег на ударите, което предполага, че Западните сили нямат намерение да поставят под въпрос управлението му. „Вчера станахме свидетели на американска агресия. И успяхме да я отразим със съветски ракети, произведени през 70-те години. От 90-те години в американските филми показват, че руското оръжие е „изостанало“. А днес ние виждаме кое всъщност е изостанало“, цитира думите на Асад депутатът Дмитрий Саблин, според руските агенции. Според данните на Министерството на отбраната на Русия, в събота по обектите на военната и гражданската инфраструктура на Сирия беше нанесен ракетен удар от самолетите и корабите на САЩ, Великобритания и Франция. Според информацията на ведомството, от 103 изстреляни крилати ракети, сирийските средства за ПВО са успели да свалят 71. Ракетният удар са отразявали комплекси С-125 и С-200, „Бук“, „Квадрат“ и „Оса“, произведени в съветско време. Доброто настроение на сирийския президент беше споделено и от неговите привърженици, които излязоха ликувайки по улиците на Дамаск в събота, за да демонстрират подкрепата си за правителството и да изразят насмешката си за ударите, пише американското издание. В неделя командването на сирийската армия обяви, че регион Източна Гута е изцяло под неин контрол, след шест години под властта на бунтовниците. Бунтовниците в града се предадоха един ден след предполагаемата химическа атака и оттогава руските войници надзирават за изпълнението на сделката за евакуация, според която бунтовниците и анти-правителствените активисти отиват в контролираните от опозицията райони в Северна Сирия. Източна Гута „сега е изцяло освободена от тероризма, след като всички терористи бяха отстранени“, се казва в изявление на сирийската армия.", "date": "2018.04.15", "title": "\"Вашингтон пост\": Асад в добро настроение, подиграва се на американските оръжия"}
{"url": "https://www.24chasa.bg/novini/article/6817858", "text": "След тегленето на печелившите числа в 30-ия тираж на числовите игри на Български спортен тотализатор, джакпотите в тях продължават да нарастват. За следващия тираж в четвъртък печалбите ще достигнат общо 7 190 000 лева. Джакпотът в играта 6/49 ще бъде 3 420 000 лева. За играта 6/42 джакпотът ще е 570 000 лева. В 5/50 сумата е до 3 000 000 лева. Печелившите комбинации в игрите, които бяха изтеглени на живо в предаването на СПОРТ ТОТО в ефирите на БТВ и БНТ, са: „Тото 2 - 6 от 49” – 21, 30, 15, 33, 9, 3; Печалби от играта: Има четиридесет и трима късметлии, които са познали пет от шестте печеливши числа и си разделят по 579 лева. „Тото 2 - 5 от 35”, първо теглене – 3, 32, 13, 8, 31; второ теглене – 4, 13, 5, 11, 18; Печалби от играта: В първо теглене има трима участници, познали петте печеливши числа, които печелят по 8 573 лева. Във второ теглене също има трима участници, познали петте печеливши числа, които също си разделят по 8 573 лева. „Тото Джокер”, 3-те двойки позиции и цифри – 9/8, 1/5, 7/7; Има трима късметлии, които са познали печелившите позиции и цифри и си разделят по 8 177 лева. „Тото 2 – Рожден ден“ – 69 (година), 11 (месец ноември), 26 (дата), 7 ( неделя - ден от седмицата); „Тото 2 - 6 от 42” – 4, 25, 21, 42, 32, 3 + 15 (допълнително число за Втори тото шанс на новата игра „Пари плюс“) Печалби от играта: Седем участници са познали пет от шестте печеливши числа и си разделят по 1 456 лева. Един късметлия е познал комбинацията в „Пари Плюс“ във Втори Тото Шанс на „Тото 2 – 6 от 42“ и печели 5 000 лева. Джакпотът за следващото теглене на „Пари Плюс“ ще достигне сумата от 5 000 лева. „Тото 2 - Зодиак” – 10, 23, 41, 22, 39 + 11 (зодия Водолей) Печелившите числа в игрите Втори тото шанс на „Тото 2 - 5 от 35” и Втори тото шанс на „Тото 2 – 6 от 49“, които бяха изтеглени в петък, 13 април, за 29-ия тираж, са: „Втори тото шанс“ на „Тото 2 – 6 от 49“ – 22, 9, 49, 29, 32, 8 + 14 (допълнително число). „Втори тото шанс“ на „Тото 2 – 5 от 35“ – 20, 34, 5, 31, 22 + 5,1; Печалби от играта: Има една печалба от 10 000 лева. В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 29-и тираж без допълнителен залог. Утре, 16 април, ще бъдат изтеглени печелившите комбинации за 30-ия тираж. Във Втори тото шанс на „Тото 2 – 5 от 35“, печалбите достигнат до 200 000 лева, а във Втори тото шанс на „Тото 2 – 6 от 49“ - до 120 000 лева без допълнителен залог. Единственото условие е да запазите фиша си до тегленето на двете игри на следващия ден. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победителка стана Калина Гусева-Ранчева, която спечели 1000 лева, защото беше по-бърза и съобразителна от своя съперник Благовест Блажев, който си тръгна с награда от 100 лева. В „ПЕЧАЛБИ ПЛЮС – СУМИ ЗА ДУМИ”, могат да участват всички, които имат непечеливши талони от моментните лотарийни игри на Български спортен тотализатор. Необходимо е да регистрират кодовете за печалба от всеки талон в своя профил на www.toto.bg/lottery и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева. Залози за игрите на Български спортен тотализатор се приемат във всички тото пунктове и в партньорски обекти, обозначени със стикер СПОРТ ТОТО, както и онлайн на интернет страницата www.toto.bg.", "date": "2018.04.15", "title": "Джакпотите оцеляха, 7 190 000 лева за четвъртък"}
{"url": "https://www.24chasa.bg/novini/article/6817870", "text": "От Пакистан заявиха, че в резултат от сблъсъци на границата с Афганистан в неделя са загинали двама пакистански войници, а още петима са ранени, предава радио The Voice of America, цитира \"Фокус\". Говорител от армията на Пакистан заяви, че войниците са извършвали рутинен „оглед“ в отдалечения регион Куррам, „за да запълнят празнините и да направят необходимата подготовка за поставяне на ограда“, когато границата е била атакувана от другата страна. Американското радио съобщава, че двете страни са влезли в контакт за разсейване на създалото се напрежение. По-рано регионален афганистански полицейски началник заяви пред VOA, че сблъсъци е имало и в друг граничен район – Зази Майдан – в югоизточната провинция Хост, съседна на Куррам.", "date": "2018.04.15", "title": "Сблъсъци между афганистански и пакистански войници по границата, има загинали"}
{"url": "https://www.24chasa.bg/novini/article/6817624", "text": "Над 1650 мигранти са пресекли през март река Марица, естествената граница между Турция и Гърция, въпреки високото ниво на водите й през сезона, съобщава в. \"Катимерини\", цитиран от БТА. Полицията съобщи, че миналия месец са арестувани 1 658 души, преминали нелегално от Турция през реката. За сравнение през същия период миналата година за нелегално пресичане на реката са арестувани 262 души. Повечето от мигрантите са били семейства от Сирия и Ирак. Гръцките власти се опасяват, че броят на нелегалните мигранти ще нарасне още повече през следващите месеци, когато нивото на река Марица спадне. Броят на мигрантите и бежанците, пристигащи на гръцките острови в Егейско море, също е нараснал през последните месеци, а правителствени представители описаха ситуацията като \"много тежка\" заради развитието на събитията в Сирия. В четвъртък еврокомисарят за миграцията Димитрис Аврамопулос посети центъра за временно настаняване на бежанци северно от Атина и апартаменти за бежанци в град Ливадия в централната част на страната. След посещението той каза пред журналисти, че споразумението ЕС-Турция за намаляване на наплива от мигранти, \"е в сила и продължава да дава резултати\", но добави, че \"ситуацията във връзка с миграцията остава нестабилна\". Той призова Гърция да ускори процедурите за връщане на мигрантите в Турция.", "date": "2018.04.15", "title": "Над 1650 мигранти са преминали от Турция в Гърция по река Марица през март"}
{"url": "https://www.24chasa.bg/novini/article/6817662", "text": "Президентите на Русия и Иран, Владимир Путин и Хасан Рохани, обсъдиха по телефона ситуацията след ракетните удари на САЩ и съюзници срещу Сирия, съобщи днес пресслужбата на Кремъл, цитирана от ТАСС и БТА. \"Лидерите размениха мнения за ситуацията в Сирия. Беше констатирано, че тази противозаконна акция нанася сериозна вреда на перспективите за политическо решение в Сирия. В частност Владимир Путин подчерта, че ако подобни действия, извършвани в нарушение на Устава на ООН, продължат, това неминуемо ще доведе до хаос в международните отношения\", се казва в съобщението на руското президентство. В разговора по инициатива на иранската страна бяха обсъдени \"общото състояние на нещата в близкоизточния регион, вкл. обстановката в Йемен\", а освен това двете страни изразиха интереса си към \"по-нататъшното развитие на многоплановото руско-иранско сътрудничество и разширяването на взаимноизгодните връзки в търговско-икономическата сфера\", добавиха от Кремъл.", "date": "2018.04.15", "title": "Путин и Хасан Рохани обсъдиха ситуацията след ракетните удари по Сирия"}
{"url": "https://www.24chasa.bg/novini/article/6817686", "text": "Турция до момента е върнала от чужбина 80 заподозрени за членство във Фетхуллахистката терористична организация (ФЕТО) и ще продължи да преследва членове на ФЕТО независимо къде се намират. Това заяви днес турският президент Реджеп Тайип Ердоган, цитиран от в. \"Хюриет дейли нюз\" и БТА. Според турските власти мрежата на мюсюлманския проповедник Фетхуллах Гюлен - ФЕТО, стои зад опита за преврат в Турция през юли 2016 г. Говорейки пред Шестия редовен конгрес на управляващата Партия на справедливостта и развитието в Истанбул, Ердоган каза, че заподозрените членове на ФЕТО ще бъдат върнати обратно в Турция, независимо от това къде са избягали. Ердоган обеща също, че ще върне Фетхуллах Гюлен от САЩ, където мюсюлманският проповедник живее в самоналожено изгнание от 1999 г. Членове на ФЕТО избягаха в различни страни по света, но ние ще продължим да ги преследваме. Вече върнахме обратно в Турция от чужбина 80 членове на ФЕТО, заяви Ердоган. В края на март турската разузнавателна агенция МИТ върна в Турция от Косово шестима заподозрени членове на ФЕТО при операция на разузнаването. По-рано този месец МИТ върна в Турция трима членове на ФЕТО от централноафриканската държава Габон, припомня \"Хюриет\".", "date": "2018.04.15", "title": "Турция върна от чужбина 80 членове на ФЕТО и ще ги преследва независимо къде се намират"}
{"url": "https://www.24chasa.bg/novini/article/6817700", "text": "Иран осъжда ракетните удари на Запада срещу Сирия и заявява, че никоя страна няма право да предприема наказателни мерки срещу друга \"извън международните процедури\". Това е казал в телефонен разговор иранският външен министър Мохамад Джавад Зариф на британския пръв дипломат Борис Джонсън, предадоха Асошиейтед прес и ТАСС, цитирани от БТА. Според съобщение на външното министерство в Техеран Зариф е разкритикувал западните държави, че прилагат двойствени стандарти към употребата на химически оръжия. Той е напомнил на Джонсън, че в иранско-иракската война през 80-те години Саддам Хюсейн е използвал бойни отровни вещества срещу Иран, а тогава Великобритания, САЩ и Франция са подкрепяли иракския диктатор. Зариф е напомнил също, че когато се е обсъждал въпросът за химическото разоръжаване на Сирия, никой не е обърнал внимание на предупреждението на Иран, че терористични групи в Сирия разполагат с химически оръжия, така че химическата атака в сирийския град Дума вероятно е дело на \"терористични групи\", се казва в съобщението.", "date": "2018.04.15", "title": "Иран осъжда ракетната атака срещу Сирия и обвини Запада в двойствен стандарт"}
{"url": "https://www.24chasa.bg/novini/article/6817737", "text": "Ракетните удари в отговор на предполагаемата употреба на химическо оръжие от Сирия срещу собствените и граждани „са изпратили силно послание до Сирия, Русия и Иран“, заяви говорителят на Белия Дом Сара Сандърс в неделя, цитирана от американския телевизионен канал ABC News. Ударите на САЩ, Великобритания и Франция са успешни, заяви Сандърс, като уточни, че „те са изпълнили 100% от целите си“. Тя продължи: „Те бяха, за да бъде унищожена ключовата инфраструктура за химически оръжия в Сирия и точно това се случи. Те също изпратиха силно послание до Сирия, до Русия, до Иран, че, когато президента начертае червена линия, той ще изпълни заплахата си“, заяви Сандърс, визирайки червената линия на Вашингтон за употреба на химически оръжия, цитирана от \"Фокус\". Попитана, дали Доналд Тръмп има намерение да действа според по-раншното си заявление, че ще изтегли американската армия от Сирия, Сандърс отговори, че САЩ имат три цели в Сирия: Да разгромят „Ислямска държава“, сдържане на Иран и прекратяване на употребата на химически оръжия.", "date": "2018.04.15", "title": "Белият дом: Тръмп изпрати силно послание на Иран, Русия и Сирия с ракетните удари"}
{"url": "https://www.24chasa.bg/novini/article/6816636", "text": "Джок Полфрийман вече излежава присъдата си за убийството в затворническото общежитие “Казичене”. Преместен е там от Софийския затвор на 23 юни м.г., съобщиха от Министерството на правосъдието пред “24 часа”. До 26 март т.г. е излежал 11 г. и 6 месеца от 20 г. решетки. Работи доброволно в артклуба в Казичене на длъжност отговорник. Не получава трудово възнаграждение. Зад решетките на Софийския затвор среща друг свой сънародник 22-годишният Иван Захариев-Джон Терориста, българин с австралийски паспорт. Той е осъден на 2 г. и половина затвор по обвинение, че дошъл у нас да се учи да стреля с автомат, за да стане терорист. Полфрийман дори обяснявал на Джон, че затворът в България е много по-добър от този в Австралия. През годините зад решетките Полфрийман се превърна в един от най-активните затворници у нас. Учеше висше образование по хуманитарни науки в университета “Макуори” в Сидни. Водил немалко дела срещу България и затворническите власти, но не всички се увенчаваха с успехи. Едно от спечелените от него дела е от миналата година. Директорът на Главна дирекция “Изпълнение на наказанията” му отказва достъп до информация за капацитета на всяко отделно заведение за изтърпяване на наказание в страната, включително и съответните общежития от открит тип, от закрит тип, следствените арести и броя на настанените в тях лишени от свобода и задържани лица във всяко едно от тях поотделно. Полфрийман обжалва и административният съд в София отменя отказа. Информацията на австралиеца е нужна, тъй като той е председател на “Българско затворническо сдружение за рехабилитация”. Регистрира го през 2012 г. Последната позиция на неправителствената организация е за бягството от Софийския затвор на убийците Владимир Пелов и Радослав Колев в началото на април. “Образът на строгата дисциплина е само фасада за абсолютния хаос на нарушенията на човешките права, злоупотребата с власт и присвояванията”, пише в позицията на организацията на Полфрийман. Масов бунт срещу убиеца имаше, след като през 2015 г. той бе номиниран за наградата “Човек на годината” на Българския хелзинкски комитет (БХК). Мотивите - като председател на Българско затворническо сдружение за реабилитация, което защитава правата на лишените от свобода и докладва на БХК за установени нарушения. След реакциите номинацията на Полфрийман бе оттеглена. На 27 юли 2011 г. върховните съдии Савка Стоянова, Биляна Чочева и Жанина Начева слагат точка на делото на австралиеца Джок Полфрийман - осъждат го на 20 години затвор при първоначален строг режим. Полфрийман е заклал 20-годишния студент Андрей Монов и рани тежко неговия приятел Антоан Захариев след спор в центъра на София около 1,15 ч на 28 декември 2007 г. Чужденецът е признат за виновен в убийство по хулигански подбуди и в опит за убийство. Осъден е да плати 450 хил. лв. кръвнина. По делото става ясно, че Полфрийман не е бил провокиран по никакъв начин да извърши убийството. Тезата на прокуратурата е, че постъпката на чужденеца е проява на неуважение към българското общество и човешкия живот. “Той просто е искал да отнеме живот, независимо чий, и е принудил групата на Андрей Монов, която се е връщала тогава от купон, да се защитава по всякакъв начин, хвърляйки, включително и камъни, викайки и крещейки, за да предизвика вниманието на органите на реда”, казват прокурори, които поддръжат обвиненията в съдебната зала. След присъдата бащата на убития студент Христо Монов, който е психолог и бивш депутат от БСП, казва: “Не бива да има повече родители, които да изпитват това, което аз и съпругата ми преживяхме. По-важният виновник от намиращия се на подсъдимата скамейка Полфрийман е неговият баща. Той го е възпитал като социопат”. Според родителите на Андрей кампаниите, които бащата на Полфрийман организира, са не просто в защита на сина му, а срещу България. Майката на убития Аксения губи баща си два месеца след смъртта на сина си Андрей. “Цялото общество и прокуратурата бяха срещу нас”, казва след процеса Полфрийман и уточнява, че е съден от най-корумпираната съдебна система. Защитата му твърдеше, че Полфрийман е превишил правата си в условията на неизбежна самоотбрана. “Съжалявам, че чак сега имам възможност да се извиня на родителите”, каза пред съда на първа инстанция Полфрийман. Австралийските медии, които следят процеса у нас, пишат, че Полфрийман е загубил надежда, че ще получи правосъдие в България. Според повечето австралийски кореспонденти в разследването и в съдебния процес имало много неточности. Те били както в показанията на свидетелите, така и в самата правосъдна система у нас, която давала възможности за външно влияние и натиск върху съдиите. В Австралия преобладава мнението, че Полфрийман е действал в условията на неизбежна самоотбрана. Европейският съд по правата на човека (ЕСПЧ) в Страсбург осъди България да плати на Джок Полфрийман 3500 евро заради нарушено право на свободно изразяване. Решението е от 2016 г. Австралиецът заведе дело в ЕСПЧ, след като затворническите власти го наказали, тъй като се оплакал от тях. През пролетта на 2012 г. Полфрийман подава жалба до началника на Софийския затвор, в която твърди, че надзиратели били груби с двама журналисти, които го посетили в затвора, и откраднали техни вещи, оставени в шкафчета по време на свиждането. След като проверка не открива нередности, Полфрийман е наказан с тримесечна забрана да получава колети с храна. Европейските съдии заключават, че управата на затвора трябва да наказва със солидни аргументи лишените от свобода. Главният прокурор Сотир Цацаров отхвърли през 2013 г. искането на австралийския си колега убиецът Джон Полфрийман да се върне в Австралия, за да излежи там остатъка от 20-годишната си присъда. Мотивът е, че той много пъти е наказван от затворническите власти за груби нарушения - сбивания и агресивно поведение срещу други затворници. Освен това Полфрийман е осъден да плати и 400 000 лв. кръвнина на родителите на убития Андрей, както и 50 000 лв. на пострадалия Антоан. За да бъде пуснат някога да доизлежи наказанието си в Австралия, той трябва да изчисти задълженията си. Както през 2013 г., така и сега, той все още не е платил обезщетенията. И за този отказ той пусна в жалба в Страсбург, но магистратите я отхвърлиха.", "date": "2018.04.15", "title": "Машина на времето: Полфрийман работи в артклуба на затвора в Казичене, приятел е на Джон Терориста"}
{"url": "https://www.24chasa.bg/novini/article/6817466", "text": "Турската армия потвърди днес, че Бирдал Бурханлъ, един от най-издирваните терористи от Кюрдската работническа партия /ПКК/, е бил убит при въздушно нападение на турските сили в Северен Ирак на 21 март, предаде Анадолската агенция, цитирана от БТА. Бурханлъ, по-известен с кодовото име Агири Мазлум Пирдоган, е един от най-изтъкнатите лидери на ПКК, който бе включен в списъка на турското министерство на вътрешните работи с най-издирваните терористи. ПКК е обявена за терористична организация в Турция. Турските сили водят ожесточена борба с нея както на турска територия, така и в северните райони на Сирия и Ирак.", "date": "2018.04.15", "title": "В Ирак убиха един от най-издирваните терористи от ПКК"}
{"url": "https://www.24chasa.bg/novini/article/6817476", "text": "Русия има възможности да даде достоен отговор на всеки опит за силов натиск от страна на САЩ. Това заяви в неделя директорът на Департамента по въпросите на неразпространението и контрола над въоръженията към Министерството на външните работи на Русия Владимир Ермаков на асамблеята на Съвета по външна и отбранителна политика, предава ТАСС, цитирана от \"Фокус\". „В момента, през 2018 година, ние виждаме, че военно-техническото разположение на силите се промени кардинално в полза на Русия, - подчерта Ермаков. – Имаме достоен отговор на всеки опит за силов натиск от страна на САЩ“. „Американският мит, че навлизаме в епоха на повсеместно и безразделно тяхно доминиране не просъществува повече от десет години, а сега вече е очевидно, че той отиде в небитието. Русия се върна на своите исторически предначертани позиции на един от гарантите на стабилността и справедливостта в глобалните отношения на основата на международното право“, отбеляза той. „Рано или късно, на нашите американски колеги ще им се наложи да се договарят с нас. При това, най- вероятно, би било по-добре за тях да го направят отрано, отколкото по-късно, тъй като военно- технологическата тежест на САЩ в света постоянно пада“, обърна внимание руският дипломат. „Днешната ситуация се характеризира с безпрецедентното свиване на пространството за конструктивно взаимодействие. Основната причина е неготовността на САЩ и съюзниците им да признаят обективната реалност на вече зародилия се полицентричен световен ред“, отбеляза Ермаков. „Осъзнаването на невъзможността да се продължи периода на своето едностранно доминиране в световните работи предизвиква нервозност и довежда до подобни неадекватни действия като санкциите, силовата принуда и просто неетичните междудържавни отношения, - заяви той. – В този смисъл надпреварата във въоръжаването, разбира се, не е блъф, а много опасна реалност, оказваща съществено подривно влияние на глобалната стабилност и международната сигурност.", "date": "2018.04.15", "title": "Русия: Рано или късно САЩ ще трябва да се договарят с Москва"}
{"url": "https://www.24chasa.bg/novini/article/6817401", "text": "Само една четвърт от британците подкрепят въздушните удари срещу Сирия, пише британският вестник The Independent, цитиран от \"Фокус\". Това сочат резултатите от специално проучване, проведено по поръчка на вестника. Те показват нагласите на жителите на Обединеното кралство. Подобни нагласи могат да бъдат сериозен удар срещу намеренията на премиера Тереза Мей, която заплаши и с бъдещи въздушни атаки, но първо ще се наложи да защити тези от събота пред депутатите. Тя досега отказваше гласуване по въпроса. В рамките на проучването, проведено през последните дни, докато се подготвяше реакцията на Запада срещу евентуалната химическа атака в Сирия, 28 процента са одобрили нанасянето на удари по режима на Асад, 36 процента са били против, 26 процента нито подкрепят, нито не подкрепят и 11 са заявили, че не знаят. Интересно според вестника, e че въвеждането на зона, забранена за полети среща по-голяма подкрепа от 47 процента. Една трета от британците биха подкрепили разполагане на войски в Сирия, но с цел опазване на мира. Използване на войски с военна цел среща неодобрението на 48 процента и одобрението на едва 19 процента.", "date": "2018.04.15", "title": "\"Индипендънт\": Само една четвърт от британците подкрепят въздушните удари срещу Сирия"}
{"url": "https://www.24chasa.bg/novini/article/6817409", "text": "Кралят на Саудитска Арабия Салман откри срещата на върха на арабските държави с критика към решението на американския президент Доналд Тръмп да премести посолството на САЩ в Израел в Йерусалим, предава AFP, цитирана от \"Фокус\". „Потвърждаваме неодобрението си за решението на САЩ за Йерусалим“, заяви кралят в хода на речта си в град Дахран в източната част на Саудитска Арабия. „Източен Йерусалим е интегрална част от палестинските територии“, добави той.", "date": "2018.04.15", "title": "Саудитска Арабия отхвърли плана на САЩ да преместят посолството си в Йерусалим"}
{"url": "https://www.24chasa.bg/novini/article/6817413", "text": "Жена на 44 г. от катастрофиралия бус на АМ \"Тракия\" край ямболското село Воденичане, при който загинаха двама души, а 7 бяха ранени, е с опасност за живота и е настанена в неврохирургията на бургаската болница. В тежко състояние е и младо момче от с. Хаджидимитрово, за където са пътували пътниците след бране на лавандула в Бургаско. Всички били наемници на шофьора, който им плащал по 17 лв. на ден. Жената била приета първо в ямболската болница \"Свети Пантелеймон\", но заради тежкото си състояние се наложило да бъде преместена в Бургас още същата вечер. Султана К. е със счупени гръбначни и гръдни прешлени, получила и шийна трамва като от камчишен удар, който се получава при рязко спиране на превозно средства. \"Може да се каже, че е с опасност за живота. Първо я стабилизирахме и утре ще й бъде направена операция\", заяви пред \"24 часа\" шефът на \"Неврохирургия\" в УМБЛ Бургас д-р Николай Недев. В противен случай имало опасност да остане траен инвалид. Жената е с най-сериозни травми от петимата ранени с микробуса, които бяха настанени в болниците в Ямбол и Сливен. Според запознати съпругът й е сред загиналите при катастрофата. По непотвърдени данн имали 10 деца. В реанимация на ямболската болница от катастрофата е прието и 14-годишно момче с огромна рана на главата, която отклюлила гърчове и лекарите се борят за живота му. Същия ден то пътувало с майка си, която също е ранена, но без опасност за живота. Според шефа на Спешното отделение на тамошната МБАЛ д-р Валентин Вълчев останалите трима били в стабилно състояние извън опасност за живота. Междувременно се разбра, че шестата жертва на автобуса ковчег, катастрофирал край Вакарел, е от айтоското село Черноград. 50-годишната Фатмегюл Шериф е осмият пътник, качил се от Айтос за София във фаталния петък. Жената пътувала за летището да хване самолет за Франция да гостува на дъщеря си. От общината в Айтос поднесоха съболезнования на близките на загиналата и обещаха да подпомагнат семейството й в трудния момент. Сред пътниците в автобуса имало и студент от Айтос, но той се отървал с по-леки травми на ръцете и бил опериран в София.", "date": "2018.04.15", "title": "Баща на 10 деца е един от загиналите в катастрофата на \"Тракия\", жена му е в кома"}
{"url": "https://www.24chasa.bg/novini/article/6817354", "text": "64-годишен мъж от ромския квартал \" Изток\" на Пазарджик сам се е предал в полицията в петък, след като научил че го търсят за блудство с деца, съобщи за \"24часа\" говорителят на полицията Мирослав Стоянов. Сигнал за блудствени действия с момичетата, на 8г. и 11г., подал бащата на по-малкото от тях. Незабавно на мястото се отзовали полицейски екипи от участъка в ромския квартал. През тях бащата обяснил, че 64-годишният му съсед Марин М. -Мъзи блудствал с децата в избата на блока, който се намира на ул. \"Спартак\". Той дори опитал да го хване, но мъжът успял да избяга. Полицаите не открили заподозрения в дома му и уведомили негови близки, които да му предадат, че е издирван. В петък вечерта Мъзи се прибрал от Кричим и незабавно отишъл в полицията, където бил задържан. На проведените разпити той категорично отрекъл да е извършвал блудствени действия с момичетата. Освен това станало ясно, че страда от тежко онкологично заболяване. Справка в регистрите показала, че Мъзи не е криминално проявен и никога не е имал противообществени прояви. Междувременно двете деца са били прегледани и освидетелствани от съдебен лекар. По информация на запознати с разследването при прегледите не са открити каквито и да било следи, или наранявания от блудствени действия. Не е открит и свидетел, който да потвърди, че е видял с очите си как възрастния мъж блудства с децата. Техните показания също са били противоречиви и в тях нямало нищо конкретно. По тези причини в събота онкоболният мъж е бил освободен от ареста. От окръжната прокуратура в Пазарджик, където случаят е докладван, също не са пожелали да задържат заподозрения. Разследването обаче продължава. В неделя сутринта близки на децата са се събрали пред блока на ул. \" Спартак\" и са коментирали, че не им се дава информация за разследването, а освен това били недоволни, че Мъзи е освободен. По този повод Мирослав Стоянов коментира, че няма напрежение в ромския квартал на Пазарджик, а роднините на децата са били своевременно уведомени за хода на разследването.", "date": "2018.04.15", "title": "Заподозрян в блудство с две момиченца сам се предава в полицията в Пазарджик (Обновена)"}
{"url": "https://www.24chasa.bg/novini/article/6817437", "text": "Съдят по бързата процедура пиян шофьор, обърнал се по таван с лек автомобил „Опел Вектра“. Инцидентът станал на 15- април 20 минути след полунощ на пътя от Вършец за Берковица. 28- годишният В.Ц.П. от Монтана се преобръща по таван в крайпътна канавка. При проверката с дерегер пътните полицаи установили, че е употребил алкохол 1, 90 промила. Връчени са му два акта за нарушение закона за движение по пътищата. Водачът отказал да даде кръвна проба и е задържан за денонощие.", "date": "2018.04.15", "title": "Съдят по бързата процедура пиян шофьор от Монтана"}
{"url": "https://www.24chasa.bg/novini/article/6817442", "text": "Председателят на ПГ на ГЕРБ и заместник-председател на партията Цветан Цветанов ще посети утре Смолян, съобщиха от партията. От 14.00 часа той ще се срещне с кметове и кметски наместници от община Смолян в офиса на ГЕРБ в града. В 17.00 часа Цветанов, заедно с кмета на Смолян Николай Мелемов, ще направят оглед на ул. \"Проф. Асен Василев\", на която предстои да бъдат изградени подпорни стени. Час по-късно Цветан Цветанов ще разговаря с кметове на общини в област Смолян от ГЕРБ, ръководители на общинските структури от областта и общински съветници. Срещата ще бъде в офиса на ГЕРБ в Смолян. На нея ще присъстват и депутатите от ГЕРБ-Смолян д-р Даниела Дариткова и д-р Красимир Събев.", "date": "2018.04.15", "title": "Цветан Цветанов ще посети утре Смолян"}
{"url": "https://www.24chasa.bg/novini/article/6817447", "text": "Президентът на САЩ Доналд Тръмп отново отправи обида към Джеймс Коми, като го нарече \"калтак\" преди премиерата на книга на бившия директор на ФБР, предаде Асошиейтед прес. Тази обидна квалификация на Тръмп бе поместена от него в \"Туитър\", преди днес да бъде излъчено пълното интервю с Коми по телевизия Ей Би Си. В извадки от интервюто, публикувани вчера, Коми казва, че убедеността му в победата на Хилари Клинтън на президентските избори през 2016 г. е предопределила решението му да огласи разследването за нейните имейли. Тръмп написа в \"Туитър\": \"Невероятно. Джеймс Коми обявява, че анкетите, в които безчестната Хилари води, са били фактор във воденето (глупаво) на разследването за имейлите на Клинтън. С други думи той взема решения въз основа на факта, че е мислел, че тя ще победи и е искал работата си. Калтак!\", цитиран от БТА. По-рано тази седмица Доналд Тръмп написа също в \"Туитър\", че Коми е \"доказан издайник и лъжец\".", "date": "2018.04.15", "title": "Доналд Тръмп отново обиди бившия директор на ФБР Джеймс Коми"}
{"url": "https://www.24chasa.bg/novini/article/6817450", "text": "Триста и петнайсет хиляди привърженици на независимост на Каталуня манифестираха днес в Барселона с настояване да бъдат освободени от предварителния арест видни сепаратистки лидери, предаде Асошиейтед прес. Демонстрантите развяваха каталунски флагове, а на огромен транспарант пишеше: \"За права и свободи, за демокрация и единство, искаме ги у дома!\". Демонстрацията бе организирана от две движения за независимост - Националното каталунско събрание и Омниум, - чиито председатели са сред деветимата сепаратистки лидери, които очакват в затвора съдебни процеси заради участие в неуспешния опит миналата година за отделяне на Каталуня от Испания. Местните подразделения на два испански профсъюза и още няколко граждански сдружения подкрепиха днешния протест въпреки възраженията на някои техни членове, които са против отделяне на областта. По данни на барселонската полиция демонстрантите днес са били 315 хиляди, предава БТА. Според социологически проучвания на каталунските регионални власти от февруари подкрепата за обявяване на независимост е спаднала до 40 на сто в сравнение с близо 49 процента през октомври 2017 г. Анкетата е обхванала 1200 човека при статистическа грешка плюс-минус 2,83 пункта, припомни АП.", "date": "2018.04.15", "title": "315 хиляди на протест за независимостта на Каталуня (Снимки)"}
{"url": "https://www.24chasa.bg/novini/article/6817478", "text": "Около 13 000 берлинчани участваха в шествие и демонстративно разпънаха палатки, за да призоват властите да се справят с недостига на жилища в германската столица, предаде ДПА. Протестиращите преминаха от \"Потсдамер плац\" до жилищния район Кройцберг. Акцията мина под надслова \"Съпротива - заедно срещу принудителните изгонвания и ненормалната ситуация с наемите\". Демонстрацията беше най-големият протест в Берлин от години заради ситуацията с жилищата. В подобните прояви през 2016 и 2017 г. се включваха само по неколкостотин души, съобщава БТА. Търсенето на недвижими имоти в Германия е огромно. В много градове, където богати клиенти от цял свят изкупуват жилища, имотният пазар е силно ограничен. Освен това Берлин става все по-популярен сред туристите и властите въведоха по-строги правила за интернет компаниите, които предлагат имоти под наем като Еър Би Ен Би. Много от берлинските протестиращи искат по-драстични промени в политиката в тази област, включително да бъдат спрени всички продажби на апартаменти. Други настояват за определяни на лимити, до които могат да бъдат увеличавани наемите от наемодателите. Кметът Михаел Мюлер от Германската социалдемократическа партия подкрепи акцията, но заяви, че градските власти са направили вече всичко възможно. \"Берлин изчерпа всички съществуващи правни възможности. Сега трябва да се намесят федералните власти\", каза той. Консерваторите от Християндемократическия съюз в областния парламент в Берлин отстояват мнението, че причината за проблема е прекалено малкият брой издавани разрешения за ново строителство. През 2016 г. в приютите за бездомни в Берлин са живеели около 30 000 души, два пъти повече в сравнение с година по-рано. При окончателните данни за 2017 г. се очаква те да са 50 000 и повече, заяви регионалният министър на труда и социалната политика на провинция Берлин Александър Фишер.", "date": "2018.04.15", "title": "Хиляди протестираха в Берлин заради недостига на жилища (Снимки)"}
{"url": "https://www.24chasa.bg/novini/article/6817544", "text": "Съединените щати няма да изтеглят войските си от Сирия, преди да постигнат своите цели, каза днес постоянният представител на САЩ в ООН Ники Хейли, цитирана от Ройтерс и БТА. Хейли изброи три конкретни задачи: гарантиране, че химически оръжия няма да бъдат използвани по начин, който излага на риск американските интереси; удържане на победа над Ислямска държава; удобна позиция за наблюдаване на действията на Иран. Наша цел е \"да видим американските войници у дома, но няма да напуснем (Сирия), докато разберем, че сме постигнали тези неща\", заяви постоянният представител на САЩ в ООН пред телевизия Фокс нюз.", "date": "2018.04.15", "title": "Ники Хейли: САЩ няма да изтеглят войските си от Сирия"}
{"url": "https://www.24chasa.bg/novini/article/6817580", "text": "Няколко десетки души се събраха днес на протест в Белград срещу ударите на САЩ, Великобритания и Франция в Сирия, предаде ТАСС от мястото на събитието. Участниците в протеста заявиха, че Сърбия и сръбският народ винаги ще бъдат с \"приятелска Сирия\". \"Внимателно следим как НАТО, САЩ, Великобритания и Франция нападат независима държава. Ние имаме подобен опит, затова разбираме добре как се чувства сирийският народ и подкрепяме неговото легитимно ръководство\", заяви жена, която участва в демонстрацията, цитирана от БТА. Протестиращите носят знамената на Русия, Сърбия и Сирия, портрети на Владимир Путин, Башар Асад и Слободан Милошевич. Някои от тях са дошли с децата си. Един от демонстрантите държи плакат, на който войник от НАТО е набол дете на щика си. \"Долу ръцете от Сирия\", скандират демонстрантите. По-рано сръбският президент Александър Вучич заяви, че ударите на САЩ, Великобритания и Франция в Сирия напомнят за бомбардировките на НАТО над Югославия по време на конфликта в Косово.", "date": "2018.04.15", "title": "Сърби протестират в Белград заради ударите в Сирия"}
{"url": "https://www.24chasa.bg/novini/article/6817600", "text": "Малко над половината германци заявяват, че има райони в Германия, където престъпността е толкова голяма, че правоналагащите органи нямат никакъв или почти никакъв контрол, сочи проучване за вестник \"Билд\", цитирано от ДПА и БТА. Около 51 процента от запитаните посочват, че в Германия има така наречени зони на беззаконие. Четиридесет и един процента са на обратното мнение, показва проучването. Около 8 процента не могат да преценят или не са пожелали да отговорят. През последните две години германските медии все повече се съсредоточаваха върху дейността на близкоизточни престъпни кланове в някои големи градове в Германия. Има и мнение, че проблемът се преувеличава заради пристигането на стотици хиляди бежанци в градските райони. Според проучването над три четвърти (77 процента) от запитаните посочват, че е желателно да има по-твърди мерки на полицията. Едва 14 процента заявяват, че това не е необходимо. Девет процента са отказали да отговорят. Неотдавна германският министър на здравеопазването Йенс Шпан, представител на консервативната партия на канцлера Ангела Меркел - Християндемократически съюз, разкритикува полицията. \"Вижте работническите квартали в Есен, Дуисбург и Берлин - човек остава с впечатлението, че държавата не иска или не може да поддържа законността\", каза Шпан.", "date": "2018.04.15", "title": "Проучване: Над половината германци се страхуват от зони на беззаконие"}
{"url": "https://www.24chasa.bg/novini/article/6817387", "text": "Израелският премиер Бенямин Нетаняху е казал на Тереза Мей, че Иран и опитите му да засили военното си присъствие в Сирия са основната заплаха за Близкия изток. Това съобщи днес самият Нетаняху на редовното заседание на правителството на Израел, предаде ТАСС, цитирана от БТА. \"Разговарях с Мей снощи и казах, че основният елемент, който подкопава стабилността в Близкия изток повече от всичко е Иран, а президентът [на Сирия Башар ал] Асад трябва да разбере, че като позволява на Иран и неговите марионетки да създават военно присъствие в Сирия, поставят под заплаха и Сирия, и стабилността на целия регион\", казал Нетаняху според съобщение на неговата канцелария. В разговора си с Мей по повод ракетните удари на Великобритания, САЩ и Франция срещу Сирия в събота сутринта, Нетаняху е казал още, че приветства решението на трите страни да действат. Той е отбелязал, че политиката на \"нулева толерантност към използването на неконвенционално оръжие\" трябва да обхваща и мерки против \"възникването на ядрен потенциал у терористични държави и групировки\".", "date": "2018.04.15", "title": "Нетаняху към Мей: Намесата на Иран в Сирия е главната заплаха за Близкия изток"}
{"url": "https://www.24chasa.bg/novini/article/6817293", "text": "Един от ранените с опасност за живота след катастрофата с бус на магистрала „Тракия” вчера следобед е на 14 години, съобщи  . Той е с политравма и лекарите в Ямбол се борят за живота му. Момчето учи в село Дражево до Ямбол, вчера отишъл да помага на майка си. Майката също е в болницата, но без опасност за живота. Бус с работници се преобърна вчера на магистралата 297 км в посока София. Двама загинаха на място, а най-малко девет души са ранени. Шофьорът е задържан за 24 часа. Един от загиналите пък е съпруг на жената, която в момента се бори за живота си в окръжната болница в Бургас. Имат 10 деца. Хората, пътували в буса, са наемници на шофьорите – баща и син, всички са от село Хаджидимитрово. Всеки ден с два буса извозвали хората на поле с лавандула до Бургас. Плащали им по 17 лв. на човек. Хората твърдят, че бусовете винаги са били препълнени, снощи също – поне с 15 души. Всички смятат, че шофьорът трябва да поеме отговорност, но подозират, че няма да бъде осъден.", "date": "2018.04.15", "title": "14-годишен сред пострадалите при катастрофата с бус на АМ „Тракия”"}
{"url": "https://www.24chasa.bg/novini/article/6817295", "text": " В интервю за турската държавна информационна агенция Anadolu Agency, генералният секретар на западния отбранителен съюз Йенс Столтенберг подчерта, че напрежението между Атина и Анкара в Егейско море „не е проблем на НАТО“. Норвежкият политик отбеляза, че Турция и Гърция са важни членове на Алианса и са част от него вече десетилетия, предаде \"Фокус\". „И двете допринасят за нашата колективна отбрана. Очаквам, че различията, които виждаме по някои въпроси, ще бъдат решени между Турция и Гърция в духа на добрите отношения. В този контекст приветствам факта, че премиерите на двете страни неотдавна проведеха телефонен разговор и че се съгласиха на диалог“, заяви генералният секретар на Алианса. В отговор на въпрос защо Алиансът не се намесва в ситуацията и дали предвижда такава, Столтенберг бе категоричен: „Не, това не е проблем на НАТО, това е нещо, което трябва да бъде уредено между Турция и Гърция“. Йенс Столтенберг пристига на посещение в Турция на 16 април. По-рано в медиите бе съобщено, че турските власти планират да обсъдят с генералния секретар на НАТО въпроса за използване на военновъздушната база „Инджирлик“ в случай на военна операция в Сирия. В Анкара генералният секретар на Алианса ще проведе срещи с с турския президент Реджеп Тайип Ердоган, с началника на Генералния щаб на турската армия генерал Хулуси Акар, с министъра на външните работи Мевют Чавушоглу и с министъра на отбраната Нуретин Джаникли.", "date": "2018.04.15", "title": "Столтенберг: Напрежението между Гърция и Турция не е проблем на НАТО"}
{"url": "https://www.24chasa.bg/novini/article/6817297", "text": "Турция много ясно и категорично още в първия момент подкрепи въздушните удари на САЩ, Великобритания и Франция в Сирия. Турският президент Реджеп Тайип Ердоган дори приветства операцията. \"Смятаме за оправдана и правилна съвместната операция. Не е възможно да бъдат оставени без отговор химическите атаки, извършени от режима на Башар Асад. Съвместната операция е важно послание към сирийския президент\", заяви турският държавен глава, предаде БТА. На фона на нападките в последно време от страна на Анкара към администрацията на Тръмп относно Сирия и близостта на Ердоган с руския президент Владимир Путин, изявлението му може и да е прозвучало изненадващо. Турция е една от първите страни, които още в самото начало на конфликта в Сирия се обяви решително срещу режима на Башар Асад. Още от началото на войната Анкара настояваше за неговото отстраняване. Неведнъж е призовавала международната общност да се намеси по-категорично за свалянето на Башар Ал Асад от власт. В същото време американската помощ от оръжие и военна техника за сражаващите се срещу ДАЕШ (арабското наименование на \"Ислямска държава\") отряди на сирийските кюрдски милиции в Сирия, които Турция смята за терористични групировки, заплашващи териториалната й цялост, създадоха конфликт между Анкара и Вашингтон. Именно тази ситуация подтикна Анкара да търси съюзници и се наложи впечатлението, че ги е намерила в лицето на Русия, която от самото начало на войната в Сирия е на страната на Башар ал Асад и Иран. Въздушните удари от предишната вечер обаче отговарят много точно на интересите на Анкара към момента. Доста време призивите на Турция към западните съюзници за отстраняване на Башар ал Асад оставаха \"глас в пустиня\" и сега чрез въздушните удари Анкара се чувства удовлетворена. \"Ударите от миналото денонощие в Сирия са насочени директно срещу Башар ал Асад\", подчерта турският външен министър Мевлют Чавушоглу, \"а не срещу народа\". Анкара е била уведомена предварително за въздушните удари. Независимо, че военната намеса на САЩ в Сирия срещу Башар ал Асад отговаря на интересите на Анкара, Турция търси всякакви начини, за да посредничи за охлаждане на напрежението между Москва и Вашингтон. Продължаване или задълбочаване на конфликта съдържа риск от световна война. Една глобална война току на границите на Турция (Турция има 900 км сухопътна граница със Сирия) би навредила най-много на самата нея. Надали друг би могъл да посредничи така активно както Ердоган, поради факта, че турският президент държи отворени каналите за диалог както с Вашингтон, Франция и Великобритания, така и с Москва. Ердоган води активна дипломация със световните лидери. Ден преди ударите Ердоган разговаря с Тръмп за ситуацията в Сирия. А във връзка с разговора, който е провел с Владимир Путин, Ердоган посочи, че е предал на руския президент видео кадри от атаката на сирийския режим с химически оръжия, които станаха повод за въздушните удари. Ердоган и Путин са се договорили да работят заедно за намаляване на напрежението и намиране на политическо решение, съобщиха от пресслужбата на турския президент. Френският президент Еманюел Макрон даде висока оценка на подкрепата на Ердоган за въздушните удари, заявявайки, че \"иска да засили координацията между двете страни през следващите дни в търсене на инклузивно политическо решение за Сирия\", според съобщенията от Елисейския дворец. В същото време проправителственият вестник \"Йени шафак\" в уводна статия под заглавие \"В Сирия се играе друга игра\" цитира изказване на Ердоган пред членове на неговата партия - \"първо ще си мълчиш срещу терора на режима, след това ще подкрепиш нелегално една терористична групировка, а после с подкрепата на друга терористична групировка ще осъществиш истинския си проект, това е играта в Сирия\". Разбира се, както при всеки удар на САЩ, погледите се насочиха към американската въздушна база Инджирлик, която е разположена край южния турски град Адана. При ударите срещу ДАЕШ преди няколко години САЩ и коалицията използваха активно Инджирлик. Според съобщенията на турското ръководство авиобазата Инджирлик не е била използвана при въздушните удари от последните дни. Турските медии съобщават, че на базата засега не се наблюдава раздвижване и цари спокойствие. Но дали Инджирлик ще бъде включена в бъдеще, както при ударите срещу ДАЕШ преди време, ще стане ясно от разговорите на генералния секретар на НАТО Йенс Столтенберг. Той пристига в Анкара утре именно, за да обсъди с ръководството на Турция използването на базата Инджирлик при евентуална нова операция на САЩ и съюзниците срещу Сирия. Междувременно лидерът на основната опозиционна Народнорепубликанска партия Кемал Кълъчдароглу остро разкритикува позицията на правителството в подкрепа на ударите на САЩ в Сирия, като заяви: \"категорично осъждам подобна политика\" . А медийният орган на опозицията вестник \"Джумхуриет\" посочва в заглавие: \"Империалистите удариха, ПСР ги приветства\"", "date": "2018.04.15", "title": "Ердоган: Смятам за оправдана и правилна операцията срещу Сирия"}
{"url": "https://www.24chasa.bg/novini/article/6817166", "text": "Самолет на китайската авиокомпания Чайна Еър, летящ от град Чанша за столицата Пекин, бе принуден да предприеме извънредно кацане в град Чжънчжоу, след като един от пътниците се опитал да вземе стюардеса за заложничка, използвайки като оръжие писалка. За инцидента съобщи Управлението по гражданска авиация на Китай, предадоха Асошиейтед прес и ТАСС. Всичките пътници и екипажа са слезли невредими от самолета в Чжънчжоу. Не се съобщава нищо за мотивите на нападателя, който е задържан. Няма и подробности как точно са се развили събитията на борда, предаде БТА.", "date": "2018.04.15", "title": "Самолет кацна извънредно в Китай заради пътник, заплашил стюардеса"}
{"url": "https://www.24chasa.bg/novini/article/6817168", "text": "\"Жена ми караше\", бяха единствените думи, които млад мъж каза пред \"24 часа\". Джипът БМВ, на волана на който е седяла съпругата му, е помлял тази сутрин в Пловдив 10 коли, паркирани на улица към комплекс \"Оазис- 4\". В момента на място са полицаи и пожарникари. БМВ-то е смачкано, сериозни са и щетите на останалите коли, в които се е блъснал автомобилът. Повечето от тях не могат вече да бъдат използвани. Улицата е блокирана заради катастрофата, по нея не могат да влизат и излизат коли на живущите в комплекса. Току що пристигна и Пътна помощ, която ще вдигне БМВ-то, запречило улицата.", "date": "2018.04.15", "title": "Ето 10-те коли, потрошени от пловдивчанка (Снимки)"}
{"url": "https://www.24chasa.bg/novini/article/6817183", "text": "Ракетните удари на САЩ, Франция и Великобритания по цели в Сирия показаха за пореден път неспособността на Европейския съюз да води каквито и да било военни действия. Брюксел не е в състояние да приема еднозначни решения, каквито трябва да бъдат взимани във военните конфликти, пише Улрих Ладурнер в авторска статия за германския национален ежедневник Die Zeit, като подчертава, че расколът между държавите от Общността по въпроса за отношенията с Русия оказва роля за това. Когато стане въпроса за война, ЕС веднага се оттегля от играта – така стана през 2003 г. в Ирак, през 2011 г. в Либия, и през 2018 г., когато САЩ, Франция и Великобритания нанесоха ракетни удари срещу Сирия. Проблемът се крие в това, че въоръжените конфликти изискват еднозначни решения, пояснява германският журналист, предаде \"Фокус\". „Да бомбардираме ли или не? Да изпратим или не войници?“ – при подобни въпроси няма пространство за маневриране, а за ЕС то е жизнено необходимо. Едва ли по друг начин целостта на 28- членната организация би могла да бъде запазена. Ето защо ЕС не е създаден за недвусмислеността на войната, обяснява авторът. Същевременно обаче Ладурнер е категоричен, че това трябва да се промени. В съседни на Европа региони има войни и Брюксел е длъжен да укрепи отбранителните си способности, ако не иска всичко да свърши зле. При това става въпрос не за военна мощ, а за способност на Общността да отстоява и прокарва своите интереси на международната сцена. Авторът подчертава, че с тази позиция са съгласни всички страни от Общността. Ако в последните месеци се забелязва прогрес в конкретна област, то това е в сферата на укрепването на отбраната. Всичко обаче все още се намира в начален етап, а ЕС се нуждае от дългосрочна стратегия – включително за Близкия изток. За такава обаче са необходими средства, а също и единство. Защо обаче тя е важна? Защото САЩ са загубили своето влияние в Близкия изток, а основна сила в региона е Русия. Оттук следва, че Брюксел трябва да изработи и стратегия за отношенията с Кремъл, каквато в момента няма, констатира Ладурнер.", "date": "2018.04.15", "title": "Die Zeit: Ракетните удари срещу Сирия показаха, че ЕС е неспособен да води война"}
{"url": "https://www.24chasa.bg/novini/article/6817186", "text": "Инспекторите от контролния орган на Организацията за забрана на химически оръжия (ОЗХО) започнат разследване на мястото на предполагаемата химическа атака в сирийския град Дума, предава AFP. „Екипът пристигна в Дамаск в събота и трябва да отиде в Дума в неделя\", заяви заместник-министърът на външните работи Айман Сусан пред агенцията. Делегация от експерти от базирана в Хага организация има за задача да разследва атаката от 7 април срещу Дума, за която редица организации, сред които и „Белите каски“ съобщиха, че е химическа. Западните държави твърдят, че при атаката са използвани химически вещества, най-вероятно хлор и зарин, и са убити най-малко 40 цивилни граждани, предаде \"Фокус\". Предполагаемата атака, която Дамаск и съюзникът й Москва отрекоха, доведе добезпрецедентна вълна от ракетни удари в Сирия от страна на САЩ, Франция и Великобритания в събота. Сусан повтори обещанието на сирийското правителство, че химическите експерти ще могат да разследват безпрепятствено. „Ще гарантираме, че те ще могат да работят професионално, обективно, безпристрастно и без никакъв натиск\", увери представителят на Дамаск.", "date": "2018.04.15", "title": "Експерти на ОЗХО започват работа в сирийския град Дума"}
{"url": "https://www.24chasa.bg/novini/article/6817190", "text": "21-годишна е шофирала БМВ-то, което тази сутрин причини истинско меле на паркинга на жилищен комплекс \"Оазис-4\" в Пловдив. От полицията съобщиха, че са били увредени 10 автомобила. Младата жена е тествана с дрегер, който отчел над 1, 3 промила алкохол, а драг чекът пък показал и употреба на марихуана. Водачката е арестувана и отведена в I РУП. Инцидентът е станал в 6, 20 ч. Според хора от \"Оазис-4\" водачката живеела там със съпруга си. Джипът БМВ-5, който е карала, е произведен 2008. Жената го е управлявала с пълномощно.", "date": "2018.04.15", "title": "Шофьорката, помляла 10 коли, пияна и надрусана с марихуана"}
{"url": "https://www.24chasa.bg/novini/article/6817200", "text": "Сирийският президент Башар Асад е дал висока оценка на съветското въоръжение, използвано за отразяване на ракетния удар на САЩ, Великобритания и Франция по сирийски цели, предаде ТАСС. Това съобщи днес депутатът от руската Дума Сергей Железняк, член на ръководството на партията \"Единна Русия\", след среща на руски парламентаристи с Асад. Железняк каза, че от гледна точка на Асад вчерашните удари са били агресия и добави, че руските депутати споделят тази позиция. Асад се е изказал много добре за \"руското оръжие, показало превъзходство над оръжието на агресорите\", каза Железняк. Тази оценка потвърди и Дмитрий Саблин, ръководителят на руската делегация. По думите му Асад е изтъкнал, че вчерашните удари са били отблъснати от Сирия \"със съветски ракети, произведени през 70-те години\", посочил е, че от 90-те години в американски филми руското оръжие е било показвано като \"изостанало\", но сега е станало ясно кой наистина изостава, предаде БТА. За да възстанови икономиката си, на Сирия ще са й необходими 400 милиарда долара, е заявил Асад. Важна задача е възстановяването на инфраструктурата, за което ще трябват 10-15 години и не по-малко от 14 милиарда долара, цитира Саблин думите на сирийския президент. Той е заявил също, че не очаква в Сирия западни компании, особено в петролната и газовата сфера. Асад е казал, че е разговарял за това с руския президент Путин в Сочи и че желанието е в Сирия да работят руски компании. Сирийският президент е приел покана да посети Русия - Хантимансийския автономен район, и е казал, че децата му миналата година са били на почивка в лагера \"Артек\", в Крим.", "date": "2018.04.15", "title": "Русия: Башар Асад даде висока оценка на съветското оръжие след ударите по Сирия"}
{"url": "https://www.24chasa.bg/novini/article/6817211", "text": "Френските власти арестуваха 63 души, а деветима полицаи бяха ранени при протести в два града, организирани на фона на недоволство от промените на президента Еманюел Макрон, свързани с пазара на труда, предаде Асошиейтед прес. Министърът на вътрешните работи Жерар Колон осъди насилието и нанасянето на материални щети по магазини и обществени сгради по време на вчерашните протести в западния град Нант и южния Монпелие. Колон призова за спокойствие преди насрочения за днес друг протест в Западна Франция, предаде БТА. Останалите протести във Франция вчера до голяма степен преминаха мирно. Работещи в железниците проведоха демонстрации в рамките на стачките заради намеренията на Макрон да реформира жп сектора, стачки, които нарушиха железопътното движение в цяла Франция. Довечера президентът ще говори по националната телевизия, за да разясни икономическите си реформи. Той отстоява тезата, че прави Франция по-конкурентноспособна в глобален план, а работниците се опасяват, че може да загубят професионалните си привилегии. В Нант до насилие се стигна при демонстрация срещу полицейска акция за извеждане на незаконно настанили се в сграда. Част от участниците в протеста започнаха да замерят полицаите с различни предмети. Силите на реда отговориха със сълзотворен газ и водно оръдие, предаде ДПА. Задържани бяха 12 души. След сблъсък с полицията в Монпелие бяха задържани 51 човека.", "date": "2018.04.15", "title": "Арести и пострадали във Франция при антиправителствени протести (Снимки)"}
{"url": "https://www.24chasa.bg/novini/article/6817217", "text": "В Обединеното кралство се подготвят за отмъщението на Русия за ракетните удари, които САЩ, Великобритания и Франция нанесоха в Сирия. По данни на вестник The Sunday Times разузнавателните служби предвиждат мащабна руска кибератака, при която хакери на Кремъл ще разпространят неудобна информация за министри, депутати и други представители на властта в Лондон. Министър-председателят на Великобритания Тереза Май е получила оценка на разузнавателния риск от нападението в Солзбъри, от която става ясно, че Владимир Путин може да „удари“, като компроментира членовете на нейния кабинет, предаде \"Фокус\". Същевременно източник на изданието разкрива, че Лондон подготвя мащабни икономически санкции срещу живеещи във Великобритания руски олигарси.", "date": "2018.04.15", "title": "В Лондон се готвят за кибератаки от Кремъл и нови антируски санкции"}
{"url": "https://www.24chasa.bg/novini/article/6817228", "text": "39-годишен българин беше арестуван до Флоренция за клониране на кредитни и дебитни карти, съобщиха италианските медии. Това станало в един от най-луксозните аутлети за висша мода в Италия – The Mall, до Флоренция. Открай време той е известен като притегателен център за пристрастените по най-скъпите марки. Българинът пристигнал от родината си на 13 април и трябвало да отпътува за нея на 18 април. Цялото му \"турне\" във Флоренция, включващо и разноските за хотела му, били платени от непознат мъж от чужбина. Българинът бил открит при случайна контролна проверка на италианските карабинери от Филине Валдарно, до Флоренция. Те видели поставената на банкомат за теглене на пари електронна апаратура за копиране на кодове на карти. Тя била инсталирана в едно от помещенията на аутлета. Българинът бил хванат със завито във вестник устройство за копиране на магнитни кодове, както и микротелекамера. Той носел у себе си и пет клонирани кредитни карти, готови да бъдат използвани за теглене на пари. След като била претърсена хотелската стaя, в която отседнал, били намерени и други скимър устройства, както и компютър, използван за клониране на картите.", "date": "2018.04.15", "title": "Арестуваха българин за клониране на кредитни карти в луксозен аутлет в Италия"}
{"url": "https://www.24chasa.bg/novini/article/6817220", "text": "Държавите, които забраняват за движение старите дизелови автомобили, да нямат право да ги изнасят, ако те не отговарят на определени екостандарти - за това ще настоява България пред Брюксел, обяви в предаването \"Ексклузивно\" по   министърът на околната среда и водите Нено Димов. Страната ни ще настоява за ясен регламент по въпроса. „Това обаче е изкривяване на пазара. Това до известна степен, макар и не пряко, косвено нарушава правото на свободния пазар, който е един от фундаментите на ЕС. От гледна точка на това, че благодарение на определена забрана ще падне цената на нещо, т.е. това е вид обратното на дъмпинг. Като идеята, която в момента се заражда е държави, които по този начин изкривяват пазара да понесат компенсаторно изискване, да не могат да изнасят коли, ако те не са ретрофитнати, например, ако не отговарят на определени стандарти”, обясни Нено Димов. Ще се приемат и мерки за насърчаване на купуването на нови и електрически автомобили. Над две трети от държавите в Европа имат проблеми с чистота на въздуха сред тях е и България, а това са само част от мерките, които се предприемат. „Като определено смятаме екотаксите за електромобили да бъдат премахнати; за хибриди да бъдат значително намалени; за нови също да бъдат намалени. За тези до 5 години да бъдат запазени, а за по-старите да бъдат увеличени”, каза още той. И това лято Златни пясъци, Китен и Приморско ще бъдат без нови пречиствателни станции, съобщи още министър Димов. Иначе пречиствателните станции по морето към момента са осем. А качеството на морската вода вече е много по-добро отпреди години. Въпреки това все още има много места без пречиствателни станции. Предстоят проверки на качеството на морската вода и през този летен сезон.", "date": "2018.04.15", "title": "Нено Димов: Ще искаме от ЕК ясен регламент за износа на стари дизелови автомобили"}
{"url": "https://www.24chasa.bg/novini/article/6817241", "text": "Зимният сезон в ски курортите Банско, Боровец, Пампорово и Витоша е бил добър. Това обявиха от Института за анализи и оценки в туризма. Заради топлото време до средата на месец февруари и липсата на сняг, много от заявените почивки от чужденци са били отменени, а това е спад с близо 30%, предаде  . 200 хиляди души са избрали тази зима да карат ски и сноуборд в зимните български курорти, а общият брой туристи посетили страната ни от декември до март е 1 милион и 200 хиляди души. По ски пистите на Банско тази година са карали половината от тези общо 200 хил. туристи, избрали България за зимен туризъм, предаде репортерът на БНТ Слави Илиев. От кметството в Банско отбелязват 15% ръст на гостите. Много от хората тук са дошли не само за ски туризъм, но и за почивка и да прекарат зимните празници. Ученици и родители също са били тук по време на ваканциите. Големите хотели са били пълни с хора, но представители на малкия и среден бизнес казват, че всяка година работата намалява. Собственици на хотели в Банско отчитат успешен зимен сезон. Легловата база е била пълна на 85%, а туристите, които са избрали курорта, са били българи, руснаци, молдовци, гърци и турци. Според търговци в града, с всяка година бизнесът им замира, защото туристите почти не излизат от хотелите и не пазаруват от тях. Верен Чучулайн се занимава с изработка на сувенири от дърво и продава изделия на търговска улица в града. Преди години е имал работилница и магазин. Заради високия наем и ниската печалба, сега работи вкъщи. Въпреки че днес е краят на сезона, повечето хотели в Банско са резервирани за почивните дни през следващите месеци. Очакват се хора по майските празници и през лятото, когато в Банско се провеждат музикални фестивали. Вчера и днес в курорта се проведе първенство по канадска борба.", "date": "2018.04.15", "title": "В Банско отбелязват ръст на туристите през тазгодишния сезон"}
{"url": "https://www.24chasa.bg/novini/article/6817250", "text": "Стабилно е състоянието на двама от пострадалите при катастрофата на км 296 на автомагистрала „Тракия”. Пострадалите са настанени в областната болница в Сливен. Това съобщи пред „Фокус“ – Сливен зам.-директорът на МБАЛ „Д-р Иван Селимински” - Сливен д-р Хрисант Хрисантов. Пострадалите са мъж и жена. Мъжът е с натъртвания, а жената е със счупена предмишница. Настанени са в реанимация. При инцидента 296 км на автомагистрала „Тракия“ в събота на място загинаха двама души, пострадаха общо 7 човека. Петима бяха откарани ямболската болница, а двама – в лечебно заведение в Сливен. Причините за катастрофата все още се изясняват.", "date": "2018.04.15", "title": "Състоянието на двама от преобърнатия бус на АМ \"Тракия\" е стабилно"}
{"url": "https://www.24chasa.bg/novini/article/6817259", "text": "Великобритания ще проучи със съюзниците си вариантите за реагиране, ако президентът Башар Асад отново използва химическо оръжие срещу народа си в Сирия, но към момента нищо не се планира, заяви министърът на външните работи на Обединеното кралство Борис Джонсън, цитиран от Ройтерс. Джонсън подкрепи решението на премиера Тереза Мей за съвместни удари със САЩ и Франция по обекти за химическо оръжие в Сирия с мотива, че то е най-правилното, за да бъде предотвратена бъдеща употреба на химическо оръжие, предаде БТА. \"Към момента на масата няма предложение за нови атаки, защото, слава Богу, режимът на Асад не е направил глупостта да предприеме нова химическа атака\", каза той в предаване на Би Би Си", "date": "2018.04.15", "title": "Борис Джонсън: Ще проучим опциите, ако Асад отново използва химическо оръжие"}
{"url": "https://www.24chasa.bg/novini/article/6817279", "text": "Ограничено е движението в активната лента на АМ \"Марица\" при км 10, в посока София, поради ПТП, съобщиха от пресцентъра на Агенция \"Пътна инфраструктура\". Трафикът се осъществява в изпреварващата лента и се регулира от Пътна полиция и сигналисти. Шофьорите да се движат с повишено внимание и съобразена скорост.                                                                                                                                                                                                                                                                                                                       ", "date": "2018.04.15", "title": "Катастрофа ограничава движението по АМ \" Марица\" в посока София"}
{"url": "https://www.24chasa.bg/novini/article/6817284", "text": "Израелският министър на отбраната Авигдор Либерман обеща да разруши всички тунели на Хамас от ивицата Газа към Израел. По-рано днес пресслужбата на израелската армия съобщи, че за последните пет месеца са били разрушени пет такива подземни прохода, предаде ТАСС. \"Ще ги открием и ще ги разрушим всичките. Терористите са вложили в прокопаването на такива тунели милиони долари. Това са същите тези пари, които вместо да облекчат положението на жителите на ивицата, просто потънаха в пясъка\", каза Либерман, чието изказване разпространи пресслужбата на израелското министерство на отбраната. \" Жители на Газа, Хамас изсипва вашите пари в тунели, които не водят наникъде\", добави той, предаде БТА. Днес говорител на израелската армия съобщи, че военните са открили и разрушили петия за последните пет месеца тунел, прокопан от бойците на Хамас от Газа към южните израелски райони. Тунелът тръгвал от района на Джабалия в северната част на Газа и стигал до околностите на израелския кибуц Нахал Оз.", "date": "2018.04.15", "title": "Израелският министър на отбраната обеща да разруши всички тунели на Хамас"}
{"url": "https://www.24chasa.bg/novini/article/6817286", "text": "Група граждани от Охрид се включиха в трети протест, организиран от Гражданската инициатива „Македония над всичко\", с който изразиха несъгласието си от промяна на името, предава скопският телевизионен канал „Телма“. Протестиращите настояха отмяна на – съгласно думите им, насилствено приетия Закон за употреба на езиците, отмяна на Договор за добросъседство с България, запазване на конституционното име на Република Македония и освобождаване на всички задържани и осъдени заради събитията в парламента от април 2017 г., предаде \"Фокус\".", "date": "2018.04.15", "title": "Протест в Охрид за отмяна на договора с България и срещу промяната на името"}
{"url": "https://www.24chasa.bg/novini/article/6817041", "text": "За нас няма съмнение, че тези химически удари срещу Дума са извършени от Сирийския режим. Той представи най-различни хипотези за тази атака и в същото време те казаха, че такава атака не е имало, че е извършена от терористите. Това каза френският посланик в София негово превъзходителство Ерик Льобебел пред  . \"Работихме много по уликите. За нас нещата съвпадат и решихме да публикуваме и декласифицираме един доклад на френските разузнавателни служби, който вече е публичен. Той изразява мнението на френските разузнавателни служби. Вътре има политически и разузнавателни сведения\", заяви той \"Докладът е публикуван вчера сутринта и е достъпен за всеки. Вътре има много улики, които съвпадат и ни отвеждат към заключението, че няма съмнение, че именно режима на Асад е извършил химическа атака в Сирия\", обясни посланикът. Той определи въздушните удари на Съединените щати, Великобритания и Франция като „необходими, целенасочени и напълно законни”. „Франция непрекъснато се бори срещу употребата на химическо оръжие в Сирия и през юли 2013 г. беше готова да нанесе удари, но за съжаление по това време нашите съюзници – САЩ и Великобритания, не бяха готови. Франция е вносител на двата международни договора за химическите оръжия, които Сирия е подписала”, коментира още френският посланик. На въпрос дали Русия е била предупредена за вчерашните въздушни удари, Льобебел поясни, че знаците от западните лидери са били напълно ясни. „Имаше много ясни индикации, изразени от нашите ръководители, които многократно повториха, че червената линия е премината и това ще доведе до действия. Естествено, Русия не беше предупредена за техническите подробности и за момента на тези удари”, каза посланикът. „Нашата цел беше да избегнем всеки риск от ескалация. Понякога в коментарите има тенденцията да се преувеличават нещата – ние не сме в ситуация на Трета световна война или поемане на някакви рискове”, категоричен е Льобебел. На въпрос дали въздушните удари „са си свършили работата”, посланикът коментира, че това зависи единствено от сирийския режим и неговите съюзници. „От една страна, ударите вчера бяха достатъчно мощни и целенасочени, за да унищожат една голяма част от това, което оставаше като химически запаси на режима. От друга страна, тази проява, тази заявка на воля, на решителност от страна на Съединените щати, Великобритания и Франция ще окаже влияние на сирийския режим и особено върху Русия”, допълни Льобебел.", "date": "2018.04.15", "title": "Френският посланик в София: Франция има доказателства за химическа атака в Сирия"}
{"url": "https://www.24chasa.bg/novini/article/6817046", "text": "Катастрофа между бус на волейболната лига и два леки автомобила е станала на бул. \"Симеоновско шосе\", съобщи слушател на  „Фокус“. Няма пострадали. Шофьорът на буса е избягал. Движението се осъществява в едната лента.                                                                                                                                                                                                                                                                                                                       ", "date": "2018.04.15", "title": "Бус и две коли катастрофираха на бул. \"Симеоновско шосе\" в София"}
{"url": "https://www.24chasa.bg/novini/article/6817050", "text": "Десетки хиляди унгарци участваха вчера в Будапеща в най-голямата опозиционна демонстрация от години, предаде Асошиейтед прес. Антиправителствените протестиращи настояваха за нови избори и нова национална избирателна система. Премиерът Виктор Орбан беше преизбран миналата седмица, когато неговата дясна популистка партия ФИДЕС заедно със съюзника си, малката Християндемократическа партия, спречели свръхмнозинство в парламента - 134 от 199-те депутатски места. Опозиционните поддръжници са недоволни, че изборните правила са дали на партията на Орбан такова голямо мнозинство в парламента, когато тя е спечелила само около 50 процента от гласовете, предаде БТА. В пост във Фейсбук преди митинга организаторите призоваха за повторно преброяване на бюлетините, свободни медии, нов изборен закон, както и за по-ефективно сътрудничество между опозиционните партии. Участниците в протестното шествие преминаха от операта до парламента, скандирайки \"Нови избори!\" и \"Ние сме мнозинството!\". Демонстрацията беше една от най-големите в историята на Унгария през последните години, отбелязва Ройтерс. Множеството, препълнило площад \"Кошут\", беше сравнимо по размер с \"Мирния марш\" на привържениците на Орбан на 15 март, посочва Асошиейтед прес. Организаторите на вчерашната акция заявиха, че нов антиправителствен протест ще има следващия уикенд \"Искаме нови и честни избори. Това е отговорност на правителството и ние ще им напомняме за това, мирно и масово\", заяви опозиционният активист Гергей Дюлаш на митинга вчера. \"Когато попитах моите дядо и баба защо са позволили на (комунистическия диктатор) Матияш Ракоши да остане на власт толкова дълго, те отговориха, че са се страхували\", каза писателят и журналист Гергей Хомонай, един от организаторите. \"Е, аз не се страхувам. Ние не се страхуваме!, заяви той. По думите на Хомонай протестиращите имат три искания: промяна на избирателната система, \"която циментира завинаги ФИДЕС на власт\", отстраняване на главния прокурор Петер Полт, съюзник на Орбан, защото \"докато той е на поста, нито един случай на корупция няма да бъде разследван\", и изваждане на ФИДЕС от държавните медии. По оценка на организаторите в демонстрацията вчера са участвали над 100 000 души. За разлика от заключителния предизборен митинг на Орбан в родния му Шекешфехервар миналата седмица, където пребладаваха визрастните и хората на средна възраст, протестът в Будапеща привлече хора от по-младите поколения, отбелязва Ройтерс. Една от тях, 26-годишната Палма, казва, че е разочарована от изборните резултати и че според нея унгарската избирателна система дава несправедливо предимство на управляващата партия, но добавя, че е недоволна и от опозиционните партии. \"Те са жалки. Ужасно е, че са толкова слаби, неспособни да постигнат компромис и се убиват едни други, вместо да обединят силите си за нас\", казва тя. Изпълнение на поп певец, заклеймяващ \"псевдокрацията\" на Орбан, откри митинга, а накрая участниците пяха химна на Унгария и химна на Европейски съюз - Одата на радостта.", "date": "2018.04.15", "title": "Десетки хиляди унгарци протестираха срещу изборната победа на Виктор Орбан"}
{"url": "https://www.24chasa.bg/novini/article/6817053", "text": "Водолази от гръцкия флот откриха черната кутия на  , съобщава електронното издание Kathimerini. Записващото устройство е намерено северно от остров Скирос, на дълбочина от 800 метра, предаде \"Фокус\". Очаква се екип на Гръцкия център за морски изследвания да пристигне на място и да опита да извади черната кутия. Самолетът, пилотиран от 34-годишния капитан Йоргос Балтадорос, бе една от двете машини, които бяха вдигнати във въздуха в четвъртък, 12 април, за да съпроводят двойка турски изтребители F-16, които нарушиха гръцкото въздушно пространство в района между островите Лесбос и Хиос. При завръщането си в базара в Скирос, и двата самолета са летели на ниска надморска височина поради лоша видимост. Гръцките въоръжени сили обявиха тридневен национален траур заради инцидента.", "date": "2018.04.15", "title": "Откриха черната кутия на гръцкия изтребител, разбил се в Егейско море"}
{"url": "https://www.24chasa.bg/novini/article/6817057", "text": "Пожар унищожи дюнерджийница в пловдивския квартал “Христо Смирненски” снощи, предаде \"Дарик\". , като най-вероятно е станало късо съединение. Три екипа огнеборци гасиха сградата, която се намира на бул. “Пещерско шосе” 127. Няма пострадали при инцидента, съобщиха от полицията. Според очевидци, всичко е станало много бързо, като за минути огънят е обхванал помещенията на двата етажа. Служителите са реагирали адекватно, изваждайки газовите бутилки от заведението, за да не се възпламенят, коментираха от пожарната.", "date": "2018.04.15", "title": "Късо съединение най-вероятно е причинило пожара в пловдивската дюнерджийница"}
{"url": "https://www.24chasa.bg/novini/article/6817055", "text": "Гражданите на Черна гора ще избират днес нов държавен глава на седмите по ред президентски избори от въвеждането на многопартийна система и трети от обявяването на независимостта, предаде Танюг. Право на глас на тези избори имат 532 599 граждани, които ще избират между седем кандидати. Избирателните секции ще бъдат отворени от 7 до 20 часа местно време /8 до 21 българско/. От 1990 г. президенти на Черна гора са били Момир Булатович /два пъти/, Мило Джуканович /един мандат/ и Филип Вуянович /три пъти/, предаде БТА. Според последните анкети фаворит на изборите е лидерът на управляващата Демократична партия на социалистите Мило Джуканович, който според проучвания от март ще бъде подкрепен от 50,6 процента от избирателите. Основният му конкурент е кандидатът на мнозинството от опозиционните партии Младен Боянич - бизнесмен с просръбски и антинатовски позиции, който се ползва с подкрепата на 35,5 процента от избирателите. Новост на днешните избори е, че за пръв път в историята на Черна гора участва жена - Драгиня Вуксанович, кандидатка на Социалдемократическата партия. За победа на първи тур е необходима подкрепа от 51 процента от избирателите. Ако нито един от кандидатите не успее да получи такава, ще бъде организиран втори тур след две седмици.", "date": "2018.04.15", "title": "В Черна гора избират президент, за първи път сред кандидатите има и жена"}
{"url": "https://www.24chasa.bg/novini/article/6817069", "text": "Двама души – мъж и жена, все още са с опасност за живота след катастрофата на магистрала „Тракия” от вчера следобед, съобщиха за   от спешното отделение в Ямбол. Бус с работници се преобърна вчера на 297 км в посока София. Двама загинаха на място, девет души са ранени. По първоначална информация причината за катастрофата е спукана лява гума на буса. През спешния център в Ямбол са преминали 9 души. Мъж с политравма е останал на лечение в Ямбол, а жената в трваматичен шок е откарана в окръжната болница в Бургас. Състоянието на пациентите пострадали при катастрофата с автобус в петък на магистрала „Тракия” остава непроменено, съобщават от пресцентъра на болница \"Света Анна\". В болницата бяха настанени 10 пострадали – трима мъже и седем жени. Все още не е отминала опасността за живота на най-тежко пострадалите от тях. Четиримата пациенти, които бяха настанени в „Пирогов” остават в стабилно състояние.", "date": "2018.04.15", "title": "Двама от преобърнатия бус на „Тракия” още са с опасност за живота"}
{"url": "https://www.24chasa.bg/novini/article/6817073", "text": "Германският президент Франк-Валтер Щайнмайер каза, че е обезпокоен от влошаването на отношенията между Русия и Запада като последица от случая Скрипал и призова за подновяване на дипломатическите усилия за подобряване на връзките, предаде ДПА. \"Независимо от Путин, не бива да обявяваме цяла Русия - страната и нейния народ - за врагове\", заяви Щайнмайер в интервю за вестник \"Билд ам зонтаг\". Отравянето на Скрипал бе обезпокоително, но не по-малка тревога трябва да буди и \"все по-бързото отчуждение между Русия и Запада\", което има последици, далеч извън конкретния случай, казва германският президент. По думите му на практика между двете страни няма доверие и затова \"истинското предизвикателство за отговорната политика\" е да се противодейства на това бързо развиващо се отчуждение. Хората не бива да бъдат обзети от \"апокалиптично настроение в отношенията с един труден съсед\", добавя бившият германски външен министър, предаде БТА. Германското правителство носи отговорност както за единството на ЕС, така и за способността му да действа и затова трябва нееднократно да информира Кремъл за вредата, която действията му причиняват на европейско-руските отношения, казва Щайнмайер, имайки предвид санкциите заради анексирането на Крим и конфликта в Източна Украйна. Без подобряване на отношенията между Русия и САЩ шансовете за уреждане в Сирия са нулеви, казва президентът, цитиран от РИА Новости. Нищо няма да стане без съседите от региона, но нищо няма да почне без САЩ и Русия. Големите държави носят голяма отговорност. Тук трябва да се направи първата крачка, Путин и Тръмп го дължат на света, посочва германският президент.", "date": "2018.04.15", "title": "Германският президент: Трябва да се работи за подобряване на отношенията с Русия"}
{"url": "https://www.24chasa.bg/novini/article/6817059", "text": "България и в двата случая, при атаката на Скрипал и тази в Сирия, зае позицията на своите партньори в ЕС и в НАТО. Дали да се изгонят руски дипломати бе решение на всяка една от държавите. В случая със Сирия сега имахме информация, че това ще се случи, беше очаквано. Това заяви пред Би Ти Ви министърът на външните работи Екатерина Захариева относно конфликта в Сирия и българската позиция по случая. Има много основателни съмнения за това, че Башар Асад е използвал химически оръжия. Миналата година имаше подобен случай, тогава само САЩ атакуваха Сирия, сега се включиха и Великобритания и Франция, обясни тя. \"Това, което е много важно и към което се стреми цялата международна общност, включително България, е да се премине към изпълнение на резолюцията на ООН за плавния политически преход. И в общото изявление на ЕС, и на НАТО, и в нашето се призовава за възобновяване на политическия диалог и позицията е, че няма друго решение в Сирия освен политическото. Не мислим, че военно решение е решение\", каза Захариева.  \"Експертите са на място и самата организация за борба с химическите оръжия обяви, че е готова на място да започне разследване. Не мисля, че може разследването да се компрометира. Експертите са там, на тях трябва да се окаже пълно съдействие\", смята тя. \"Определено международното право беше нарушено. От 2013 година има данни за използване на химическо оръжие 34 пъти\", информира Захариева. \"Ескалацията на напрежението е налице. Днес Франция ще предложи план за Сирия, свързан с възобновяване на експертната мисия. Много се надявам да се върнем на масата на дипломацията, към резолюцията на ООН от 2015 г. за политическо решение в Сирия и това да бъде нова глава, тоест връщане към старите решения, които не се изпълняват от близо година\", заяви министърът. \"Не очаквам този удар да влоши отношенията между София и Москва. Ние сме част от ЕС и НАТО и няма как да приветстваме използване на химическо оръжие\", смята тя.  \"Няма дати за посещение на Владимир Путин в България, очаква се президентът Радев да посети Русия\", обяви Захариева.", "date": "2018.04.15", "title": "Захариева за Сирия: Необходимо е връщане на масата на преговорите"}
{"url": "https://www.24chasa.bg/novini/article/6817080", "text": "Известен защитник на правата на гейовете почина, след като се запали в нюйоркски парк като протест срещу замърсяването на околната среда и използването на изкопаеми горива. Това съобщи ДПА, позовавайки се на местни медии. Тялото на Дейвид Бъкъл е било намерено вчера рано сутринта в Проспект парк в Бруклин. Той е оставил бележка в количка за пазаруване и е изпратил съдържанието й в имейл до вестник \"Ню Йорк таймс\", съобщи изданието. \"Замърсяването разрушава планетата ни и постепенно я прави негодна за живот, въздействайки на въздуха, почвата, водата и климата\", казва той в имейла си. \"Повечето хора на планетата сега дишат въздух, който е нездравословен заради изкопаемите горива, и за мнозина резултатът е преждевременна смърт. Моята преждевременна смърт, причинена от изкопаеми горива, показва какво си причиняваме\", пише той още. Бъкъл обяснява, че иска смъртта му да подтикне хората да възприемат по-активна позиция по тези проблеми, предаде БТА. Полицията потвърди пред ДПА, че в парка е намерено тяло на шейсетгодишен мъж, който се е самозапалил, но не бе в състояние да потвърди съдържанието на писмото му. Бъкъл е адвокат, известен защитник на правата на хомосексуалистите, работил е и като юридически съветник в организация, която се бори за правата на гей общността, участвал е в кампании, свързани с екологични каузи.", "date": "2018.04.15", "title": "Американски правозащитник се запали в знак на протест срещу замърсяването"}
{"url": "https://www.24chasa.bg/novini/article/6817083", "text": "Нощта е преминала спокойно за пациентите, които бяха настанени в \"Пирогов\" след катастрофата край Вакарел в петък. 13-годишното момче остава в детската реанимация на спешната болница и днес. То е в стабилно състояние, а направените контролни изследвния показват, че белият му дроб вече е разгънат и притокът на кислород към организма възстановен. Това съобщиха от пресцентъра на болницата. Майката на момчето вече е изписана от травматологията, където беше приета заради наранявания по ръката. Другата жена продължава да е в хирургията, без непосредсвена опасност за живота към момента. Четвъртият пострадал беше прегледан и изследван в спешното отделение и след това освободен. Тежка катастрофа стана на фаталния петък 13-и на в района на Вакарел. Пътнически автобус на фирма \"Юнион Ивкони\", пътуващ от Бургас за София се преобърна. При инцидента загинаха 6 души, а 23, сред които и дете, бяха ранени. В УМБАЛСМ „Н. И. Пирогов“ бяха настанени 4-ма пострадали.", "date": "2018.04.15", "title": "Изписаха от \"Пирогов\" една от жените, пострадала при катастрофата край Вакарел"}
{"url": "https://www.24chasa.bg/novini/article/6817086", "text": "След ударите в Сирия следва една нова студена война, която ще продължи 10 – 20 – 30 години. Това обяви пред   журналистът и депутат от БСП Тома Томов. Башар Асад спечели тази война и ще продължи да управлява Сирия, смята журналистът. Според Томов американският президент Доналд Тръмп е притеснен, защото срещу него са разузнавателните служби, които го разследват за връзки с Русия. Той коментира и участието на Франция в ударите срещу Сирия с думите: ”Шарл дьо Гол, Жак Ширак и Франсоа Митеран не биха направили това, което направи Еманюел Макрон, защото са държавници”. За Русия Томов каза, че в момента има силни оръжия, но е слаба икономически. Прогнозата на журналиста е , че до няколко години Китай ще изпревари по икономически показатели САЩ.", "date": "2018.04.15", "title": "Тома Томов: След ударите в Сирия следва нова Студена война"}
{"url": "https://www.24chasa.bg/novini/article/6817085", "text": "Докато Башар Асад ръководи Сирия, мир няма да има. Положителната стъпка е отстраняването му от власт, коментира събитията в Сирия в предаването „Събуди се“ по   бившият външен министър Соломан Паси. Той уточни, че подобна теза е изразявал още през 2013 г. „Това е хуманитaрна операция за спасяване на сирийските граждани от химическо оръжие“, описа удари на САЩ, Великобритания и Франция в Сирия Паси. И добави, че операцията е закъсняла. „Ние имаме користен интерес от мирното решаване на този конфликт“, каза бившият министър в отговор на това, че България може да бъде залята от бежанска вълна, тъй като се намира близко до Сирия. „7 г. се упражнява насилие срещу невинни хора в Сирия и това не покъртва сърцата. Можем ли с добро да решим този проблем – опитаха, не стана. Не стана с добро със Саддам Хюсен, Осама Бин Ладен...“, коментира Паси. Той каза, че позицията на България за конфликта е характерна за Европа. „Българската позиция бе изразена и в общата позиция на НАТО. Европа като цяло е беззъба, тя залага на молитвите, отколкото на действията. Меркел подкрепи ударите с половин уста“, допълни бившият дипломат.", "date": "2018.04.15", "title": "Соломон Паси: Докато Асад е начело на Сирия, мир няма да има"}
{"url": "https://www.24chasa.bg/novini/article/6817091", "text": "Индексът на тържищните цени /ИТЦ/, който отразява цените на хранителните стоки на едро, остана тази седмица на ниво 1,533 пункта, след като преди Великден скочи с 3,37 процента за една седмица, сочат данните на Държавната комисия по стоковите борси и тържищата /ДКСБТ/. Базовото ниво на ИТЦ - 1,000 е от 2005 година. Нивото на ИТЦ обикновено се повишава всяка година около Коледа и Великден, но от май 2013 година не е бил на толкова високо равнище - тогава ИТЦ достига 1,563 пункта, предаде БТА. Доматите поскъпнаха тази седмица с 0,9 на сто и се продават по 2,20 лева за килограм. Краставиците от внос поскъпват с 1,1 на сто до 2,65 лева средно за килограм. Картофите поевтиняват с 1,7 на сто и се търгуват по 0,57 лева за килограм на едро. Цената на морковите пада с 4,6 на сто до 0,83 лева за килограм, а зелето се търгува по 0,60 лв./кг на едро. Зелената салата поскъпва с 12,9 на сто до 0,70 лева за брой. Ябълките поевтиняват със 0,8 на сто и се продават по 1,28 лв./кг. Цената на лимоните се понижи с 9,4 процента, до 1,92 лева. Кравето сирене поскъпва с 0,7 на сто, до 6,07 лв./кг; кашкавалът, тип \"Витоша се търгува по 10,23 лв./кг, а олиото поевтинява с 1,0 на сто до 1,93 лева за литър. Каймата поскъпва с 0,6 на сто и се търгува по 4,79 лева за килограм. Пакетче краве масло от 125 грама се се търгува за 2,20 лева. Пилешкото замразено месо поскъпва с 2,6 на сто и се продава по 4,00 лева за килограм на едро. Захарта се търгува по 1,15 лв./кг, а брашното, тип \"500\" поевтинява с една стотинка до 0,79 лева. Яйцата се продават по 0,23 лева за брой на едро в края на седмицата", "date": "2018.04.15", "title": "Рекордно високо ниво на цените след Великден"}
{"url": "https://www.24chasa.bg/novini/article/6817096", "text": "Тереза Мей е изправена пред сериозни критики от депутатите, заради участието на Великобритания във въздушните удари срещу Сирия без съгласието на парламента, пише британският вестник The Guardian. Лидерът на лейбъристите Джереми Корбин я обвинява „че следва сляпо Доналд Тръмп“ и смята, че премиерът е трябвало да поиска съгласието на парламента. „Бомбите няма да спасят човешки животи, нито ще допринесат за мира“, заявява той. Дори представители на лейбъристите, които одобряват ударите се питат защо тя не е изчакала събирането на парламента и да получи неговото одобрение и смятат, че тя трябва да обясни защо не го е направила. Първият министър на Шотландия Никола Стърджън осъди атаките и обвини Мей, че е „угодила на президентските желания (на Доналд Тръмп)“, а лидерът на либерал-демократите Винс Кейбъл предупреждава: „Угаждането на един неуравновесен президент не замества мандат от парламента. Лидерите на зелените заявяват, че е „потъпкала парламентарната демокрация“ и настояват за гласуване в понеделник.", "date": "2018.04.15", "title": "\"Гардиън\": Тереза Мей е изправена пред сериозни критики от депутатите"}
{"url": "https://www.24chasa.bg/novini/article/6817102", "text": "Петима души са загинали и 30 са ранени при 18 пътни произшествия в страната през изминалото денонощие, съобщиха от пресцентъра на МВР. В София са станали два тежки и 53 леки пътни инцидента. Пострадали са двама души.                                                                                                                                                                                                                                                                                                                       ", "date": "2018.04.15", "title": "Петима са загинали, а 30 са ранени при катастрофи в страната през денонощието"}
{"url": "https://www.24chasa.bg/novini/article/6816995", "text": " Американският президент Доналд Тръмп изпълни заканата си да накаже режима на Башар Асад заради предполагаемата химическа атака на 7 април и удари Сирия, предадоха световните агенции. Той избра за атаката нощта срещу събота сирийско време (21 ч в петък във Вешингтон), като бе подкрепен от съюзниците си Великобритания и Франция. След около час американското върховно командване обяви операцията за приключила и подчерта, че засега тя е еднократна. Тръмп обяви началото на ударите с изявление от Белия дом, като посочи, че трите съюзнически държави са “обединили силите си срещу варварството и бруталността”. Президентът на САЩ заяви, че се нанасят прецизни удари по “обекти от програмата за производство на химически оръжия на сирийския диктатор Башар Асад”. Докато говореше, първите експлозии се чуваха в Дамаск. Британският премиер Тереза Мей и френският президент Еманюел Макрон също направиха изявления. Мей посочи, че ударите са “ограничени и точно насочени” и че тя е разрешила Великобритания да се намеси след разузнавателни данни, че Асад е отговорен за химическата атака в сирийския град Дума. “Тази колективна акция изпраща ясно послание: международната общност няма да стои настрана и няма да толерира употребата на химически оръжия. Това не беше намеса в гражданската война, нито имаше за цел смяна на режима”, каза Мей. Макрон от своя страна заяви, че “червената линия, която Франция определи през май 2017 г., бе премината. Затова наредих на френските въоръжени сили да се намесят в рамките на международната операция.” Русия реагира гневно с изявление на посланика си в САЩ, който предупреди, че действията на САЩ и съюзниците няма да останат без последици. Реакцията на президента Владимир Путин дойде часове по-късно  Изстреляни са били над 100 ракети от кораби и самолети, разкриха американските военни. Те са били насочени срещу три важни сирийски обекта, уточниха шефът на Пентагона Джеймс Матис и шефът на Обединеното командване на САЩ ген. Джоузеф Дънфорд. Става дума за най-големия център в Дамаск за производство на химически и биологични оръжия, както и за 2 склада за химически оръжия край град Хомс, в единия от които имало и команден център. Сирийската талевизия съобщи, че само по центъра в Дамаск има щети. Руски военни пък обявиха, че от 103 американски ракети 71 са били прехванати от сирийската ПВО и унищожени. Няма жертви на атаките, но трима цивилни са ранени, посочиха сирийските власти. Съюзниците също отчетоха, че нямат поражения. Пентагонът обаче е категоричен, че бомбардировките успешно са унищожили всяка една мишена и че сирийската отбрана е била неефективна. Тръмп все пак предупреди, че са възможни още удари, ако режимът на Асад продължи да използва химическо оръжие. “Това не са действия на човек, а на чудовище”, каза той за сирийския президент. Стопанинът на Белия дом предупреди Иран и Русия заради връзките им със Сирия. “Каква е тази нация, която би искала да бъде свързвана с масовото убийство на невинни мъже, жени и деца?”, попита Тръмп. Тръмп добави, че ударите по Сирия са пряк резултат от неуспеха на Москва да спре употребата на химически оръжия от Сирия. “През 2013 г. президентът Путин и правителството му обявиха, че ще гарантират унищожаването на сирийските химически оръжия. Скорошната атака на Асад и днешният (в събота) отговор на съюзниците са директен резултат от неспособността на Русия да спази това обещание”, каза американският президент и добави, че Русия трябва да реши “дали да продължи по този мрачен път, или да се присъедини към цивилизованите нации”. Шефът на Обединеното командване на САЩ ген. Дънфорт уточни, че съюзниците са се постарали да не ударят разположените в Сирия руски военни сили. Вероятно заради това страховитите зенитно ракетни комплекси С-400, които охраняват руските бази, не са влезли в действие, а само сирийската противоракетна отбрана. Американският генерал обаче подчерта, че Москва не е била предварително уведомена за ударите по Сирия. Това противоречи на казаното от американския посланик в Москва Джон Хантсман, според когото Русия е била предупредена, за да се избегнат жертви. За обмяна на информация подсказва и фактът, че по указания от Русия през последните дни сирийските власти са евакуирали техниката и военнослужещите от обектите, които бяха ударени от САЩ, Великобритания и Франция. В туитър в събота американският президент Доналд Тръмп похвали “перфектно изпълнения” удар в Сирия и подчерта, че “мисията е изпълнена”.  Владимир Путин нарече “акт на агресия” атаката на САЩ и съюзниците в Сирия и обяви, че Русия свиква извънредно заседание на Съвета за сигурност на ООН, съобщиха от Кремъл. “Русия категорично осъжда нападението срещу Сирия, където руски военнослужещи помагат на законното правителство в борбата с тероризма”, подчерта Путин. “С действията си САЩ още повече усложняват хуманитарната катастрофа в Сирия, носят отговорност за страданията на мирното население, на практика си затварят очите пред действията на терористите, които седем години измъчват сирийския народ, провокират нова вълна от бежанци от тази страна и региона като цяло”, отбеляза руският лидер. Той добави, че за атаката в Сирия е била използвана инсценировка на употреба на отровни вещества срещу гражданско население. Руските военни експерти посетили мястото на “мнимия инцидент” и не са открили следи от използване на хлор или друго отровно вещество. “Нито един мирен жител не потвърди, че е имало химическа атака”, каза той. Ескалацията на напрежението в Сирия оказва разрушително въздействие на цялата система на международните отношения, посочи Путин. Историята ще се произнесе и тя вече възложи на Вашингтон “тежката отговорност за кървавата разправа с Югославия, Ирак и Либия”. Сирия в продължение на години се съпротивляваше на терористична агресия и беше ударена от западната военна операция в момент, когато имаше “шанс за мирно бъдеще”, заяви по-рано във фейсбук говорителката на руското външно министерство Мария Захарова. Заместник-председателят на руската парламентарна комисия за отбраната Александър Шерин дори сравни Доналд Тръмп с Адолф Хитлер, предаде АП. Според него той избрал същия час, за да започне атаката, както някога фюрера. Началната атака на нацистките сили срещу Съветския съюз през 1941 г. започва около 4 ч сутринта местно време. В толкова сирийско време започнаха и западните удари.  Вашингтон предварително е уведомил Москва за операцията в Сирия, за да няма жертви сред руските военни и мирното население, заяви в събота във видеообръщение американският посланик в Москва Джон Хънтсман. По-рано Пентагонът твърдеше тъкмо обратното - че Москва не е знаела предварително за ударите. Посланикът подчерта, че в ситуацията с ударите не става въпрос за конфликт между 2 свръхдържави. “Ние защитаваме принципа, че е недопустимо да се използва химическо оръжие никъде и никога”, подчертава дипломатът, според когото Вашингтон се надява на сътрудничество с Москва за Сирия. По-рано в събота френският в. “Паризиен” пък написа, че френският президент Еманюел Макрон е предупредил руския си колега Владимир Путин, но след като атаката вече била започнала. Атаката на САЩ, Великобритания и Франция получи подкрепата на много съюзници от ЕС и НАТО. ЕС призова всички държави, особено Русия и Иран, да използват влиянието си за предотвратяване на нова употреба на химическо оръжие, най-вече от сирийския режим. Това се посочва в изявление на върховния представител на съюза по външната политика и сигурността Федерика Могерини. ЕС е дълбоко потресен, че международната общност остава изправена пред заплахата от употреба на химическо оръжие. Използването на химическо оръжие е военно престъпление и престъпление срещу човечеството. Извършителите ще бъдат подведени под отговорност за нарушаване на международното право, се казва оше в изявлението. Посланиците от НАТО се събраха спешно, за да обсъдят ситуацията. Въпреки че отказа да участва в операцията, Германия застана зад нея. Германската канцлерка Ангела Меркел заяви, че нейното правителство подкрепя “необходимата и уместна военна интервенция” след предполагаемото нападение с химическо оръжие преди седмица в предградието на Дамаск - Дума, в което загинаха десетки хора. Турция, Канада и Япония също подкрепиха атаката. “Но предстои още много работа за постигане на траен мир”, заяви турският премиер Бинали Йълдъръм. Сръбският президент Александър Вучич пък каза, че ударите в Сирия болезнено напомнят за бомбардировките над Югославия през 1999 г. Според него обстановката в света днес напомня на ситуацита преди Първата световна война.  Сирийският президент Башар Асад е казал в телефонен разговор с иранския си колега Хасан Рохани, че е по-твърдо решен от всякога да се бори с тероризма в Сирия след ракетните нападения срещу сирийски военни обекти, предаде АФП. “Тази агресия само засилва решителността на Сирия да продължи да се бори и да смаже тероризма във всяко кътче на територията”, заявил Асад. Рохани уварил сирийския президент, че Иран ще продължи да подкрепя Сирия. “Подобни нападения няма да имат друг резултат освен още разрушения. Американците искат да оправдаят с тези нападения присъствието си в района”, казал иранският президент. ", "date": "2018.04.15", "title": "Войната започна и свърши за час без жертви. Засега (обзор)"}
{"url": "https://www.24chasa.bg/novini/article/6817008", "text": "Мощна експлозия е чута късно снощи в район под контрола на сирийското правителство южно от Алепо, съобщи Сирийският център за наблюдение на човешките права, цитиран от Ройтерс. Най-малко 20 души са загинали при взрива, съобщи телевизия Си Ен Ен Тюрк, цитирана от ТАСС. На мястото са пристигнали линейки и спасителни екипи. Според местни източници в района на експлозията в небето били забелязани самолети, но тяхната принадлежност е неизвестна. Засега няма официална информация по случая, отбелязва ТАСС. Причината е неизвестна, както и евентуалната мишена, но в района са разположени ирански сили, както и сили на афганистанската проиранска шиитска милиция Ливаа Фатимиюн, подкрепящи режима в Дамаск, отбелязва Франс прес, предаде БТА. Ръководителят на базирания във Великобритания център Рами Абдел Рахман заяви за ДПА, че още не е ясно дали става дума за случаен взрив в склад за оръжие или за въздушен удар.", "date": "2018.04.15", "title": "Най - малко 20 загинали при взрив в сирийския град Алепо"}
{"url": "https://www.24chasa.bg/novini/article/6817012", "text": "Войник от силите на ООН в Мали е убит и 10 френски войници от операция Бархан са ранени при джихадистка атака срещу летището на Тимбукту, съобщи Асошиейтед прес, като се позова на министерството на сигурността и гражданската защита на африканската страна. На 14 април в 14,10 ч. бе извършена терористична атака срещу базата на Бархан и МИНУСМА на летището на Тимбукту, съобщи министерството във Фейсбук, цитирано от Франс прес, предаде БТА. Терористите носели сини каски и се опитали да влязат в базата с две коли с експлозиви - едната с обозначенията на малийските въоръжени сили, другата - на ООН. Те открили огън с гранатомети, а след това едната от колите бомби се взривила, докато тази със знаците на МИНУСМА била спряна. При престрелката, която продължила до 18,30 ч., по данни на малийските власти, са ранени 10 войници от Бархан, а загубите на сините каски са един убит и поне петима тежко ранени.", "date": "2018.04.15", "title": "Войник от силите на ООН е убит при джихадистка атака на летище в Мали"}
{"url": "https://www.24chasa.bg/novini/article/6817015", "text": "Франция, САЩ и Великобритания представиха вчера на 12-те си партньори в Съвета за сигурност на ООН проект за резолюция за Сирия, включваща създаването на нов механизъм за разследване на употребата на химическо оръжие, съобщиха дипломатически източници, цитирани от Франс прес. Преговорите по текста, редактиран от Франция, започват утре. Дата за гласуване още не е определена, понеже Париж иска да даде време за \"истински преговори\", според източниците. За първи път в Съвета се предлага текст, обединяващ химически, хуманитарен и политически аспект на уреждането на седемгодишния конфликт. Целта не е \"да се променя уравнението\", нито да се \"компилират\" вече съществуващи текстове, а да се покаже, че западната военна интервенция в Сирия \"служи на политическа стратегия\", подчертава дипломат, цитиран от АФП. Проектът бе разпространен сред членовете на Съвета по-малко от 24 часа след ракетните удари. Реакцията на Русия на \"ограничените военни действия\" на западните сили е била \"минималистична\", смята западен дипломат, което според него дава надежда, че Москва ще сътрудничи по новата резоюция, предаде БТА. Текстът, с който агенцията разполага, осъжда най-категорично всички случаи на употреба на химическо оръжие в Сирия, особено атаката на 7 април в Дума, и предвижда създаването на независим механизъм за разследване и посочване на отговорните \"въз основа на принципите на безпристрастност и професионализъм\". Той изисква също така Сирия да сътрудничи изцяло на Организацията за забрана на химическите оръжия. По отношение на хуманитарната помощ проектът призовава да бъде установено \"трайно прекратяване на огъня\" и всички страни членки да използват влиянието си за неговото прилагане. Текстът изисква \"хуманитарен достъп без ограничения\" в цяла Сирия и възможността за \"медицински евакуации в случай на необходимост\". В политическия аспект проектът изисква \"сирийските власти да се включат в междусирийски преговори добросъвестно, конструктивно и без предварителни условия\", продължавайки последните дискусии от 3 март в Женева. Тези преговори, които сега са в мъртва точка, трябва да засегнат управлението, конституционния въпрос, изборите, контратероризма и мерките за доверие. Накрая текстът задължава генералния секретар на ООН Антониу Гутериш да докладва за изпълнението в 15-дневен срок след приемането му. Съветът за сигурност вчера отхвърли руската проекторезолюция, призоваваща за осъждане на \"агресията\" на САЩ, Великобритания и Франция срещу Сирия - вот, отразяващ подкрепата за съюзническите удари по химически обекти. Но вотът в края на спешното заседание, свикано от Русия, също така отново демонстрира парализата на най-могъщия орган на световната организация в справянето със сирийския конфликт, отбелязва АП. Само две страни подкрепиха Русия - Китай и Боливия. Осем страни членки гласуваха против руския проект - САЩ, Обединеното кралство, Франция, Великобритания, Холандия, Швеция, Кувейт, Полша и Кот Д'Ивоар. Четири страни се въздържаха - Етиопия, Казахстан, Екваториална Гвинея и Перу.", "date": "2018.04.15", "title": "Франция, САЩ и Великобритания внесоха проект за резолюция за Сирия в ООН"}
{"url": "https://www.24chasa.bg/novini/article/6809497", "text": "У нас законите, с които се позволява нощен или извънреден труд, са гъвкави, така че всеки, който иска да работи нощна или допълнителна работа, да го прави спокойно. В други западноевропейски страни не е така, казва икономистът Стоян Панчев. Той сочи за лош пример Франция. “В момента Еманюел Макрон се опитва да реформира законите за извънреден труд, защото са тежки. Оказва се, че много хора са възпрепятствани да работят толкова, колкото искат. Твърде силни синдикати обяснява икономистът. “Пекарите във Франция, които работят нощно време, са задължени да имат поне един почивен ден в седмицата. В момента на пекар е наложена голяма глоба, защото е работил цяла седмица”, добавя Панчев. Според него новите трендове при нощния труд в България са съсредоточени в аутсорсинг индустрията – кол и сървиз центрове, които обслужват хора в други часови зони. “Българи, които работят през деня, понякога работят нощна смяна например в Щатите. Има и български работници, които се трудят само нощем в колцентрове”, казва Панчев. Той обяснява, че у нас вече има Поддържат технологията от България на компании от цял свят. “Интересното е, че заради глобализацията и компютърните комуникации в България могат да се извършват дейности, и много от тези дейности са свързани с 24-часово покритие. Когато имаш телефоните на фирма в Чикаго, твоята компания трябва да е готова по всяко време, включително и през нощта, да ги покрива”, подчертава икономистът. Кой какво възнаграждение получава? Плюсовете за тези, които работят през нощта, са в заплащането. То е много по-добро, обяснява икономистът. И уточнява, че има много “Тази работа им дава достатъчно пари да могат да се издържат например в София. В същото време студентите имат възможност да ходят на лекции. Наистина нощната смяна е подходяща за млади хора”, убеден е Панчев. “Ако работиш в колцентър на български език, ще вземеш много по-малко от този, който работи в колцентър с редки езици - арабски, турски, японски, сръбски и други. Подобни кадри получават над 4 000 лв. Ако знаеш английски език и имаш прилична техническа грамотност, може да вземеш около 2000 лв. в колцентър”, разсъждава Панчев. Краси Минков работи от 3 месеца в кол за поддръжка на интернет доставчик. “Моето работно време започва в 0 ч и приключва 6 ч. Живея на 400 м от офиса и вървя до него пеша. Това е като да идеш до магазина!”, разказва Минков. Обикновено си ляга към 6,30 ч. Необходими му са 7-8 ч сън. Казва, че нощният труд не го отегчава и не пречи на ежедневието му. “Със сигурност нощният труд е по-добре платен в частния сектор. Много често в държавните структури обаче имаш повече време за почивка. Т.е. при ненормирано работно време се спазват всички почивки, а при частните фирми не е така”, обяснява Панчев, сравнявайки професиите в кол- и сървис центрове с полицаи и пожарникари. Той има информация, че много от българските студентки по медицина нощем работят като медицински сестри. “Това им помага, преди да станат специализанти. Хем научават нови неща, хем влизат в професията и имат възможност да си набавят допълнителен доход”, казва икономистът. Според него няма проблем, когато “човек иска да работи повече, за да извади повече пари, въпреки че ще е повече натоварен от това, което е записано в закона”. - Да, в продължение на 4 месеца работният ми ден започваше в 23 ч и приключваше в 7 ч сутринта. Преди това работих и на 12-часови нощни смени - от 8 ч вечерта до 8 ч сутринта. Всичко това, докато бях рецепционист по Черноморието през летните месеци. - Аз съм от хората, които са по-продуктивни и съсредоточени през малките часове на нощта, затова и работата вечер не повлия по някакъв начин на съня ми. Може би нощна птица. Неудобството беше в това, че разполагах с по-малко време през деня. - Спях средно по 6-7 часа. Лягах за около три часа след смяна и оставях толкова време за сън преди работа. - По време на нощните смени винаги съм имала осигурена храна. Обикновено това е единственото, което работодателите в сферата на туризма осигуряват на персонала. - Да, получавах малко по-висока заплата от тази на колегите ми, които не работеха нощем.", "date": "2018.04.15", "title": "Студенти с редки езици вземат по 4000 лв. на месец в колцентрове"}
{"url": "https://www.24chasa.bg/novini/article/6817022", "text": "Няколко хиляди души се събраха в центъра на гръцката столица Атина в знак на протест срещу въздушните удари на САЩ, Великобритания и Франция в Сирия, предава македонската информационна агенция „Макфакс“. По данни на гръцката полиция броят на включилите се в протеста, организиран от Комунистическата партия, е между шест и седем хиляди души. Демонстрантите са се събрали на един от площадите в центъра на града, след което са се насочили към дипломатическата мисия на САЩ в страната, носейки транспаранти и скандирайки лозунги срещу Вашингтон, предаде \"Фокус\". Уточнява се, че на улицата пред посолството с червена боя е изписано „Американци, убийци на хора“, след което е предприет опит кутията с боя да бъде хвърлена в двора на сградата. Запален е националният флаг на САЩ.", "date": "2018.04.15", "title": "В Гърция изгориха знамето на САЩ в знак на протест срещу ударите в Сирия"}
{"url": "https://www.24chasa.bg/novini/article/6817031", "text": "През изтеклата нощ няма съществена промяна в състоянието на пациентите, настанени в КАИЛ на УМБАЛ \"Св.Анна\"-София АД, които пострадаха при катастрофата до Вакарел. Това съобщиха от пресцентъра на болницата. \"Те са обезболени, стабилизирани и контактни\", заяви дежурният лекар в КАИЛ д-р Стефановска. Най-тежко пострадалата жена е на апаратна вентилация. Все още не е отминала опасността за живота на пациентите.   Тежка катастрофа стана на фаталния петък 13-и на в района на Вакарел. Пътнически автобус на фирма \"Юнион Ивкони\", пътуващ от Бургас за София се преобърна. При инцидента загинаха 6 души, а 23, сред които и дете, бяха ранени. В УМБАЛ „Света Анна“ – София бяха настанени 10 пострадали - трима мъже и седем жени.", "date": "2018.04.15", "title": "Пострадалите при катастрофата на \"Тракия\" все още са с опасност за живота"}
{"url": "https://www.24chasa.bg/novini/article/6817029", "text": "Президентът на Русия Владимир Путин в телефонния разговор с турския президент Реджеп Тайип Ердоган вчера нарече действията на САЩ и техните съюзници в Сирия грубо нарушение на ООН, предаде ТАСС. Според съобщението на пресслужбата на Кремъл в разговора е била обсъдена изострената ситуация около Сирия в резултат на ракетните удари на САЩ и техните съюзници срещу територията на тази страна, предаде БТА. Президентът на Русия подчерта, че действията на групата западни страни грубо нарушава устава на ООН и на основополагащите норми и принципи на международното право, заяви Кремъл. Руската и турската страна смятат, че е е необходимо да се активизира тяхното взаимодействие, насочено към реален напредък на процеса на политическо уреждане в Сирия. Ердоган по-рано през деня разговаря по телефона с британската министър-председателка Тереза Мей, а след това и с френския президент Еманюел Макрон.", "date": "2018.04.15", "title": "Путин в телефонен разговор с Ердоган: САЩ нарушават устава на ООН"}
{"url": "https://www.24chasa.bg/novini/article/6817032", "text": "Най-тежката е ситуацията на САЩ. Мисля си, че този удар, както бе насочен към Башар Асад, той беше предназначен за Русия. Това беше разговор с Русия с военни средства, коментира в предаването „Събуди се“ по Нова тв бившият посланик на България в САЩ Елена Поптодорова. Според нея ударът на САЩ, Великобритания и Франция в събота е бил дискретно уточнен с Русия, за да не ескалира напрежението и всяка страна да може да претендира за победа. „Текат разговори на ниво генерални щабове да орежат всякакви неочакваности“, каза бившият дипломат. Поптодорова е на мнение, че може да има следващи удари . „Вчерашните удари нищо не решиха, не знаем дали целта е постигната. По сведения на експерти разрушенията не са толкова големи“, каза тя. „Защо Асад подписа споразумение да унищожава през 2013 г. Големи количества бяха унищожени. Смята се, че в момента в Сирия има 2000 химически бомби. Броят на атаките са над 100 за последните 7 г.“, коментира Поптодорова за химическото оръжие в Сирия. Ердоган се възползва прекрасно от обстановката, той се превърна в совалка между президентите Тръмп и Путин, каза бившият дипломат. Тя прогнозира, че ще има действие от Асад. „Той не е изчистил цялата територия на Сирия от своите противници – това може да се случи само по военен път. Химическото оръжие е зловещ символ на разправа. Асад не е спрял да бомбардира. С химическа атака даваш впечатление за пълно овладяване на територия“, обобщи Поптодорова.", "date": "2018.04.15", "title": "Елена Поптодорова: Ударът в Сирия е \"разговор\" с Русия с военни средства"}
{"url": "https://www.24chasa.bg/novini/article/6817037", "text": "Френският външен министър Жан-Ив Льо Дриан предупреди за хуманитарна катастрофа в контролирания от бунтовниците сирийски град Идлиб, който може да е следващата мишена на сирийската армия, предаде Ройтерс. Северозападният район на Идлиб остава най-голямата населена част от Сирия в ръцете на бунтовниците, воюващи срещу правителството в Дамаск. През последните години хиляди бойци и цивилни са избягали там от други части от страната, които сирийската армия си върна с помощта на Русия и Иран. По думите на Льо Дриан Идлиб сега има около 2 милиона обитатели, включително стотици хиляди сирийци, евакуирани от контролираните от бунтовниците градове след превземането им от сирийския режим. \"Има риск от хуманитарна катастрофа. Съдбата на Идлиб трябва да бъде решена чрез политически процес, който включва разоръжаване на милициите\" каза министърът в интервю за в. \"Журнал дю диманш\". Да не забравяме, че нашият основен враг остава \"Ислямска държава\", както и други терористични групировки, които сега прегрупират силите си в източната част на страната, добави френският дипломат. Представители на бунтовниците се опасяват от офанзива срещу Идлиб, който висш ирански представител бе посочил като възможна следваща мишена, припомня Ройтерс. Сред бунтовниците, контролиращи Идлиб, има и джихадистки групи, и националисти от Свободната сирийска армия. Доминантната сила там е Хаят Тахрир аш Шам, ислямистки алианс начело с бившия клон на Ал Каида в Сирия.", "date": "2018.04.15", "title": "Франция: Има риск от хуманитарна катастрофа в сирийския град Идлиб"}
{"url": "https://www.24chasa.bg/novini/article/6817104", "text": "В 9.00 часа в 272-ра аудитория в Ректората на Софийския университет \"Св. Климент Охридски\" Калина Генова от Бургас изтегли темата, по която да пишат 626-те кандидати, подали заявление за явяване на предварителния изпит по биология в СУ. Темата е \"ДНК - носител на наследствеността: структура, функции и биосинтеза\". Иван Йовков от Смолян е изтеглил вариант на тестa за изпита, съобщи пресцентърът на висшето училище. Председател на изпитната комисия е доц. Петя Христова от Биологическия факултет на СУ. Заместник-ректорът на Софийския университет проф. Ренета Божанкова е поздравила кандидат-студентите и е изразила убедеността си, че са дошли на изпита отлично подготвени и ще покажат знания на високо ниво. Тя им е пожелала успешна работа и наесен да бъдат студенти на 130-годишния Софийски университет. Деканът на Биологическия факултет доц. Стоян Шишков също е приветствал кандидатите, изразил е увереността си, че ще покажат всичко, което са научили, и им е пожелал успех. Специалностите, за които кандидат-студентите могат да кандидатстват след успешно положен изпит по биология, са Оптометрия; Учител по природни науки в основна степен на образованието; Екохимия; Биология; Молекулярна биология; Екология и опазване на околната среда; Биотехнологии; Биология и химия; География и биология; Биомениджмънт и устойчиво развитие; Биология и английски език; Агробиотехнологии; Геология; Физическо възпитание и спорт; Медицинска сестра; Медицинска рехабилитация и ерготерапия. С успешно положени изпити по биология и по химия бъдещите студенти могат да кандидатстват за специалността \"Фармация\" в СУ.", "date": "2018.04.15", "title": "Кандидат-студентите на изпита по биология в СУ пишат за функциите на ДНК"}
{"url": "https://www.24chasa.bg/novini/article/6817119", "text": "„САЩ и Русия бяха координирали ударите в Сирия предварително. Турският президент Ердоган и израелският премиер Нетаняху са разговаряли и с двете страни и са успели да постигнат споразумение между тях. То гласяло, че удари ще има, но без жертви. В същото време руснаците са имали възможността да свалят някои от ракетите, за да кажат, че са удържали на дадената за това дума“. Това заяви в пред   първият братовчед на сирийския президент Башар Асад – Рибал аз Асад. Той живее в изгнание в Лондон от много години, тъй като в родината му със сигурност го чака затвор. Срещу него са правени два опита за убийство. Според Рибал Асад, след ракетната атака, ще видим деескалиране на напрежението в Сирия. „Всички страни ще се успокоят. Никой няма интерес ситуацията да се усложнява повече“, категоричен е братовчедът на сирийския държавен глава. Според него сега големите сили трябва да намерят истинско политическо решение на проблемите в размирната страна. „От Сирия започна най-голямата хуманитарна криза в съвременната ни история. Но на никого не му пука истински за Сирия, искат да я разделят. Само демокрация може да обедини мозайката от различните общности, които живеят в страната“, казва още Рибал ал Асад.", "date": "2018.04.15", "title": "Братовчедът на Башар Асад: САЩ и Русия се бяха договорили за ударите в Сирия (Видео)"}
{"url": "https://www.24chasa.bg/novini/article/6817123", "text": "27-годишна жена и непълнолетен младеж са в болница, след като са станали жертва на побой в село Лъвино. Това съобщиха от ОДМВР - Разград. Жената и 17-годишният младеж са в болница, след като съпругът на жената нахлул в къщата ѝ около 00.10 часа тази сутрин. 34-годишният ѝ съпруг с инициали Б. Б. от град Исперих влязъл със сила в къщата на Н. Б. в село Лъвино. Двамата имали сключен граждански брак, но не съжителствали заедно. Б.Б. нанесъл удари със стъклена бутилка, малък нож и юмруци на Н.Б., както и на намиращия се на адреса тийнейджър с инициали Ш.Ш. от Лъвино. Вследствие на нанесения побой жената е с порезна рана в областта на корема и дясната ръка, момчето е с порезна рана на главата. Двамата пострадали са настанени в МБАЛ - Исперих без опасност за живота. По случая е образувано досъдебно производство.", "date": "2018.04.15", "title": "Мъж преби със стъклена бутилка и нож съпругата си и 17-годишен в Разградско, в болница са"}
{"url": "https://www.24chasa.bg/novini/article/6817125", "text": "Трима души, включително двегодишно момиченце, загинаха в резултат на снеговалежи, дъждове и бури, обхванали обширна част от територията на САЩ - от Мексиканския залив до Големите езера, предаде Асошиейтед прес. В Луизиана в резултат на силния вятър дърво падна върху жилищна постройка и загина двегодишно момиченце. В Уисконсин един човек загина, а четирима бяха ранени при катастрофа на заледен участък, а в Небраска отново при пътно произшествие смъртта си намери водач на снегорин. На международното летище Минеаполис-Сейнт Пол (щата Минесота) бяха отменени около 400 полета. Снеговалежът принуди администрацията на аерогарата да анулира всички излитащи полети във втората половина на вчерашния ден. Според синоптичните прогнози фронтът, донесъл лошото време, ще се задържи и през следващите денонощия над щатите Минесота, Уисконсин и Мичиган, а после ще се премести към щата Ню Йорк и Нова Англия на Източното крайбрежие.", "date": "2018.04.15", "title": "2-годишно загина, след като дърво падна върху постройка в САЩ, бурята взе и още 2 жертви"}
{"url": "https://www.24chasa.bg/novini/article/6817130", "text": "Организираната престъпност и корупцията остават синоним за всяка държава от Западните Балкани. Това се казва в документ на Брюксел, който ще бъде публикуван на 17 април в Страсбург, отбелязва скопското електронно издание „Локално“, като се позовава на Радио „Свободна Европа\", чиято редакция разполага с копие от текста. Следващата седмица Европейската комисия ще обяви Пакет за разширяване, който оценява ситуацията в страните, които искат да се присъединят към 28-членния блок. В документа се подчертава, че проблемни точки в страните от региона остават онези, свързани с върховенството на закона, предаде \"Фокус\". Публичната администрация в страните в региона остава слаба и напредъкът в областта на свободата на изразяване е малък или никакъв. В текста за пореден път се подчертава, че двустранните спорове остават основни пречки в процеса на евроинтеграция, и в предходния период не е постигнато нито един резултат в решаването открити въпроси между съседните държави. Тазгодишният „шампион\" ще бъде Албания, която ще получи препоръка за започване на преговори за присъединяване, а според Радио „Свободна Европа\" Македония ще получи същата препоръка. За Черна гора се казва, че е постигнала много на хартия, но нищо на практика, а за Босна и Херцеговина – че отново забавя процеса на реформи. Пътят на Сърбия към ЕС продължава да бъде обвързан от преговорите за нормализиране на отношенията с Косово. Във връзка с Македония, в проекта доклада се изтъква, че за по-нататъшен напредък на държавата решаващи фактори са запазване и задълбочаване на инерцията в процеса на спешните приоритети за реформи. ЕК изразява готовност да подкрепи този процес в областта на съдебната власт, основните права и свободи, и сигурността на държавата. Позовавайки се на мерките, предприети в областта на миграцията, в документа се заключава, че помощта на Брюксел за региона е довела до отслабване на миграционни вълни. В тази връзка се признава ролята на Сърбия и Македония, които в документа са определени като „доверени партньори\" в тази област. Но ЕК смята, че има място за безпокойство, когато става дума за трафик на хора и мигранти.", "date": "2018.04.15", "title": "Доклад на ЕС: Организирана престъпност и корупция остават синоним за Западните Балкани"}
{"url": "https://www.24chasa.bg/novini/article/6817135", "text": "Водачка на БМВ е помляла 10 коли пред комплекс \"Оазис -4\" в Пловдив. Инцидентът е станал рано тази сутрин, според хора от живеещи в сградата жената е била почерпена, съобщи  . Не е ясно какво е състоянието на пияната шофьорка. Собствените на потрошени возила са вбесени от случилото се.", "date": "2018.04.15", "title": "Пияна шофьорка помля 10 коли в Пловдив"}
{"url": "https://www.24chasa.bg/novini/article/6817134", "text": "Депутатът от БСП проф. Иво Христов заяви пред  , че е трудно да се предвиди какво ще последва след ударите на САЩ, Великобритания и Франция в Сирия, но изтъкна, че много обстоятелства от него повдигат въпроси. Той направи паралел на сегашната ситуация с тази преди началото на Първата световна война, когато великите сили се „калибрират“ преди началото на голям конфликт. Той направи прогнозата, че такъв може и да има към 2030 г. Трудно е да се каже какви ще са последствията от бомбардировките над Сирия, заяви депутатът от БСП проф. Иво Христов. Това според него се дължи на противоречивата и непълна информация, която имат различните страни. Малко над 70 ракети са били прихванати от сирийското ПВО, като е ясно, че по-голямата част от бомбардировките са изнесени от САЩ, допълни той. При нападението не са изстреляни противорадиолокационни ракети, които неутрализират противовъздушните системи на нападнатата страна, допълни проф. Христов. Бомбардирани са основно летища, които не са в експлоатация. Очевидно е, че става въпрос за атракция, която устройва всички страни, заяви проф. Христов, като допълни, че атаките са продиктувани от тежката политическа ситуация, в която се намира президентът Тръмп. \"Тръмп е поставен под жестока преса. Тази седмица ще дава обяснения пред федералния прокурор Мюлер, който разследва неговите дела. Битката между Тръмп и дълбоката държава продължава и е винаги в негативна ситуация. Второ, това устройва Русия, защото тя ясно каза, че ако падне и косъм от главата на руски военнослужещ, ще има ответен удар\", смята той. Четвъртата страна, която е доволна, е Сирия, допълни Христов, защото се е справила с бунтовниците в Гута. Той допълни, че Израел е също доволна страна, защото е дала целите, но не е пострадала. Иран също е доволен, защото остава като основен играч на терена, а Турция изрази подкрепа към партньорите си, оставайки съюзник на Русия.", "date": "2018.04.15", "title": "Проф. Иво Христов: Според мен ще има световен сблъсък към 2030 г."}
{"url": "https://www.24chasa.bg/novini/article/6817140", "text": "Слабо земетресение е регистрирано в близост до село Панаретовци снощи. Това сочи справка на сайта на Националния институт по геология, геодезия и география (НИГГГ) към БАН. Трусът е с магнитуд 2.7 по скалата на Рихтер и е с дълбочина 4.5 км. Земетресението е регистрирано в 19.50 часа снощи.                                                                                                                                                                                                                                                                                                                       ", "date": "2018.04.15", "title": "Земетресение в село край Сливен"}
{"url": "https://www.24chasa.bg/novini/article/6817142", "text": "80% от германците не искат участие на Германия в такива удари. Това обясни пред   Александър Андреев от „Дойче Веле”. „Меркел каза, че са били необходими и адекватни, но политическата дискусия продължава да е много противоречива. Президентът Щейнмайер заяви, че не бива отношенията с Русия да се увреждат до такава степен, независимо кой я управлява”, обясни Андреев. Според него Германия иска да запази Русия като приятел и стратегически партньор, но германската политика има сериозен проблем в момента с президента Путин. „Много показателно е кой поддържа Русия в тази ситуация и кой одобрява в ударите. В полза на Русия и Путин се изказаха политици от крайно лявото и от „Алтернатива за Германия” – тоест крайно дясното. Дискусията е остра! Зелените и либералите също се отнасят доста скептично към военните удари”, обясни Андреев.", "date": "2018.04.15", "title": "80% от германците не искат участие на страната в удари срещу Сирия"}
{"url": "https://www.24chasa.bg/novini/article/6817144", "text": "Открито е тяло на мъж в Благоевград. Това съобщиха за  „Фокус“ от МБАЛ - Благоевград. Мъжът е на 32 години и е бил на квартира на улица в близост до СУ с изучаване на чужди езици \"Св. Климент Охридски\". Той е починал преди няколко дни, но през това време не е бил потърсен от свои близки. Сигналът е подаден вчера около 19.30 часа, след като хазяйката е открила трупа. Назначена е аутопсия за установяване причините за смъртта му.", "date": "2018.04.15", "title": "Откриха трупа на млад мъж, починал преди дни в квартира в Благоевград"}
{"url": "https://www.24chasa.bg/novini/article/6817146", "text": "Председателят на Асоциацията на банките в България Петър Андронов отбеляза пред  , че ниските лихви върху депозитите в банките се дължи на стремежа икономиката да се развива. Това по думите му става основно с потребление, а не със спестяване. Той отбеляза, че един от най-големите проблеми пред развитието на българската икономика е недостатъчният брой на младите хора, както и тяхното неудовлетворително ниво на образование. БНБ има добра памет - между 2005 и 2007 имаше бум на кредитирането заради цените на недвижимите имоти, припомни Петър Андронов. В момента в някои градове има известно повишаване на цените на имоти, което е свързано с кредитирането, но желанието на БНБ е да се повтори сценария от преди десет години, допълни той, но изтъкна, че положението е по-леко от тогава. За да върви икономиката, хората трябва не само да спестяват, но и да потребяват, допълни Андронов. Така той обясни ниските лихви върху депозитите. \"Хората държат достатъчно много пари - общо привлеченият ресурс е над 70 милиарда. За България е рекорд, но тази спестовност не е рекордна в никакъв случай. Не сме феномен, да не изпадаме в еуфория, просто вървим в крак с икономиката\", допълни той. Българските банки ще стават все по-малко, прогнозира Петър Андронов. Това според него е естествен процес на окрупняване, при който пазарът се доминира от няколко големи банки. Той допълни, че подобно положение е белег за зряла икономика. Окрупняването на капитала, което е резултат от сливането на банките, води до по-голяма стабилност, обясни Андронов. Желанието на България да се присъедини към еврозоната не означава, че това ще стане, дори да сме готови в голяма степен и множество сделки да се извършват в евро, обясни Андронов. Въпросът е в нивото на доверие, което страните от еврозоната имат към България. Според Андронов има сериозен проблем с качеството на образованието за младите хора, както и с оценката на знанията им. Той посочи недостатъчния брой на младите хора, както и некачественото им или непрактично образование, като основен проблем пред развитието на българската икономика.", "date": "2018.04.15", "title": "Петър Андронов: За да върви икономиката, трябва не само да се спестява"}
{"url": "https://www.24chasa.bg/novini/article/6817163", "text": "Премиерът Бойко Борисов ще бъде на посещение в Прищина, утре, 16 април. Той ще проведе среща с президента на Косово Хашим Тачи, на която ще бъдат обсъдени възможностите за задълбочаване на евроинтеграцията на страните от Западните Балкани и гарантирането на мира и сигурността в региона, съобщиха от пресцентъра на Министерски съвет. На срещата ще бъдат поставени и проектите за инфраструктурна и дигитална свързаност между шестте балкански страни и Европейския съюз. В рамките на визитата си премиерът Борисов ще се срещне и с министър-председателя на страната Рамуш Харадинай, както и с ръководителя на делегацията на ЕС в Косово Наталия Апостолова. В делегацията на министър-председателя ще бъде и вицепремиерът и министър на отбраната Красимир Каракачанов.", "date": "2018.04.15", "title": "Премиерът Борисов отива на посещение в Косово утре"}
{"url": "https://www.24chasa.bg/novini/article/6817302", "text": "Папа Франциск призова днес световните лидери да възобновят усилията за мир в Сирия. Той заяви, че е дълбоко обезпокоен от това, че те не са постигнали съгласие за съвместен план за прекратяване на кръвопролитията, предаде Ройтерс. \"Отново призовавам всички политически лидери справедливостта и мирът да надделеят\", каза Светият отец в седмичното си обръщение пред събралите се на площад \"Свети Петър\", предаде БТА. \"Дълбоко обезпокоен съм от сегашната обстановка в света, в която въпреки средствата на разположение на международната общност е трудно да бъде постигнато съгласие в полза на мира в Сирия и други региони по света\", заяви Франциск. Миналата неделя папата окачестви предполагаемата химическа атака в Сирия ден по-рано, в отговор на която САЩ, Великобритания и Франция нанесоха в събота рано сутринта удари по цели на сирийското правителство, като неоправдано използване на \"средства за унищожение\".", "date": "2018.04.15", "title": "Папата изрази безпокойство заради липсата на усилия за мир в Сирия"}
{"url": "https://www.24chasa.bg/novini/article/6817316", "text": "Желяз Андреев има надежда, че казусът му може да бъде решен по дипломатически път, това каза самият той пред  . Протестите с настояване страната ни да не изпълни искането за екстрадирането му ще продължат, защото все още нищо не е ясно, разказаха Желяз Андреев и приятелят му Димитър Мурджев. Двамата са завършили културология в СУ. Андреев попадна в черен списък на САЩ с хора, нарушили ембаргото им със Сирия и американското правителство поиска страната ни да го екстрадира. Желяз е с мярка за неотклонение \"Подписка\". \"Един от въпросите, на които още не мога да си отговоря е защо аз като служителя от най-ниско ниво бях задържан. Разбирам, че това са процедури, които МВР трябваше да следва, както и прокуратурата, но има много въпроси, на които не мога да си отговоря\", казва Андреев. По отношение на собствениците на фирмата, в която е работил, той разказа, че в САЩ при първоначално обявени присъди за тях в рамките на 40 до 50-60 години, впоследствие те са се признали за виновни по част от обвиненията и са получили присъди от 1-2 години затвор. Не мога да си го обясня по друг начин, освен като добра сделка с прокуратурата в САЩ, казва младият мъж. По думите на Андреев възможно най-добрият сценарий за него е обвинението да отпадне, без да се налага той да ходи в САЩ. На въпрос как това би могло да се постигне и дали може да се случи по дипломатически път, той каза: \"Надявам се, но не съм сигурен, че може да бъде постигнато по дипломатически път. В крайна сметка съдът е този, който решава дали може да оттегли едно обвинение или не\". \"Компаниите трябва да информират своите служители за всяко действие, закон на държава, който евентуално те биха прекрачили. Такова нещо при нас тогава липсваше. На нас просто ни беше казано, че трябва да се обаждаме на клиентите и да оставим всичко друго. Не е мое задължение вечер, като се прибера от работа, да гледам новини и да знам коя държава има ембърго към друга държава и какво се случва по света. Пред нас в момента има мъгла, в която се случва нещо. Интересно е, когато мъглата се вдигне какъв ще бъде резултатът. Чуваме, че въпросът може да бъде решен на дипломатическо ниво, но това съвсем не е сигурно и ние продължаваме да бъдем подготвени за всеки един сценарий\", каза Андреев. \"Битката предстои, нищо не е приключило. Протест ще има, тепърва нещата предстоят. Затова моля хората да не приемат, че всичко е решено, нищо не е решено все още\", допълни той. Какво още каза Андреев, както и приятелят му Димитър Мурджев", "date": "2018.04.15", "title": "Желяз Андреев: Надявам се, че казусът ми може да бъде решен по дипломатически път"}
{"url": "https://www.24chasa.bg/novini/article/6817319", "text": "Мистериозна смърт на млад мъж потресе Благоевград. В събота около 19,30 ч 32-годишен бе намерен починал в квартирата си в жилищна кооперация в центъра на града. Хазяйката отишла да си вземе наема и усетила още във входа силна миризма. Наложило се да вика полиция. Пристигналите криминалисти открили Павел С. паднал на земята в една от стаите. По първоначални данни мъжът е починал в дните около Великден. Нямало видими следи от насилие. Извикан бил баща му, за да го разпознае. Тялото е откарано за аутопсия, която да изясни причините за смъртта. Съседите усетили лошата миризма по стълбите, но си мислили, че е заради пръскането преди време с отрова за мишки и сега гризачите умрели. Павел наел квартирата на 14 февруари и предупредил, че няма дълго да се задържи. Подготвял си документи, за да замине на работа в чужбина. Преди това обаче чакал да получи българско гражданство, защото имал руско. Наскоро се разделил с приятелката си, не успял да си намери работа, казаха запознати. Изпаднал в депресия. От години тренирал бодибилдинг и често посещавал фитнес. Негови познати казват, че не е вземал някакви хранителни добавки. Възможно е мъжът сам да е посегнал на живота си като се е отровил. Не изключено и да е получил инфаркт. Полицията ще проверява и дали е употребявал някакви стимуланти.", "date": "2018.04.15", "title": "Мъжът, намерен мъртъв в Благоевград, може да се е отровил сам, бил отчаян и в депресия"}
{"url": "https://www.24chasa.bg/novini/article/6817324", "text": " До 13 часа (местно време) 32,8% от общия брой избиратели са упражнили правото си на вот в президентските избори в Черна гора, предава скопският телевизионен канал „ТВ 21“. Избирателната активност е близка до нивата, регистрирани на парламентарни избори през 2016 г. и по-висока от предходното гласуване за президент през 2013 г. Бившият президент и премиер Мило Джуканович е сочен за фаворит за поста, а според последните социологически проучвания 56-годишният икономист ще събере подкрепата на над 50 на сто от черногорците.Младен Боянич е най-сериозният му опонент, подкрепен от най- големия опозиционен блок, предаде \"Фокус\". За поста претендират общо седем кандидати, право на глас имат 532 599 черногорци.", "date": "2018.04.15", "title": "До 13 часа избирателната активност в Черна гора е 32,8 процента"}
{"url": "https://www.24chasa.bg/novini/article/6817340", "text": "Няма недоверие между партньорските служби в НАТО, заяви днес   вицепремиерът и министърът на отбраната Красимир Каракачанов. Относно предварителната информация по ударите срещу химически цели в Сирия той уточни: „От нашите партньори се знаеше горе долу таймингът в следващите 72 часа, така че конкретно за приблизителното време е информация, която получихме от нашите служби“. Индикациите от Сирия към момента са, че това е еднократна военна акция, целяща да респектира правителството в Дамаск, а не дългосрочна военна кампания, след която да следва и сухопътна операция, подчерта военният министър. По думите му „разрастване на войната в Сирия би било фатална грешка“. Красимир Каракачанов определи правителствената декларация за военните удари в Сирия като „умерена“. \"Ако човек познава историята, а и конкретно историята на Близкия изток, ще види, че там винаги са надделявали егоистичните икономически интереси на една или друга велика сила, в конкретния случай наблюдаваме същото. В Сирия нещата се \"затегнаха\" допълнително, защото се образуваха две противопоставящи се системи - от едната страна западните сили, които критикуват режима на Башар Асад, от другата страна - Русия и Иран, които го защитават, а от трета страна - Турция, която решава свои регионални въпроси, използвайки ситуацията, за да решава националните си въпроси, да кажем, с кюрдското население. Така че нещата са много сложни, те няма как да бъдат решени на парче, от който и да е от трите играча самостоятелно, тоест за три фактора говоря, за Сирия конкретно - те са същите и в Близкия изток.\" Преди предстоящия Консултативен съвет по национална сигурност идната седмица Каракачанов открои темата за проектите за превъоръжаването и модернизацията на българската армия. „Една от темите ще бъде за проектите за превъоръжаване, за модернизация на българската армия, така че това, което ние сме направили, ще го изложим. Имам предвид, че още преди две седмици Съветът по отбрана към Министерство на отбраната одобри два от трите проекта, следва съгласуване, след това трябва да влязат в Министерски съвет и да бъдат гласувани от парламента. Става въпрос за новите изтребители и за бронираните машини“, каза Каракачанов. Той обясни, че ресурсът на военната техника, с която разполагаме, започва да изтича и е редно тази техника да се подновява периодично. „Това трябваше да започне да се случва още преди десет години“, подчерта Каракачанов. Проблемът с недокомплекта е характерен за всички армии в Европа, дори за Германия като богата държава, в която жизненият стандарт на военните е по-голям, каза още министърът на отбраната. Акцентирайки върху факта, че политическите среди все още не са уверени, че трябва да се върне наборната военна служба Красимир Каракачанов отбеляза, че в тази посока политиците демонстрират липса на решителност: „Неслучайно страни като Гърция и Турция никога не са отменяли наборната военна служба. Други страни като Австрия, в които тя съществува, водят дебат да бъде увеличена от 9 на 12 месеца, във Франция още по време на своята предизборна кампания президентът Макрон също постави тази тема за връщане на наборната военна служба. В много държави като Дания, Швеция, Финландия се възстановява наборната военна служба. Забележете, тези страни са в другия край на Европа и непосредствената заплаха от тези два региона, от които ние очакваме някакви проблеми - Черноморският регион и Близкият изток, са доста по-далеч от тях. Та че това е съвсем резонно да се случи. Когато 2008 година се реализира отмяната на наборната военна служба, беше направено пак по комсомолски: \"Ура! Давайте, защото така е в Европа\", без да се помисли за някакъв преходен период или да се помисли за други възможности. Тогава, ако си спомняте, приказките бяха, че армията ще бъде по-малка, но ще бъде модерно въоръжена и добре заплатена. От всички тези работи остана само това, че армията остана по-малка.“ Относно дискусията за инвалидните пенсии преди срещата му с организации на хората с увреждания, насрочени за следващата седмица, вицепремиерът посочи: „Не трябва да ограничаваме реално хората, които имат заболявания или някакви форми на инвалидност. Въпросът е как да контролираме системата, при която си издават тези документи, на базата на които се получава тази инвалидност. /.../ Моето разбиране е не да се опитваме да вземеш пари от болния, или да му кажеш: „Имаш три заболявания, но ще получаваш за едно или за две“. Каракачанов припомни тезата си, че със спестените от източване на системата средства биха могли да се увеличат не само стандартните пенсии, но и инвалидните: \"Само в моя избирателен район в Плевен, в няколко села, в едното село 90 процента от децата в гетото се водят болни от епилепсия, това не е възможно. Епилепсията не е заразна болест, тя не е грип. В другото, съседно село пък 90 процента от тези деца се водят болни от бронхиална астма и това също не е заразна болест, която се разпространява. Само там изчислих какви са средствата, това са 350 лева на човек и като сложите 30-40 човека в едно село, видно е, че става въпрос за измама. Аз говоря точно за тези средства, които незаслужено се получават.\"", "date": "2018.04.15", "title": "Каракачанов: Няма недоверие между партньорските служби в НАТО"}
{"url": "https://www.24chasa.bg/novini/article/6817368", "text": "Франция призова Русия да се включи в усилия за намиране на политическо уреждане на конфликта в Сирия след съвместните американско-френско-британски удари по предполагаеми сирийски обекти за химически оръжия, предаде Асошиейтед прес. \"Трябва да обединим усилията си, за да подпомогнем политически процес в Сирия, който да позволи да се създаде изход от кризата\", каза френският министър на външните работи Жан-Ив льо Дриан в публикувано днес интервю за вестник \"Журнал дю диманш\". Франция продължи да разговаря редовно с Русия дори и след засилването на напрежението между Изтока и Запада, предаде БТА. В петък френският президент Еманюел Макрон проведе разговор с руския си колега Владимир Путин броени часове преди западните ракетни удари, отбелязва Асошиейтед прес.", "date": "2018.04.15", "title": "Франция призова Русия: Трябва да обединим усилията си за постигане на мир в Сирия"}
{"url": "https://www.24chasa.bg/novini/article/6817374", "text": "Италианският кинодеец Виторио Тавиани, който заедно с брат си Паоло Тавиани формира прочутия творчески тандем, създал редица възхвалявани от публиката и критиката филми, почина на 88-годишна възраст, съобщават Франс прес и ДПА, позовавайки се на агенция АНСА. Видният режисьор и сценарист е починал в Рим след продължително боледуване, посочва Франс прес, позовавайки се на дъщеря му Джована, предаде БТА. Сред най-известните филми на братя Тавиани е \"Баща-господар\", отличен със \"Златна палма\" на кинофестивала в Кан през 1977 г.", "date": "2018.04.15", "title": "Почина италианският кинодеец Виторио Тавиани"}
{"url": "https://www.24chasa.bg/novini/article/6817377", "text": "55-годишен мъж е застрелян в село Правдино, извършителят е задържан, съобщиха от ОДМВР – Ямбол. Сигналът е подаден на 14 април малко след 19.30 часа на тел. 112. Съобщено е, че в село Правдино пред наследствен имот в безпомощно състояние е намерен 55-годишен мъж. На място е установено, че мъжът е починал от огнестрелна рана в областта на главата. В резултат на проведените незабавни оперативно- издирвателни мероприятия е установен и задържан 61-годишен мъж с инициали П.С., съпричастен към деянието. На местопроизшествието и в дома на задържания са извършени процесуално-следствени действия от оперативна дежурна група, образувано е досъдебно производство. Иззети са веществени доказателства свързани с престъплението. 61-годишният мъж е задържан с полицейска заповед за срок до 24 часа. Днес в хода на разследването той е привлечен в качеството на обвиняем за извършено престъпление по чл. 116 от НК и с прокурорско постановление е задържан за срок до 72 часа. Работата по случая продължава под надзора на Окръжна прокуратура – Ямбол.", "date": "2018.04.15", "title": "Застреляха 55-годишен в главата в Ямболско, извършителят е задържан"}
