{"url": "https://www.24chasa.bg/novini/article/6646287", "text": "56-годишният изнасилвач Росен Желев Ангелов е заподозрян за шесторното убийството в Нови Искър и бе обявен за издирване. Предполага се, че мотивът му е ревност, тъй като преди време имал връзка с разстреляната Кети, а и казал на познат, че ще избие нея и семейството ѝ. През целия четвъртък мъжът бе издирван от тежковъоръжени полицаи, следови кучета и дори хеликоптер в района на с. Луково, община Своге. Росен е лежал в затвора през 80-те години на миналия век за изнасилване и блудства с деца. За него се знае, че е живял в Нови Искър допреди 10-ина година. и се е върнал в Нови Искър преди около година. Неговото мащабно издирване започна в четвъртък сутринта в с. Луково край Своге. На крак бяха вдигнати всички спецполицаи от СДВР, отряда “Кобра”, жандармерията. Входът за селото бе заварден от 4 буса на полицията, както и въоръжени с тежки автомати полицаи. Проверяваха се всички минаващи и данните им се записваха в тефтер. “Добър ден, Иванов от полицията. Моля за документите на вас и дамата до вас”, започна проверката на джип със софийска регистрация. Последва чинно преглеждане и записване на данните. негов колега началник. “Е, в багажника ли да го крия?”, отвърна му мъжът зад волана. “Господине, ние сме на работа и изпълняваме заповеди. Моля ви да отворите багажника, ако не изпълните молбата ми, ще го отворим ние”, обясни му с любезен тон полицаят. В крайна сметка се оказа, че товарното отделение на високопроходимия автомобил е абсолютно празно и в него има единствено газова бутилка. “Беше ме срам, че карам джип за 50 000 лв., а пестя от гориво”, гузно изкоментира собственикът на автомобила, преди да продължи по пътя си. По това време по стръмните склонове ванове на жандармерията обикаляха гористата местност и вилната зона на Луково. Техен гид бе кметът на селото Румен Колев ( Самата вилна зона е обезлюдена, смята се, че в една от къщите там е живял и се е крил Росен. Операцията по издирването му обаче не доведе до успех до 20 часа вчера. Над дърветата но и той не помогна за залавянето на предполагаемия убиец. Криминалистите влезли по следите на Росен, след като откриха трупа на Кети Кюхова в кладенец ден, след като в дома на семейството в Нови Искър бяха намерени мъртви 5-има души. Сред следите, които насочили полицаите, бил и тефтерът на Кети. Веднага униформените почнали да проверяват и контактите ѝ в интернет, както и телефонните разговори на жената. Близък до Кети пък разказал на полицаите, че Росен се заканил с убийство на бившата си любовница и близките ѝ. След като стигнали до тези улики срещу Росен, разследващите веднага се заели с ииздирването на мъжа. Докато обикаляли вилите край Луково, полицаите открили мобилния телефон на Кети. Според тях Росен е бил с нея в деня на убийството ѝ. После двамата тръгнали към Нови Искър, където мъжът я застрелял с няколко куршума, пуснал и един контролен в главата. След това я хвърлил в кладенеца. Това е станало преди убийствата в къщата, тъй като има данни, че застреляният мъж на Кети - Неделчо Юнаков, се обадил на сина си Георги от предишна връзка, също убит по-късно, за да му каже, че Кети я няма и се тревожи за нея. След следствен експеримент в четвъртък в къщата на убийствата се разбрало, че След това престъпникът влязъл в къщата. На първия етаж първо е застрелян 41-годишният Неделчо. В тялото му имало 10 куршума - както в корема, така и в гърба, от пистолет 22-и калибър, както и контролен изстрел в главата. 4 са раните в 20-годишния му син Георги, има и контролен изстрел в главата. Майката на Кети - Елена, която е на 72 г., била в съседна стая, прикована на легло. Тя била ликвидирана с 3 куршума плюс контролен. 16-годишната Нанси, дъщеря на Кети от предишен брак, и гаджето ѝ Боби, на 18 г., били убити на втория етаж. Смята се, че Нанси, която била в кухнята, е застреляна първа с 3 куршума. В детската стая бил ликвидиран Боби. Той е пронизан три пъти в тялото и след това имал контролен изстрел в главата. Неговата майка Стефка му звъняла минути след 12 часа на 31 декември срещу 1 януари, когато е станала касапницата. Тогава телефонът на момчето дал два сигнала свободно, след което някой затворил. “Според мен това е бил убиецът”, каза пред “24 часа” почернената майка. Тя не вярва на версията, че любовник е убиецът. “Как някой ревнивец ще направи толкова професионално убийство?”, питаше се жената. Тя все още не знае дори кога ще погребе момчето си, което напролет е трябвало да бъде абитуриент. “Не познавам този мъж, който е заподоздрян”, каза Стефка. “10 ч вече полицията търси в нашето село. Видях кого търсят на снимка, не е местен - категорично”, каза в четвъртък следобед пред “24 часа” кметът на село Луково Румен Колев във връзка с издирването на заподозрения за касапницата на Нова година в Нови Искър. В селото живеели 278 жители, имало и над 3500 вили. “Струпало се е цялото журналистическо войнство, как полицаите да си свършат работата, след като издирваният чете по сайтове, че са по петите му. Дори и децата са прочели, че издирват някого”, възкликна кметът, попитан знае ли в коя вила се е крил издирваният мъж. “Хората в селото изобщо не се страхуват. Няма от какво, наоколо има полицаи... Защо да се боим”, каза Колев. Той обясни, че пътищата в селото са планински и издирването ще отнеме време, но има надежда, че страховитият мъж ще бъде задържан. Кметът отрече медийни публикации, че жертвата Кети Кюхова е родом от с. Луково. По думите му никой от убитите няма общо със селото. “Болката, която изживяваме, е голяма, имайте милост!” Това е написала в профила си във фейсбук Ивет Кюхова от Лондон в отговор на обвиненията на хейтъри, че крие убиеца. Убитата Кети Кюхова има сестра в чужбина, писа още вчера “24 часа”. Опитахме се да се свържем с Ивет Кюхова, но тя не отговори. В четвъртък смени профилната си снимка с жалейка, после върна старата обратно. “Моля ви спрете да ме притеснявате по какъвто и да е начин. Не се чувствам готова да отговарям на каквито и да е въпроси относно случилото се”, написа тя в профила си във фейсбук. Вероятно Ивет е полусестра на убитата Кети, защото като майка в профила си е посочила Мая Иванова. Ивет освен това е доста по-млада. Възможно е покойният баща на Кети - Никола Кюхов, да има деца от други жени. Кети има и брат - Иво Кюхов, който е към 60-те. Във фейсбук Ивет е приятелка и с Кети, и с дъщеря ѝ Нанси. Тя обаче не ги е посочила като роднини, въпреки че е изредила една сестра и куп братовчедки. Възможно е и да не са били в добри отношения. Ивет живее в Лондон, учила е в колеж там. Има две деца от приятеля си румънец. Това поне е посочила в профила си. Майка ѝ Мая Иванова също живее там. Малко по-късно Ивет изтри постовете си по темата. Хладнокръвен, пресметлив, безсърдечен, с опит в боравенето с оръжие и нисък праг на фрустрация. Това е част от предполагаемия психопрофил на убиеца от Нови Искър, когото МВР издирва. Още не се знае дали стрелецът е имал съучастник и каква е ролята му - дали само на помагач в набавянето на оръжие и придвижването до Нови Искър и безлюдната местност Партизанките, където е намерен трупът на Кети Кюхова, или на пряк участник в касапницата. Липсата на яснота за броя и вида на оръжията, за последователността на изстрелите, последните часове от живота на жертвите и миналото им, стана причина за появата на версии за шесторното убийство, които се люшкат между два полюса - убийство от ревност или ДДС афера. Според криминалисти начинът на извършване на убийството и фактът, че немската овчарка на избитото семейство е застреляна, показват, че кръвопролитието е планирано, а не е спонтанно. “Не мисля, че това е емоционално убийство, прилича повече на разчистване на сметки\", каза експерт с дългогодишен опит в разследването на дела. В подкрепа на тази версия е информацията, че т.е. искал е да е сигурен, че никой няма да остане жив. Не е пощадил нито децата, нито 72-годишната Еленка, която е била трудноподвижна. Ако Кети е убита последна, не е изключено тя да е станала свидетел на смъртта на останалите “за назидание”. Досега в медиите бяха лансирани 5 версии. МВР отрече само една - за убийство и последвало самоубийство, която се появи още в първите часове след новината за трагедията. Убийството е извършено от ревност. Кети Кюхова най-вероятно е изведена насила от двора на къщата с джипа на семейството ѝ Х 5. Откарана е в безлюдна местност, застреляна е и е хвърлена в кладенец на 3 км от къщата си в Нови Искър. Трупът ѝ е открит със следово куче на 2 януари. Убийството е извършено по поръчка за отмъщение или за пари от бизнес или имоти. Проверява се дали то е свързано с търговската дейност на Неделчо Юнаков и съмненията за източване на ДДС чрез кухи фирми. “Има информация, че включително и с т. нар. кухи фирми, които чистят ДДС”, каза главният секретар на МВР Марин Маринов. С помощта на журналисти бе открито тефтерче със сметки на семейството. Предстои да се установи на кого е бележникът и дали съдържанието му има връзка с убийството. Версията за битова драма вътре в семейството е единствената отхвърлена досега. Резултатите от огледите на местопроизшествието и разположението на телата изключват да са извършени убийство и самоубийство. Някои от жертвите са убити с 3-4 куршума в гръб. Оръжието липсва. “Когато някой се самоубие, обикновено оръжието е на мястото”, каза зам. главният прокурор и шеф на НСлС Борислав Сарафов. Според медиите ще се проверява дали някой от семейството не е попаднал във водовъртежа на трафик на дрога или други забранени вещества чрез лоши познати. Семейството е с добро име и тази хипотеза е малко вероятна. Издирваният за убийствата е проучен, опасен е. Пистолетът е у него и затова най-вероятно не е открит. Взети са мерки, каза вицепремиерът Красимир Каракачанов пред “Канал 3”. Според него престъплението в Нови Искър не е дело на организирана престъпна група, а на човек с криминални престъпления, издирван и в чужбина. “Всичко се знае за убийството. Най-вероятно става дума за акт на отхвърлен човек”, добави Каракачанов. Той поздрави екипа на главния секретар на МВР Младен Маринов за работата за разкриване на шесторното убийство.  42-годишният Неделчо Юнаков и приятелката му Кети са имали дългове по няколко потребителски кредита, а един от тях не е бил обслужван през последните месеци, научи “24 часа”. Неделчо е бил заплашен от съдия-изпълнител. Един от кредитите се е водил на името на майката на Кети - Еленка, която също беше застреляна. в Нови Искър, която е заложена в банката. При изплащането му обаче нямало забавяне. Имотът станал негов през април 2017 г., когато е финализирана сделката. Неделчо нямал официални доходи. Не е била трудово заета и Кети. В миналото си те са имали фирми, но не са печелили от тях, става ясно от отчетите на дружествата. Кети е съсобственик с още две жени на “Деви Ке” ООД. Развивали са малко магазинче на базара в столичния кв. “Люлин”. Участието на Неделчо Юнаков в “Бау Консултинг Мениджмънт” пък даде една от първоначалните версии на разследването за жестокото шесторно убийство. През април 2012 г. това дружество е прехвърлено на Неделчо от Младен Василев, който Докато Неделчо е собственик и управител на “Бау Консултинг Мениджмънт” сключва договор с “Булгар Еко продукт” ЕООД за строеж на сграда на голямо предприятие. При проверка на договорите и на фактурите става ясно, че фирмата на Неделчо не е имала работници, складове и капацитет да извърши тази дейност. След проверката на НАП е отказано възстановяването на ДДС на една от фирмите по веригата. Тя е завела административно дело срещу ревизионния акт за 282 хил. лв. и го губи. Фактурите, издадени от “Бау Консултинг Мениджмънтг”, са на стойност едва 26 хил. лв. По делото става ясно, че един от собствениците на фирми по веригата, но не тази на Неделчо е трябвало да предполага, че участва в данъчна измама. Още преди НАП да започне проверка по договорите, Неделчо а след това тя е препродадена на четвърти. Всички документи се придвижвали от адвокати. Неделчо дори не е разпитван по делото. Това е единственото участие в легален бизнес на разстреляния Неделчо Юнаков като собственик и управител на фирми.  “Още щом го видях по телевизията, си казах - това е наш Делчо. Не съм го виждала от дете, но го познах - същият си е”, каза пред “24 часа” възрастна жена, която живее близо до родната къща на Неделчо Юнаков в Сапарева баня. В малкото градче почти нямат спомени от него, защото много отдавна заедно с родителите си се преселили в София. Родът му по майчина линия е от Сапарева баня. Той е внук на учителите Борис и Ценка Щереви. Дядо му Борис е бил партизанин, спомнят си възрастни хора в града. Майка му Петранка е единствено дете на учителското семейство. Така че по майчина линия убитият няма близки роднини. Петранка се омъжила за Георги Юнаков, който бил от Пазарджик, но заживял при жена си в Сапарева баня. От брака си имат три деца. Неделчо е средният, има кака Малинка и по-малък брат Борис. Те също живеят в София, казват комшиите в махалата. Спомените им са свързани най-вече с баба му и дядо му, защото те останали до смъртта си да живеят в градчето. Били много уважавани учители. През лятото Неделчо често им гостувал. Преди около 2 г. той продал наследствената къща на баба си и дядо си на свой съученик и приятел - Любомир Дуков. Съседи казват, че и след като продал къщата, Неделчо идвал няколко пъти с жена си на гости при Дуков.", "date": "2018.01.04", "title": "Издирват бивше гадже на Кети за шесторното убийство. Лежал за изнасилване (Обзор)"}
{"url": "https://www.24chasa.bg/novini/article/6646245", "text": "42-годишният Неделчо Юнаков и приятелката му Кети са имали дългове по няколко потребителски кредита, а един от тях не е бил обслужван през последните месеци, научи “24 часа”. Неделчо е бил заплашен от съдия-изпълнител. Един от кредитите се е водил на името на майката на Кети - Еленка, която също беше застреляна. в Нови Искър, която е заложена в банката. При изплащането му обаче нямало забавяне. Имотът станал негов през април 2017 г., когато е финализирана сделката. Неделчо нямал официални доходи. Не е била трудово заета и Кети. В миналото си те са имали фирми, но не са печелили от тях, става ясно от отчетите на дружествата. Кети е съсобственик с още две жени на “Деви Ке” ООД. Развивали са малко магазинче на базара в столичния кв. “Люлин”. Участието на Неделчо Юнаков в “Бау Консултинг Мениджмънт” пък даде една от първоначалните версии на разследването за жестокото шесторно убийство. През април 2012 г. това дружество е прехвърлено на Неделчо от Младен Василев, който Докато Неделчо е собственик и управител на “Бау Консултинг Мениджмънт” сключва договор с “Булгар Еко продукт” ЕООД за строеж на сграда на голямо предприятие. При проверка на договорите и на фактурите става ясно, че фирмата на Неделчо не е имала работници, складове и капацитет да извърши тази дейност. След проверката на НАП е отказано възстановяването на ДДС на една от фирмите по веригата. Тя е завела административно дело срещу ревизионния акт за 282 хил. лв. и го губи. Фактурите, издадени от “Бау Консултинг Мениджмънтг”, са на стойност едва 26 хил. лв. По делото става ясно, че един от собствениците на фирми по веригата, но не тази на Неделчо е трябвало да предполага, че участва в данъчна измама. Още преди НАП да започне проверка по договорите, Неделчо а след това тя е препродадена на четвърти. Всички документи се придвижвали от адвокати. Неделчо дори не е разпитван по делото. Това е единственото участие в легален бизнес на разстреляния Неделчо Юнаков като собственик и управител на фирми.  “Още щом го видях по телевизията, си казах - това е наш Делчо. Не съм го виждала от дете, но го познах - същият си е”, каза пред “24 часа” възрастна жена, която живее близо до родната къща на Неделчо Юнаков в Сапарева баня. В малкото градче почти нямат спомени от него, защото много отдавна заедно с родителите си се преселили в София. Родът му по майчина линия е от Сапарева баня. Той е внук на учителите Борис и Ценка Щереви. Дядо му Борис е бил партизанин, спомнят си възрастни хора в града. Майка му Петранка е единствено дете на учителското семейство. Така че по майчина линия убитият няма близки роднини. Петранка се омъжила за Георги Юнаков, който бил от Пазарджик, но заживял при жена си в Сапарева баня. От брака си имат три деца. Неделчо е средният, има кака Малинка и по-малък брат Борис. Те също живеят в София, казват комшиите в махалата. Спомените им са свързани най-вече с баба му и дядо му, защото те останали до смъртта си да живеят в градчето. Били много уважавани учители. През лятото Неделчо често им гостувал. Преди около 2 г. той продал наследствената къща на баба си и дядо си на свой съученик и приятел - Любомир Дуков. Съседи казват, че и след като продал къщата, Неделчо идвал няколко пъти с жена си на гости при Дуков.", "date": "2018.01.04", "title": "Неделчо имал куха фирма, издавал фалшиви фактури"}
{"url": "https://www.24chasa.bg/novini/article/6646326", "text": "\"Ислямска държава\" пое отговорност за самоубийствения атентат днес в афганистанската столица Кабул, съобщи информационната агенция на радикалната групировка Амак, цитирана от Ройтерс. Официални източници в Кабул заявиха, че атентаторът се взривил близо до група служители на силите за сигурност, които участвали в операция срещу незаконна търговия с алкохол и наркотици, предава БТА. В атентата бяха убити 11 и ранени 25 души.", "date": "2018.01.04", "title": "\"Ислямска държава\" пое отговорност за атентата в Кабул"}
{"url": "https://www.24chasa.bg/novini/article/6646096", "text": "Ден след разногласията в правителството при гласуването на Истанбулската конвенция, при което 3-ма министри от ГЕРБ плюс всички от квотата на “Обединени патриоти” начело с вицепремиера Валери Симеонов се обявиха против приемането ѝ, разцепление настана и вляво. Вицепрезидентката Илияна Йотова, която, преди да влезе на “Дондуков” 2, бе евродепутат от БСП и работи активно в Брюксел за защита на жените от насилие, застана твърдо зад документа на Съвета на Европа. Соцлидерката Корнелия Нинова - против. Позициите на двете се сблъскаха задочно във фейсбук. Изпълнителното бюро на БСП решило, че партията няма да подкрепи ратификацията, обяви соцлидерката в социалната мрежа. Мотивите - спорни според социалистите текстове, които насърчават въвеждането на понятието “социален пол”, и изискването чрез обучение в училище да се разбиват стереотипните роли на двата пола. и то да не се разглежда в НС”, пише Нинова. “Истанбулската конвенция е един много важен документ, приет след дълги и трудни обществени дискусии в Европа. Такъв дебат трябваше да се състои и в България, за да се избегнат спекулациите относно отделни текстове в нея”, пише пък Йотова. които основно защитавали равноправието между двата пола и правата на жените - жертви на насилие. Вицето припомня, че като евродепутат още през 2014 г. е организирала конференция за насилието над жените, тогава ратифицирането на конвенцията е било основна тема. “В цитирания в публичното пространство чл. 14, в който фигурира терминът “нестереотипни роли на пола”, се има предвид следното: стереотипите по отношение на ролята на мъжете и жените в обществото. Според тях най-общо жените трябва да бъдат само и единствено домакини и да се грижат за отглеждането на децата. А мъжете да са тези, които могат да имат кариерно развитие и по-високи доходи”, посочва Йотова. И декларира - Както тогава, така и днес твърдо заставам зад жените - жертви на насилие, и съм убедена, че приемането на тази конвенция е стъпка към справяне с проблема. Изненадващо към БСП и Валери Симеонов се присъедини СДС. “Не можем да премълчим опасността да бъдат поставени под съмнение традиционните ценности на българското общество за сметка на сляпо приемане на документ, където се казва, че пол означава “социално изградени роли”, въвежда се понятието “социален пол” и се предвижда децата ни да изучават в училище “нестереотипни роли на пола”, се казва в позицията на партията. В нашата вяра и традиция допълват от формацията на Божидар Лукарски. През 2016 г. обаче, когато той бе министър на икономиката, правителството даде мандат на министър Екатерина Захариева да подпише споразумението от името на България и синият лидер не възрази. Народното събрание категорично няма да събере нужните 121 гласа, показа проверка на “24 часа”. Неофициално от ДПС се очаква подкрепа, ръководството още не е взело решение. Но заедно с гласовете на ГЕРБ няма да се събере мнозинство, защото гласовете общо правят 119. Вътре в ГЕРБ също има “против” - като юриста Георги Марков, така че поне двама от “Воля” са нужни за ратификацията. От партията на Веселин Марешки са на мнение, че има основание за резерви към конвенцията и са против “важната тема за домашното насилие да бъде използвана като параван за прокарване на идеологията за трети и други полове”. Това обаче не е пречка документът да мине, понеже за целта е нужно обикновено мнозинство от присъстващите в пленарната зала, а не от целия състав на НС, обясниха парламентарни юристи.", "date": "2018.01.04", "title": "Йотова срещу Нинова за Истанбулската конвенция"}
{"url": "https://www.24chasa.bg/novini/article/6645117", "text": "Турция предупреди днес, че външни сили не бива да се опитват да се намесят във вътрешните работи на Иран, заявявайки, че подобни действия може да провокират бурна реакция, предаде Ройтерс, цитирана от БТА. Ибрахим Калън, говорителят на президента Реджеп Тайип Ердоган, заяви на пресконференция в Анкара също, че макар иранските граждани да имат правото на демонстрации, е невъзможно да се приемат действия, които причиняват жертви и материални щети. В антиправителствените протести през последните шест дни загинаха 21 души, посочва Ройтерс.", "date": "2018.01.04", "title": "Турция: Външни сили не бива да се месят в Иран"}
{"url": "https://www.24chasa.bg/novini/article/6646094", "text": "Концесионерът на ски зоната над Банско - фирма “Юлен”, ще наеме водещи световни експерти, които да разработят предложениено за втория кабинков лифт. Сред тях ще има и геодезисти, които да очертаят точното трасе. Това са заявили представители на фирмата пред министъра на околната среда и водите Нено Димов на среща в четвъртък, на която са му преставили идейния проект, който вече бе разпространен публично. На срещата са присъствали кметът на Банско Георги Икономов, маркетинговият директор на “Юлен” Иван Обрейков, членът на борда на директорите на фирмата Петър Петров и ръководителят на лифтовете в “Юлен” Иван Хаджиев. Като следваща стъпка фирмата ще се обърне към кмета на Банско с искане за започване на процедура по изготвяне на подробен устройствен план за ски зоната, който подлежи на екологична оценка. Паралелно с това започва работата по изготвяне на технически проект. “Идейният проект, който разпространихме, е плод на консенсусно решениена водещи световни специалисти по проектиране на ски зони. Те, след преценка на всички възможни варианти, в това число и увеличаване на капацитета на настоящия кабинков лифт, стигнаха до заключение, че предложеният идеен проект е оптималният вариант, който да реши по най-екологосъобразния начин транспортния достъп до ски-зоната”, каза след срещата в министерството Иван Обрейков. Той подчерта, че както и досега фирмата ще спазва стриктно екологичното законодателство и че никога не е имала намерение да изгражда леглова база в природния парк, както се твърди от някои организации.", "date": "2018.01.04", "title": "“Юлен” проектира  втория лифт със световни експерти (Обзор)"}
{"url": "https://www.24chasa.bg/novini/article/6646146", "text": "Силно земетресение, с магнитуд 5,3 разлюля граничния район между Сърбия, Черна гора и Албания в четвъртък и бе усетено чак в Белград, съобщи сръбският сеизмологичен институт, цитиран от ТАНЮГ. Епицентърът на труса, регистриран в 11,46 часа (12,46 ч българско време), е бил на територията на Черна гора, близо до град Плав. Според черногорския вестник “Виести” земетресението е предизвикало паника в Плав, Гусине, Андриевица, Беране, столицата Подгорица и други градове. Много уплашени хора излезли на улиците. Има напукани къщи и разцепени комини в Черна гора, а в някои магазини стоките изпопадали на земята.    Не се съобщава за нанесени щети в Албания и Сърбия. Земетресението в Черна гора е част от поредица трусове, които разлюляха Балканите за няколко дни. Пореден, но слаб земен трус с магнитуд 3,9 бе регистриран в сряда вечерта в района на град Килкис, Северна Гърция, съобщи институтът по геодинамика в Атина, цитиран от в. “Катимерини”. Епицентърът бил на 28 км от града на дълбочина 10 километра. Гръцки учени смятат, че сеизмичната активност в района на Килкис и Дойранското езеро отслабва след серията от трусове преди 3 дни, най-силният от които бе със сила 5,1. Те бяха усетени и в у нас в Благоевград, Сандански и други селища в района. Земен трус с магнитуд 4,1 бе регистриран след полунощ в четвъртък и южно от остров Крит, съобщи гръцкото издание “Нюз.ин”. Според института по геодинамика в Атина епицентърът е бил в морето на 42 км южно от острова и на 377 км югоизточно от гръцката столица. Няма данни за пострадали и щети. ", "date": "2018.01.04", "title": "Трус от 5,3 в Черна гора напука къщи и комини (Обзор)"}
{"url": "https://www.24chasa.bg/novini/article/6646020", "text": "Тримата най-тежко пострадали от катастрофата край село Микре в края на годината са вече без опасност за живота. Това съобщиха от Военномедицинска академия, където ранените бяха откарани за лечение. На 17 ноември, при челен удар между камион и автобус със слепи хора, връщащи се от екскурзия, загинаха 10 души, а 19 бяха ранени. От сряда най-тежко пострадалата 66-годишна жена вече диша самостоятелно и няма опасност за живота ѝ. Тя бе приета с тежки травми на главата и таза и претърпя няколко операции. Следващата седмица ще бъде изведена от реанимация и преместена в Клиниката по травматология, където да продължи рехабилитацията ѝ. В Клиниката по травматология е и друга от пострадалите – 56-годишна жена, за която също се грижат рехабилитаторите. 74-годишният мъж, който бе приет с фрактура на таза, вече е изписан. Без опасност за живота е и 40-годишната жена, която пострада в катастрофата край с. Сопот на следващия ден. Тя бе транспортирана във ВМА с черепно-мозъчна травма, травма на таза, фрактура на черепа, фрактура на мандибулата, много тежка гръдна травма. Преминала е редица операции, но състоянието ѝ е стабилно и в момента е настанена в Клиниката по травматология, уточняват от ВМА.", "date": "2018.01.04", "title": "Лекарите от ВМА спасиха тримата най-тежко пострадали в катастрофата край село Микре (Обзор)"}
{"url": "https://www.24chasa.bg/novini/article/6646183", "text": "Суматрански тигър разкъса и уби служителка в плантация за палмово олио в Индонезия, съобщи Франс прес. Нещастният случай за пореден път илюстрира съществуващия конфликт между хората и дивите животни, причинен от обезлесяването. Тридесет годишната Джумиатик е била открита мъртва в плантацията, в северозападната провинция Риау на остров Суматра. По тялото на жената имало следи от страхотни ухапвания по врата и краката. Тя работела с още две служителки и събирала данни за вредните насекоми по палмите. Жените били нападнати от тигър, който ги преследвал около 200 метра. Те се опитали да се спасят, като се покатерили по дърветата. Но голямата котка успяла да хване Джумиатик за крака и да а свали на земята. Жената се борила с тигъра около 15 минути, но накрая получила фатални рани по врата, предава БТА. Агенцията припомня, че през последните години в Индонезия бяха регистрирани няколко смъртни случая на хора, нападнати от тигри. Те идват вследствие на обезлесяването, при което се освобождават нови терени за палмовите плантации. При изсичането на горите се губи естественият хабитат на тигрите и те попадат в по-чести контакти с хората.", "date": "2018.01.04", "title": "Тигър разкъса служителка в палмова плантация"}
{"url": "https://www.24chasa.bg/novini/article/6646202", "text": "Турският медиен регулатор - Висшият съвет за радио и телевизия, е наложил на телевизионен канал глобат от близо един милион лири /266 000 долара/ заради представяне на екрана на малки момичета, танцуващи по шорти в шоу за таланти, след като зрители са подали оплакване за \"злоупотреба с деца\", предаде Ройтерс, като цитира член на съвета. Посочвайки като аргумент морални опасности за децата, Висшият съвет за радио и телевизия наложи глоба на ТВ 8 заради излъчването на програмата \"Вие сте талант\", в която бяха показани момичета на възраст между 7 и 11 години, танцуващи по шорти и тениски без ръкави, посочи пред Ройтерс член на съвета, пожелал анонимност, предава БТА. Мярката на Висшия съвет за радио и телевизия вероятно още повече ще разгневи критиците на правителството, които обвиняват президента Реджеп Тайип Ердоган и неговата Партия на справедливостта и развитието с ислюмистки корени, че се оптиват да отстъпят от секуларизма и гражданските права за малцинствата, хомосексуалистите и жените, отбелязва Ройтерс. Миналата година стотици турски жени организираха шествие в Истанбул в знак на протест срещу насилие и заплахи от мъже, искащи жените да се обличат по-консервативно. Висшият съвет за радио и телевизия е обявил, че излъчените кадри нарушават етичните правила за излъчване на програми и е наложил на канала глоба от два процента от приходите му от реклама, възлизаща на близо 1 милион лири. Правилата постановяват, че \"програми, включващи съдържание, което може да навреди на физическото, психическо и морално развитие на децата и младите хора, не могат да бъдат излъчвани\". Висшият съвет за радио и телевизия е посочил в съобщение, че е получил оплаквания, че телевизионният канал е експлоатирал деца в \"неморално\" шоу. Имаше реакции от граждани за това, че малки деца на възраст 7-8 години са били накарани да танцуват полуголи заради рейтинг, което е равнозначно на злоупотреба с деца, се посочва в доклада. Турското министерство за семейството и социалната политика изтъкна, че децата са танцували \"с дрехи, които не са подходящи за тяхната възпаст или ниво на развитие\". Вестник \"Хюриет\" съобщава, че Висшият съвет за радио и телевизия е глобил също няколко музикални канала заради излъчване на музикални видеоклипове, които съветът е определил като \"една степен по-малко от еротичен филм\". Видеоклипът на песента \"Нулеава толентност\" на родената в Белгия певица Хадисе представя излъчнителката в интимни сцени с нейния партньор в клипа.", "date": "2018.01.04", "title": "Глоба за тв канал в Турция, показали момичета по шорти"}
{"url": "https://www.24chasa.bg/novini/article/6646030", "text": "Десетки балони с послания полетяха в небето в памет на убитата 16-годишна Нанси Иванова. Нейните съученици от 10-и “в” клас в столичното 23-о СУ “Жолио - Кюри” организираха траурен ритуал в двора на училището днес, за да изразят чувствата си от непрежалимата загуба. На входа на училището пък съучениците й направиха траурен кът, в който закачиха снимка на убитото момиче и ваза с рози, до която написаха: Ще останеш завинаги в сърцата ни!”. Под снимката на красивото момиче имаи тетрадка, в която цял ден ученици оставяха послания за нея. С химикал и трепереща ръка един от съучениците ѝ написа: “Скъпа Нанси, съжалявам, че почина толкова млада и красива. Дано почиваш в мир. Обичаме те!” Децата не спираха да пишат през целия ден колко много ще им липсва усмихнатото момиче. “Решението за къта и балоните бе на децата, защото те искаха да изразят по някакъв начин мъката си, а няма близки, към които да се обърнем”, разказа директорката на училището Нина Чанева. В часа на класния те измайсториха и специален дневник, в който всеки написа спомени за Нанси - такава, каквато винаги ще я помнят. “Тя бе едно скромно дете. Изключително лъчезарно, усмихнато, обичащо и добро дете. Тя не е създавала никога проблеми”, разказа още директорката. За две години в училището Нанси не е обясни още Чанева. Тя разказа, че всички деца от класа са в много добри и приятелски отношения. За да преодолеят шока от жестокото убийство, с децата работят трима психолози. Те не могат да си обяснят жестокостта и са много разстроени. “Надявам се във времето да преодолеят тази мъка, защото за тях това е огромна травма”, каза още Чанева. В сряда по време на часовете са присъствали и родители на децата, за да им окажат подкрепа в мъката. “За първи път те се сблъскват с жестокостите на живота, при това най-необяснимите. Когато има някакво обяснение за трагични моменти, децата го разбират, но когато не можеш да им обясниш жестоката съдба, е много трудно”, каза с мъка в очите Чанева. Тя се надява децата да преодолеят с времето загубата на своята приятелка. Съучениците на Нанси искат да отидат на погребението ѝ, за да се сбогуват с нея. Те се надяват да получат информация от съседи кога ще е поклонението.", "date": "2018.01.04", "title": "Балони летяха в небето в памет на Нанси"}
{"url": "https://www.24chasa.bg/novini/article/6646232", "text": "Протест на тези, които са се обявили срещу изграждането на втори лифт над Банско , тече в момента в София, предаде  . Те настояват Министерският съвет да промени решението си за промяна на устройствения план на парк „Пирин“. Протести има и в Пловдив, Варна, Бургас, Русе, Стара Загора, Велико Търново, Дупница, Свищов и Свиленград. Най-малко две години са необходими, за да може концесионерът на Банско да изработи своя инвестиционен план за втори лифт и да проведе необходимите обществени обсъждания. Това стана ясно след среща на министъра на околната среда и водите Нено Димов с представители на концесионера и с кмета на Банско Георги Икономов.", "date": "2018.01.04", "title": "Протест и в София заради втория лифт на Банско"}
{"url": "https://www.24chasa.bg/novini/article/6646228", "text": "Умоляваме всички граждани, които имат информация за   да подавата информация за него. Това може да стане на спешния телефон 112, във всяко районно в страната, при познат полицай или дори по фейсбук. Това каза пред журналисти зам-шефът на СДВР старши комисар д-р Антон Златанов. Той помоли хората да внимават ако случайно срещнат Росен Ангелов и да се отдалечат на безопасно разстояние. Старши комисарят не пожела да коментира дали заподозреният за зверските убийства е въоръжен. Златанов посочи, че вероятно утре от СДВР ще дадат брифинг с детайли за зверското масово убийство.", "date": "2018.01.04", "title": "Зам.-шефът на СДВР: Давайте сигнали за издирвания Росен Ангелов и по фейсбук"}
{"url": "https://www.24chasa.bg/novini/article/6646141", "text": "97 637 души са излезли в пенсия през миналата година, като това е с 9442 по-малко от 2016 г. От тях лични пенсии са получили 83 541 души, или със 7,7% по-малко от предходната година, показват данни на Националния осигурителен институт (НОИ). Основната причина за по-малкия брой нови пенсионери е увеличението на изискуемия стаж и възраст. Всяка трета пенсия, отпусната през 2017 г., е за инвалидност. Общо 25 638 са се възползвали от тази възможност, като са си извадили решение от ТЕЛК. Това обаче е с 684 по-малко в сравнение с 2016 г. Новоотпуснатите социални пенсии за инвалидност са 3219. Т. нар. втори социални пенсии за инвалидност са спрени от 1 януари 2015 г. и новите пенсионери не ги получават, но отпуснатите преди тази дата са пожизнени. Към 31 декември 2017 г. такива получават 370 168 българи. Спадът спрямо предходната година е с 36 687 души. Най-голям е спадът на новите пенсионери при полицаи, военни и служители в ДАНС - те са едва 1861, или с 4832 души по-малко. Над два пъти пък се увеличава броят на хората, предпочели да се възползват от правото си на по-ранно пенсиониране - 1 г. преди достигане на възрастта, като съответно пенсията им се намалява с 0,4%. Сторили са го 2612 души.", "date": "2018.01.04", "title": "Новите пенсионери с 10 хиляди по-малко"}
{"url": "https://www.24chasa.bg/novini/article/6646137", "text": "С 31,2 млн. лв. повече местни данъци са платили софиянци през 2017 г. в сравнение с 2016 г. Постъпленията в общинската хазна са общо 639,2 млн. лв. Изпълнението на годишния план за бюджетните приходи за поредна година е 100%, съобщи зам.-кметът по финанси Дончо Барбалов. За последните 6 г. постъпленията в бюджета само от местни данъци са с 97 млн. лв. повече, без налозите да са се увеличавали. Увеличението на собствените приходи пък е над 185 млн. лв. Заради раздвижването на имотния пазар постъпленията от данъка за възмездните сделки са 111,2 млн. лв., или с 13,2 млн. лв. повече от 2016 г. От данък сгради приходите са над 101,5 млн. лв. “Със 7 млн. лв. повече, или общо 84,1 млн. лв. са постъпленията от данъка върху колите. Освен добрата събираемост това се дължи и на увеличения брой нови автомобили, регистрирани в София”, коментира Барбалов. По-малко приходи са постъпили от приватизация - 8,2 млн. лв., и от продажба на земя - близо 10 млн. лв. Над 333,3 млн. лв. са събраните неданъчни приходи през 2017 г., което е с 9 млн. лв. повече от 2016 г.", "date": "2018.01.04", "title": "Софиянци платили 32 млн. лв. повече налози"}
{"url": "https://www.24chasa.bg/novini/article/6646266", "text": "Докато двете Кореи ентусиазирано отваряха граничната гореща линия помежду си, президентът на САЩ Доналд Тръмп беше радостен да премери размера на ядрения си бутон с този на севернокорейския лидер Ким Чен Ун, пише в материал на авторитетното американско издание \"Ню Йорк Таймс\". Това, накратко, обобщава предизвикателствата, пред които се изправя администрацията на Тръмп в контекста на подновените контакти между Южна и Северна Корея в сряда. САЩ, ключовият съюзник на Сеул, гледа на тази овертюра с дълбоко подозрение. От няколко месеца американската администрация повтаря, че разговорите с Пхенян са безсмислени, докато Ким Чен Ун не преосмисли провокативното си поведение, или още по-добре, не спре ядрената и ракетната си програма. Американският президент в последно време говореше само за потенциална война, а не за дипломатическо разрешение. Въпреки това, президентът, свикнал да бъде център на вниманието, сега трябва да гледа отстрани, докато отколешните врагове отварят диалог. На първо време, разговорите ще бъдат фокусирани върху евентуалното участие на Северна Корея на Зимните Олимпийски игри, които ще се проведат следващия месец в южнокорейския град Пьончан. От администрацията на Тръмп заявиха в сряда, че не са против преговорите, стига те да не излизат от рамките на темата за Олимпийските игри и да не се правят отстъпки на Пхенян, за които САЩ и Южна Корея по-късно ще съжаляват. Белият Дом има намерение да поддържа близък контакт с южнокорейските си съюзници, за да координира съобщенията, които те изпращат и да оценява офертите, които пристигат. Най-важно от всичко, за администрацията на Тръмп, е да предотврати всички опити на Севера да вкара клин между САЩ и съюзника им. Северна Корея, според Вашингтон, често се е опитвала да използва такива овертюри, за да посее раздор между Южна Корея и Вашингтон, особено в моменти, като този, когато в двете страни има правителствата с различия в политическата стратегия", "date": "2018.01.04", "title": "Ню Йорк Таймс: : Докато Северна и Южна Корея се готвят за разговори, САЩ гледат отстрани"}
{"url": "https://www.24chasa.bg/novini/article/6646054", "text": "Москва предупреди САЩ да не се намесват във вътрешните работи на Иран и обвини Вашингтон, че се опитва да използва антиправителствените протести там, за да подкопае споразумението за ограничаване на иранската ядрена програма, предаде ТАСС. \"Ставащото в Иран е негова вътрешна работа, която привлича вниманието на международната общност. Но въпреки множеството опити да бъде изопачена същността на събитията, аз съм уверен, че нашият съсед - приятелска страна, ще успее да преодолее сегашните трудности и да излезе от този период по-укрепнала и като надежден партньор при решаването на различни проблеми, включително и на тези, които са свързани с по-нататъшното изпълнение на (ядреното споразумение)\", каза заместник-външният министър Сергей Рябков, цитиран от ТАСС. Русия смята предложението на САЩ за извънредно заседание на Съвета за сигурност на ООН, посветено на размириците в Иран, за пагубно и вредно, добави Рябков, цитиран от Ройтерс. \"Не виждаме каква роля може да играе Съветът за сигурност на ООН в този проблем\", подчерта руският заместник-външен министър, предава БТА. \"Вътрешните работи на Иран нямат нищо общо с ролята на Съвета за сигурност\", която е поддържането на международния мир и сигурност, заяви Рябков. Постоянният представител на САЩ в ООН Ники Хейли заяви тази седмица, че Вашингтон иска извънредни заседания за Иран както в централата на ООН в Ню Йорк, така и в Съвета на ООН по правата на човека в Женева, припомня Ройтерс.", "date": "2018.01.04", "title": "Русия предупреди САЩ да не се месят в работите на Иран"}
{"url": "https://www.24chasa.bg/novini/article/6646063", "text": "Над 5000 души от цяла Югозападна България се събират на протест срещу зелената мафия и в подкрепа на развитието на ски спорта в Банско. Издигат лозунги: \"Подкрепяме правителството за Пирин\". Всички са снабдени с вувузели, а като подкрепление в студа се раздава и по чаша червено вино.  Да подкрепят Банско пристигнаха и кметовете на над 10 общини от региона. Голямото шествие в момента тръгва към пътя за Гърция, който вече е затворен за автомобили.  Очаква се около половин час да продължи блокадата. Хората протестират срещу зелените, които непрекъснато спират развитието на зимния туризъм в Банско. ", "date": "2018.01.04", "title": "Над 5000 се събраха в подкрепа на втора кабинка в Банско"}
{"url": "https://www.24chasa.bg/novini/article/6646121", "text": "Благодарим на правителството, че взе това важно решение за развитието на Банско. Това казаха на протеста край Симитли кметовете от Югозапада. Да подкрепят Банско дойдоха кметът на Гоце Делчев Владимир Москов, на Благоевград - Атанас Камбитов, на Петрич - Димитър Бръчков, на Симитли - Апостол Апостолов, на Гърмен - Минка Капитанова и всички депутати от региона.  Кметът на Банско Георги Икономов каза, че на 11 януари ще пренесат митинга в София. Всички градоначалници се изказаха срещу зеления рекет, който спъва развитието на ски туризма в Банско.  Пътят за Гърция е затворен вече 20 минути. ", "date": "2018.01.04", "title": "Благодарности за решението за Банско изразяват кметове от Благоевградска област"}
{"url": "https://www.24chasa.bg/novini/article/6646127", "text": "Зловещи кадри около къщата в Нови Искър, в която бяха убити шестима души навръх Нова година, бяха заснети от репортери на \"24 часа\". Къщата е пуста а по земята се виждат скъсани полицейски ленти. Убитите в къщата са 42-годишният Неделчо Юнаков, синът му Георги - на 20 г., 16-годишната му доведена дъщеря Нанси, нейното гадже Боби, който трябвало да е абитуриент през пролетта, както и тъщата на Юнаков. Застреляно е и кучето на семейството Нерон. Близо до къщата в кладенец е открита мъртва и приятелката на Юнаков Кети Кюхова. В момента се издирва заподозрения за убийството Росен Ангелов, който е имал връзка с Кюхова.", "date": "2018.01.04", "title": "Вижте къщата на ужасите в Нови Искър (Видео)"}
{"url": "https://www.24chasa.bg/novini/article/6646144", "text": "Дълго хоро се изви преди минути на главен път Е-79, където няколко хиляди души протестират срещу зелената мафия. Оркестър свири народна музика, а хората се хванаха да играя. На 11 януари ще стигнем и до София с най-дългото хоро, за да чуят всички нашите искания, казаха хората.  Все още блокадата на пътя продължава и се предполага, че около 20 часа ще бъде вдигната. ", "date": "2018.01.04", "title": "Банскалии играят хоро на пътя за Гърция"}
{"url": "https://www.24chasa.bg/novini/article/6646153", "text": "Кабелни оператори от страната се оплакаха, че каналите на \"Нова броудкастинг груп\" може да бъдат спрени от мрежите им заради поискано голямо увеличение на цената от страна на медийната компания, предава \" \". От Националното сдружение на малките и средните кабелни оператори (НСМСКО) съобщиха, че от два месеца водят неуспешни преговори, а компанията е поискала увеличение с 60% на цената за разпространение на програмите ѝ. В писмо до медиите от сдружението определят поисканото увеличение като \"ценови диктат\" и посочват, че не могат да го приемат, защото това би означавало да повишат цените за своите клиенти. Потърсени за коментар, от \"Нова броудкастинг груп\" казаха, че преговорите с операторите са индивидуални и строго конфиденциални. \"Можем само да потвърдим, че изнесената в публичното пространство информация за драстично увеличение на цените е чисто спекулативна и не отговоря на истината\", се казва в позиция на компанията", "date": "2018.01.04", "title": "Кабелни оператори може да спрат програмите на \"Нова броудкастинг груп\""}
{"url": "https://www.24chasa.bg/novini/article/6646157", "text": "Не става въпрос за организирана престъпна група, а за лице с извършени криминални престъпления. То е издирвано и за престъпления в чужбина. Всичко се знае за убийството. Най-вероятно става въпрос за акт на отхвърлен човек. Това коментира военният министър и вицепремиер Красимир Каракачанов в ефира на предаването \"Денят на живо\" по във връзка с шесторното убийство в Нови Искър. Той поздрави екипа на главния секретар на МВР Младен Маринов за бързото разкриване на шесторното убийство. \"Проучено е лицето, опасен, въоръжен, пистолетът най-вероятно е в него и затова не е открит. Взети са мерки\", допълни той, но отказа да разкрие повече подробности и уточни, че те ще бъдат изнесени от прокуратурата.", "date": "2018.01.04", "title": "Каракачанов: Всичко се знае за убийството в Нови Искър! Акт на отхвърлен човек вероятно"}
{"url": "https://www.24chasa.bg/novini/article/6646166", "text": "Заради протеста в подкрепа на втората кабинка в Банско движението по пътя за Гърция в района на Симитли е спряно повече от 40 минути. Образувани са километрични опашки от тирове в двете посоки. Леките коли се отбиват по заобиколен маршрут през село Железница. Стотици камиони обаче чакат на главния път, като се очаква около 20 часа движението да бъде пуснато. ", "date": "2018.01.04", "title": "Километрични колони от тирове на пътя за Гърция"}
{"url": "https://www.24chasa.bg/novini/article/6646175", "text": "Адвокатите на Доналд Тръмп поискаха днес да бъде спряно публикуването на книга за американския президент, ден след като публикувани откъси от нея предизвикаха спорове, предаде Франс прес. В писмо адвокатите на Тръмп заклеймиха \"фалшивите и неоснователни\" свидетелски разкази в книгата \"Огън и ярост: в Белия дом на Тръмп\" и поискаха авторът Майкъл Улф и издателят незабавно да спрат публикуването на книгата, която трябва да бъде пусната в продажба на 9 януари, предава БТА.", "date": "2018.01.04", "title": "Адвокатите на Тръмп искат да се спре книга за него"}
{"url": "https://www.24chasa.bg/novini/article/6646188", "text": "Най-малко 11 души загинаха, а още поне 25 са ранени, след като самоубийствен атентатор се взриви в близост до тълпа полицаи и протестиращи в афганистанската столица Кабул в четвъртък, предава AFP, като се позовава на информация от местните власти. „Можем да потвърдим, че засега 11 трупа са откарани в нашите болници, както и 25 ранени“, заяви говорител на афганистанското министерство на здравеопазването, добавяйки, че броят на жертвите може да се увеличи, предаде \"Фокус\". ", "date": "2018.01.04", "title": "11 загинаха, а 25 са ранени при самоубийствен атентат в Кабул"}
{"url": "https://www.24chasa.bg/novini/article/6646292", "text": "Във връзка с усложнената метеорологична обстановка в североизточните райони на САЩ поради снежна буря, Министерството на външните работи препоръчва на българските граждани, пребиваващи или пътуващи в района, да се осведомяват за развитието на ситуацията на адрес  , както и от местните информационни канали. Към момента по източния бряг на САЩ има данни за виелици, затворени пътни участъци и обилни снеговалежи. Най-засегнати са градовете на брега на океана в щатите Мериленд и Масачузетс. Необичайно студено време и рекордно количество сняг връхлетяха и щатите Флорида, Джорджия и Южна Каролина. Предупреждение за зимна буря е издадено от властите на щата Флорида по цялото атлантическо крайбрежие в северна посока. По информация на местните власти, до момента 17 души са станали жертва на ниските температури. На 4 януари затворени останаха летищата в Савана и Чарлстън, а голям брой полети в цялата страна бяха отменени. Според прогнозите на синоптиците, крайбрежните ураганни ветрове днес може да предизвикат 7-метрови вълни. Местните власти препоръчват на гражданите да внимават по време на шофиране, да проверят автомобилите си преди път, да се обличат добре и да не предприемат рисковани излизания в опасното време. Посолството на Република България във Вашингтон, както и Генералните Консулства в Ню Йорк, Чикаго и Лос Анджелис, съветват всички български граждани, които се намира в района или близо до периметъра на снежната буря в САЩ, да спазват стриктно указанията на местните власти. При необходимост, българските граждани могат да се свържат с Посолството ни във Вашингтон на телефони: +1 202 387 0174; +1 202 387 5770; +1 202 483 1386; +1 202 299 0273 и +1 202 413 2014 (мобилен), с Генералното консулство в Ню Йорк на телефони: +1 212 935 4646; +1 212 935 7938 и +1 202 387 0174, с Генералното консулство в Чикаго на телефони: +1 312 867 1904 и +1 312 752 0661 и с Генералното консулство в Лос Анджелис на телефони: +1 310 478 6700 и +1 310-437-3606. Сигнали и молби за съдействие при бедствени ситуации се приемат денонощно и от дирекция \"Ситуационен център\" на телефони: +359 2 948 24 04 и +359 2 971 38 56. Актуална информация относно развитието на ситуацията можете да следите и на Фейсбук страницата на мисията ни във Вашингтон на адрес: https://www.facebook.com/Bulgarian-Embassy-in-Washington-DC-156060414441918/, както и в Туитър: https://twitter.com/EmbassyBGinUSA.", "date": "2018.01.04", "title": "Външно министерство с препоръки заради студовете в САЩ"}
{"url": "https://www.24chasa.bg/novini/article/6646169", "text": "Регистър на обекти със съоръжения, които излъчват електромагнитни вълни, част от електронната съобщителна мрежа, ще създаде Министерството на здравеопазването. Такава промяна предвижда проектонаредба на ведомството. В него ще бъдат включени базови и радиорелейни станции, радио- и телевизионни предаватели и ретранслатори, радиолокаторни и навигационни станции и други подобни. Всеки гражданин ще има право да получи информация за нивата на електрическите, магнитните и електромагнитните полета чрез база данни, без да е необходимо да доказва конкретен интерес, уточняват от МЗ. За целта базата данни ще има публично достъпна част и ще включва списък на обектите с излъчващи съоръжения, тяхното местоположение, информация за извършените измервания на нивата на електромагнитното излъчване и служебна част за органите на държавния здравен контрол, обясняват от здравното министерство. Това ще подобри мониторинга на излъчващите съоръжения и ще позволи на здравните инспекции да упражняват по-качествен контрол върху тях, за да не се допускат рискове за здравето на населението, се посочва в мотивите към проекта. Регистърът може да бъде пуснат веднага, тъй като интернет базираната информационна база данни вече е създадена, става ясно още от проекта. ", "date": "2018.01.04", "title": "Антените, които облъчват опасно – в регистър"}
{"url": "https://www.24chasa.bg/novini/article/6645759", "text": "Турският президентски говорител заяви днес, че френският президент Еманюел Макрон е зле информиран по въпроса за намиращите се в затвора журналисти в Турция, като добави, че темата ще бъде обсъдена по време на визитата на турския президент Реджеп Тайип Ердоган в Париж в петък, предаде АФП. Еманюел Макрон каза вчера, че ще повдигне въпроса \"за положението на изпратените в затвора журналисти\" в Турция, \"възпрепятствани да упражняват професията си\", по време на срещата с турския си колега в петък. Ние смятаме, че думите му се основават на липса на информация, ако не става дума за оценка или мнение, базирани на предразсъдъци, заяви президентският говорител Ибрахим Калън на пресконференция в Анкара. Фактът, че някой е журналист, не го прави невинен или не означава, че той не може да извърши престъпление, добави Калън, предава БТА. Той посочи, че изпратените в затвора журналисти са задържани заради предполагаеми връзки с три организации, определени от Анкара като \"терористични\" - Кюрдската работническа партия /ПКК, \"Ислямска държава\" и мрежата на ислямския проповедник Фетхуллах Гюлен /ФЕТО/. Турските власти обвиняват живеещия в САЩ Гюлен и негови последователи за организирането на опита за преврат от юли 2016 г. Тези обвинения ще бъдат подробно и документирано представени на френския президент Макрон в петък, увери Калън като подчерта, че \"съдебните въпроси в Турция са от компетенцията на правосъдието\". Двама френски журналисти бяха арестувани в Турция миналата година: Лу Бюро, задържан в продължение на повече от 50 дни и обвинен в принаделжност към \"терористична организация\", и Матиас Депардон, задържан в продължение на един месец в Турция заради \"терористична пропаганда\". В крайна сметка и двамата бяха експулсирани във Франция. Ердоган ще бъде приет от Макрон в Елисейския дворец. След разговорите двамата ще имат обяд. Това е първа визита на Ердоган във Франция след опита за преврат от юли 2016 г. в Турция. В дневния ред на разговорите между двамата лидери ще бъдат регионални въпроси като сирийския конфликт или въпроса за статута на Ерусалим, въпросът за членство на Турция към ЕС и въпросът за правата на човека./", "date": "2018.01.04", "title": "Анкара: Макрон е зле информирана за свободата на печата в Турция"}
{"url": "https://www.24chasa.bg/novini/article/6645754", "text": "Благотворителните организации за бездомници във Великобритания разкритикуваха остро плана на представител на местната власт да пропъди просяците от улиците на Уиндзор преди принц Хари да се ожени за годеницата си Меган Маркъл през май, предаде ДПА. Саймън Дъдли написа писмо до полицейския комисар, в което критикува действията на полицаите спрямо \"антисоциалното поведение, включително агресивната просия\" в Уиндзор. Дъдли също обеща в Туитър, че ще помоли пазителите на реда \"да се фокусират върху това преди кралската сватба\", предаде БТА.  Мърфи Джеймс, ръководител на проект за бездомните в Уиндзор, обвини Саймън Дъдли в \"очерняне на уязвимите групи хора\". \"Толкова е тъжно да четем коментари, които представят в неподходяща светлина бездомничеството и хората в това положение\", добави в свое изказване местната благотворителна фондация \"Брет\".", "date": "2018.01.04", "title": "Остри реакции срещу плана за пропъждане на просяците от сватбата на принц Хари"}
{"url": "https://www.24chasa.bg/novini/article/6645810", "text": "Гърция иска десетилетният спор за името на бившата югославска република Македония да се реши тази година, което може да деблокира амбициите на Македония да се присъедини към ЕС, заяви днес външният министър Никос Кодзиас, предаде агенция Ройтерс, цитирана от БТА. \"Мисля, че 2018 г. ще бъде година, в която блокирани от десетилетия външнополитически въпроси ще бъдат решени. Всички ще допринесем за благоденствие на целите Балкани\", каза Кодзиас. Той добави, че правителството преговаря по въпроса за името и подкрепя за Македония \"комбинирано име, което ще се използва всеобхватно\", но не съобщи подробности.", "date": "2018.01.04", "title": "Гърция иска спорът за името на Македония да се реши тази година"}
{"url": "https://www.24chasa.bg/novini/article/6645923", "text": "Първата голяма зимна буря за 2018 г. връхлетя североизточните райони на САЩ. Затворени бяха училища и учреждения. Транспортните връзки са нарушени, а аварийни екипи почистват пътищата от снега преди очакваното заледяване заради сериозно понижение на температурите, предаде Ройтерс, цитирана от БТА.  След като вчера бурята донесе необичаен за района на югоизточните части на САЩ снеговалеж, днес тя предизвика бързо натрупване на снежна покривка и бе съпроводена от бурни ветрове в Ню Йорк. Във важната за града система на метрото имаше по-малко хора от обичайното, тъй като явно мнозина са предпочели да се съобразят с предупрежденията на властите и да си останат у дома. Предупреждения за опасно мразовито време бяха издадени по цялото крайбрежие на Атлантическия океан от Северна Каролина до Мейн. Националната метеорологична служба прогнозира ветрове със скорост от 89 км/ч, които може да причинят падания на клони на дървета и прекъсвания на електрозахранването. За Бостън и крайбрежните райони на Нова Англия прогнозата е за 30-сантиметрова снежна покривка. Вчера в резултат на бурята в столицата на щата Флорида Талахаси заваля сняг за пръв път от 30 години. Преди развихрянето на стихията бяха отменени около 3000 пристигащи и заминаващи международни полета. На трите главни летища в Ню Йорк и Международно летище \"Логан\" в Бостън са били отменени три четвърти от полетите според специализирания сайт FlightAware.com. Снежната буря обаче донесе малка почивка от изключително мразовитото време, сковаващо голяма част от региона от Коледа, в резултат на което Ниагарският водопад частично замръзна, имаше проблеми с използването на публичната инфраструктура, а на места имаше затруднения при гасене на пожари. Температурите не надвишаваха минус 6 градуса. Синоптиците обаче прогнозираха, че след лекото омекване заради снеговалежа утре и в края на седмицата предстои още мразовито време.", "date": "2018.01.04", "title": "Снежна буря връхлетя Североизтока в САЩ, \nтранспортните връзки са нарушени"}
{"url": "https://www.24chasa.bg/novini/article/6645504", "text": "Родителите на ученици от II до V клас от 83 столични училища получиха анкета с 33 въпроса за това с какво се отопляват, какви сметки за отопление плащат, колко стаи има жилището им и дори какъв е месечният доход на член от домакинството. И още - ако са се отказали от \"Топлофикация\" - защо, и дали биха предпочели газоснабдяване. Анкетите са част от \"Проучване на енергийните източници за отопление и топла вода - гр. София\" и носят логото на Столична община и Енергийна агенция Пловдив. Във въпросника организаторите на допитването обясняват, че целта е подобряване на качеството на въздуха и намаляване на нискокачествените горива за отопление в столицата. Проверка на   установи, че задачата е спусната от поделението на МОН - РУО-София, до директорите на изброените тук училища, а именно: 160 ОУ, 171 ОУ, 172 ОУ, 176 ОУ, 177 ОУ, 179 ОУ, 83 ОУ, 84 ОУ, 155 ОУ, 191 ОУ, 200 ОУ, 201 ОУ, 202 ОУ, 5 ОУ, 50 ОУ, 52 ОУ, 64 ОУ, 86 ОУ, 152 ОУ, 115 ОУ, 116 ОУ, 156 ОУ, 159 ОУ, 162 ОУ, 75 ОУ , 92 ОУ, 147 ОУ, 48 ОУ, 58 ОУ, 59 ОУ, 60 ОУ, 100 ОУ, 61 ОУ, 62 ОУ, 70 ОУ, 146 ОУ, 175 ОУ, 42 ОУ, 49 ОУ, 106 ОУ, 124 ОУ, 43 ОУ, 199 ОУ, 53 ОУ, 72 ОУ, 109 ОУ, 148 ОУ, 78 СУ, 33 ОУ, 106 OУ,103 ОУ, 16 ОУ, 63 ОУ, 102 ОУ, 141 ОУ, 82 ОУ, 4 ОУ, 65 ОУ, 89 ОУ, 150 ОУ, 163 ОУ, 46 ОУ, 67 ОУ , 76 ОУ, 136 ОУ, 20 ОУ, 41 ОУ, 104 ОУ, 126 ОУ, 107 ОУ, 120 ОУ, 122 ОУ, 139 ОУ, 25 ОУ, 34 ОУ,142 ОУ с РЧО, 43 ОУ, 45 ОУ, 112 ОУ, 129 ОУ, 6 ОУ, 38 ОУ, 11 ОУ. Става въпрос за проучване на Енергийна агенция Пловдив, която е сключила договор със Столична община във връзка с проект на кметството за подобряване на качеството на атмосферния въздух. Трябвало да се проучат 6000 домакинства в София и от общината решили, че най-удачно е това да стане, като децата анкетират родителите си. \"Това е своеобразно изследване на потреблението на енергия, което е мощен образователен инструмент\", коментира началникът на РУО Ваня Кастрева. \"Всички политики трябва да се градят въз основа на анализ на обективни обстоятелства. Това е основният мотив на общината, а защо е този път, е въпрос на тяхно решение. Те са ни една от най-важните партньорски институции. След нас са децата ни, много от методите на възпитание минават, точно когато те се коментират в училище, в семейството, да знаят, че това са важни теми и т.н.Анкетата е анонимна и абсолютно доброволна\", добави тя.", "date": "2018.01.04", "title": "МОН пита учениците за заплатите на родителите им и сметките за парно"}
{"url": "https://www.24chasa.bg/novini/article/6645521", "text": "Министър-председателят Бойко Борисов ще се срещне утре, 5 януари, с премиера на Ирландия Лео Варадкар, който ще бъде на работно посещение в България, съобщиха от пресслужбата на Министерски съвет. Фокусът на разговорите е бъдещето на Европейския съюз, промените, които ще настъпят след Брекзит, Българското председателство на Съвета на ЕС и други актуални въпроси от европейския дневен ред. Сред темите на срещата са и задълбочаването на търговско-икономическото партньорство между България и Ирландия, изграждането на ефективно бизнес сътрудничество, както и активно увеличаване на двустранния стокообмен и на ирландските инвестиции и туристи у нас.", "date": "2018.01.04", "title": "Борисов говори утре с ирландския премиер Варадкар за бъдещето на ЕС след Брекзит"}
{"url": "https://www.24chasa.bg/novini/article/6645491", "text": "43-годишният данъчен Иво Стаменов продължава да е с опасност за живота, съобщиха за \"24 часа\" от Военномедицинска академия. Той е в тежко състояние, с признаци на стабилизиране, но рискът за него все още не е отминал. Шефът на отдел \"Фискален контрол\" в НАП бе прострелян на път за работа на 18 декември. От тогава е във ВМА, където лекарите се борят за живота му.  ", "date": "2018.01.04", "title": "Простреляният данъчен още е зле - с опасност за живота е"}
{"url": "https://www.24chasa.bg/novini/article/6645559", "text": "От \"Юлен\" АД разпространиха позиция във връзка с проведена днес среща в Министерството на околната среда и водите, на която беше представен проекта за втори кабинков лифт в ски зона Банско. Вижте я: С приемането на актуализацията на Плана за управление на НП“Пирин“, с която отпадна забраната за изграждане на спортна и туристическа инфраструктура в рамките на Зоната за туризъм се даде възможност ние да стартираме проект за очакваният от всички втори кабинков лифт за Ски-зона с център гр. Банско. Имаме идеен проект, който вече разпространихме. Той е плод на консенсусно решение на водещи световни специалисти в областта на проектиране на ски зони. Те след преценка на всички възможни варианти, в това число и увеличаване на капацитета на настоящия кабинков лифт стигнаха до заключение, че предложения идеен проект е оптималния вариант, който да реши по най-екологосъобразния начин транспортният достъп до ски-зоната. Наред с това ние ще огледаме и всички проблемни места и възможни варианти за по-доброто и комфортно практикуване на зимните спортове и да предложим комплексно решение, което ще бъде изготвено от водещи международни специалисти. Ще наемем проектантски екип, който ще изготви мотивирано предложение и ще извървим всички процедури предвидени в екологичното законодателство на страната. Държим да отбележим, че както и досега стриктно ще съблюдаваме българското законодателство и не по-малко от всички останали милеем за българската природа. Всичко останало, което се разпространява са спекулации и се надяваме, че българското общество не следва да се подава на спекулациите, че ще застроим планината или ще излезем от зоната. Нито сме имали, нито имаме, нито ще имаме каквото и да било желание да изграждаме леглова база на територията на парка. Който го твърди, спекулира и заблуждава обществото, защото то е забранено и по закон. Единственото наше желание и намерение, какъвто е и предмета на концесията е доизграждане и оптимизиране на спортната и техническата инфраструктура за по-добро функциониране на ски-зоната. Искаме да благодарим на всички, които през тези години подкрепяха общата кауза за развитие на зимните спортове и зимния туризъм в планините на България и се надяваме, че заедно ще успеем.", "date": "2018.01.04", "title": "\"Юлен\": Стартираме проект за втори кабинков лифт в Банско"}
{"url": "https://www.24chasa.bg/novini/article/6645602", "text": "Възникналият на 2 януари т. г. софтуерен срив в информационната система за обработка на ТЕЛК-решения на Регионална картотека на медицинската експертиза (РКМЕ) в София вече е преодолян. Това съобщиха от Столичната регионална здравна инспекция. В рамките на тези два дни отдел РКМЕ към Столичната регионална здравна инспекция не е преустановявал приемането на заявления за ТЕЛК, както и на такива за освидетелстване на деца до 16-годишна възраст. Към момента техническата неизправност е отстранена и на гражданите могат да бъдат издавани решения.", "date": "2018.01.04", "title": "Преодоляха софтуерен срив в системата за обработка на ТЕЛК-решения в София"}
{"url": "https://www.24chasa.bg/novini/article/6645613", "text": "Четвърти януари е историческа дата от календара, която всяка година напомня на София и на нас, софиянци, че свободата е най-висшата ценност. Това каза лидерът на БСП - София Калоян Паргов, който присъства на заупокойната молитва за загиналите в Руско-турската освободителна война, отслужена пред паметника на Българския опълченец. С нея приключи литийното шествие по повод 140 години от Освобождението на София. \"Отбелязването на годишнината е знак за родова памет и признателност към българските опълченци и руските воини за техния подвиг, коментира Калоян Паргов. - Четвърти януари е дата, на която всяка година трябва да си спомняме заветите на прадедите ни - да пазим България, да отстояваме свободата и независимостта й. Свободата не означава разделение на обществото и омраза, тя не е предателство към родовата памет и към историята. Трябва да помним, че свободата има висока цена, тя е резултат от саможертвата на героите. Днес ние имаме дълг пред паметта и пролятата кръв на всички онези български опълченци и руски воини и трябва да бъдем благодарни за достойния живот на свободни и независими българи днес\". Лидерът на столичните социалисти е категоричен, че за България 2018-а не е година само на европредседателството ни. “През 2018 отбелязваме 140 години от края на Руско-турската война и Освобождението на България. Победата през 1878-а поставя началото на новия път на държавата ни, коментира той. - Затова сме тук днес заедно с извънредния и пълномощен посланик на Руската федерация в България н.пр. Анатолий Макаров - да засвидетелстваме нашата признателност и благодарност. Още през миналата година беше сформиран Инициативен комитет, начело с президента, в който участвам и аз, и от името на който изпратихме официална покана до президента на Русия Владимир Путин да присъства на тържествата за 3-и март по повод 140 години от Освобождението на България. Разбираме, че програмата му е много натоварена, но присъствието му зависи и от българското правителство. Ако, разбира се, то не е прекалено заето с европредседателството\". Според Калоян Паргов, кръглата годишнина от Освобождението на България, която съвпада с българското председателство на ЕС, е подходящ момент за посещение на руския президент. \"Поводът е тържествен и много хубав. Така ще може да затвърдим добрите си отношения с братския руски народ и с Русия като глобален геополитически фактор, коментира още Калоян Паргов. - Но всичко зависи и от българското правителство\". Лидерът на БСП - София се надява България да успее да даде своя реален принос, както в икономически, така и в геополитически план за развитието на Европа по време на председателството. \"Много е важно как ние ще успеем да използваме шансовете си, каза Калоян Паргов. - Имаме възможност сега да поставим здрави основи за бъдещ просперитет на България. Имам предвид сектори като селското стопанство, транспорта... Може да се справим с миграционните проблеми, пред които нашата страна е изправена, предвид факта, че е външна граница на Европа. Имаме шанс да бъдем в основата на мира на Балканите. Защото Балканите имат обща европейска перспектива. А началото може да го поставим в рамките на нашето европредседателство. Това са все възможности, от които трябва да се възползваме през тези 6 месеца\".", "date": "2018.01.04", "title": "Калоян Паргов: Всеки 4 януари напомня на София, че свободата има много висока цена"}
{"url": "https://www.24chasa.bg/novini/article/6645622", "text": "30 кубически метра едра иглолистна строителна дървесина осигурява Югозападното държавно предприятие за възстановяване на изгорелия покрив в приюта на отец Иван в село Нови хан. На 3 януари представители на ЮЗДП се срещнаха с архимандрит Йоан- председател на Сдружение \"Дом за сираци Свети Николай\", за да уточнят какви са необходимите количества дървен материал за изграждане на нова покривна конструкция на мястото на унищожената. В близките дни дарението ще бъде доставено на място.", "date": "2018.01.04", "title": "Горското дари материал за покрива на приюта на отец Иван"}
{"url": "https://www.24chasa.bg/novini/article/6645657", "text": "Полицаи откриха мобилния телефон на убитата Кети Кюхова на метри от кладенеца, в който бе хвърлен трупът й. Междувременно над село Луково криминалисти вдигнаха хеликоптер в търсене на заподозрения за шесторното убийство. . Смята се, че мъжът, малко над 50-те, е имал любовна авантюра с Кюхова. Засега обаче той все още не е открит. ", "date": "2018.01.04", "title": "Откриха телефона на убитата Кети, хеликоптер дири убиеца над Луково (Видео)"}
{"url": "https://www.24chasa.bg/novini/article/6645679", "text": "Съд в Кипър за първи път намери правителството за виновно в нехайство, заради това, че е позволило на завод да изпуска в продължение на години химикал, който е причинил ракови заболявания на живущите наблизо. Това съобщи днес адвокат, който представлява пострадалите, предаде Асошиейтед прес. Лукис Лукаидис каза, че със своето решение от миналата седмица съдът е посочил като отговорни за изпускането на дихлорметан собствениците на завода Астрасол. Изпускането на този химикал е установено като причина за различни ракови заболявания у жители на предградие на Никозия, сред които тригодишно дете. Адвокатът посочи, че за първи път съдът приема експертни свидетелски показания, според които разтворителят причинява рак на мозъка, на простатата, болест на Ходжкин и левкемия. По думите на адвоката в район, намиращ се в радиус от 500 метра от завода, са установени над 80 случая на рак. Заводът използвал дихлорметан, за да произвежда подметки за обувки, и е работил между 1976 г. и 2009 г. в предградието Лация. \"Човек би очаквал държавата да спре работата на завода, да проведе разследване и да се увери напълно, че е безопасно за съседите\", заяви Лукаидис пред Асошиейтед прес. Местните жители протестирали в продължение на години, но не успели да накарат властите да им обърнат внимание. През 2009 г. 23 семейства завели съдебни искове в граждански съд срещу собствениците на завода и срещу правителството. След близо 10 години, бавната съдебна система в Кипър стигна до решение по един от случаите, посочва АП. Но адвокатът похвали съдия Алекос Панайоту за \"почтеността и безпристрастността\" му. Адвокатът съобщи, че неговите клиенти са му дали разрешение да поиска от главния прокурор да започне наказателни действия срещу отделни лица, от които може да се търси отговорност за това, че са позволили на завода да работи. Адвокатът каза, че жертвите ще търсят финансови обезщетения индивидуално в отделен съдебен процес.", "date": "2018.01.04", "title": "Завод в Кипър е причинил ракови заболявания на живущи около него"}
{"url": "https://www.24chasa.bg/novini/article/6645697", "text": "\"Болката, която изживяваме е голяма, имайте милост!\" Това е написала в профила си във фейсбук Ивет Кюхова от Лондон в отговор на хейтър, който я обвинява кой знае защо, че крие убиеца от Нови Искър.  . Опитахме се да се свържем с Ивет Кюхова, но тя не отговори. Вчера тя смени профилната си снимка с жалейка, после върна старата обратно. \"Моля ви спрете да ме притеснявате по какъвто и начин да е. Не се чуствам готова да отговарям на каквито и въпроси да е относно случилото се.\" Това е написала днес в профила си Ивет. Вероятно тя е полусестра на убитата Кети, защото като майка в профила си е посочила Мая Иванова. Ивет освен това е доста по-млада. Възможно е покойният баща на Кети - Никола Кюхов да има деца от други жени. Кети има и брат - Иво Кюхов, който е към 60-те. Във фейсбук Ивет е приятелка и с Кети, и с дъщеря й Нанси. Обаче не ги е посочила като роднини, въпреки че е изредила 1 сестра и куп братовчедки. Възможно е да не са били в добри отношения. Ивет живее в Лондон, учила е в колеж там. Живее с румънец, имат две деца. Това поне е посочила в профила си. Майка й Мая Иванова също живее там. Малко по-късно Ивет изтри постовете си по темата.", "date": "2018.01.04", "title": "Ивет Кюхова, сестра на убитата Кети: Имайте милост! Болката е голяма!"}
{"url": "https://www.24chasa.bg/novini/article/6645694", "text": "Прокуратурата е внесла в Софийския градски съд обвинителния акт срещу депутата от БСП Манол Генов, съобщиха за БТА от пресцентъра на градския съд. Генов е обвинен за купуване на гласове. Според държавното обвинение той е плащал между 20 и 25 лв. за глас на последните избори. В схемата е участвал и затворник от пловдивско общежитие, у когото бил намерен телефон, чрез който комуникирал с депутата. Затворникът е бил разпитан и разказал как Генов е организирал всичко. Манол Генов е с мярка за неотклонение подписка. Предстои делото да бъде насрочено в съда.", "date": "2018.01.04", "title": "Внесоха в съда обвинителния акт срещу депутата от БСП Манол Генов"}
{"url": "https://www.24chasa.bg/novini/article/6645673", "text": "Подпийнал мъж плати 1640 британски лири за такси от Копенхаген до Осло в новогодишната нощ, съобщи Метро. Таксито е изминало почти 600 км, като е преминало през три държави - Дания, Швеция и Норвегия. Пътешествието продължило повече от шест часа. Когато пристигнали, пътникът, който е на около 40 години, отказал да плати сметката и си легнал. Шофьорът се обадил на полицията, предава БТА. Пристигналите полицаи намерили провинилия се в леглото. Те бързо го убедили, че трябва да плати сметката от 18 000 норвежки крони. Сякаш това премеждие не стигало на шофьора на таксито, но и акумулаторът му изгаснал. Наложило му се да повика пътна помощ.", "date": "2018.01.04", "title": "Подпийнал мъж даде 1640 британски лири за такси от Копенхаген до Осло"}
{"url": "https://www.24chasa.bg/novini/article/6645681", "text": "Британската министър-председателка Тереза Мей се извини днес на десетките хиляди пациенти, чиито операции бяха отменени, за да се освободят легла и персонал за справяне със спешните случаи, предаде Ройтерс. По-рано тази седмица Националната здравна служба (НЗС) в Англия препоръча болниците да отменят всички планирани часове и операции до следващия месец. Според служители това означава, че може да бъдат отложени около 50 000 операции, предава БТА.  \"Знам, че е трудно, знам, че е разстройващо, знам, че е разочароващо за хората и се извинявам\", каза Мей по телевизия \"Скай нюз\", след като посети болница край Лондон. Болниците в Англия са пренатоварени заради грипна епидемия, студеното време и нарасналия брой дихателни заболявания. Много от тях работят на пълен или почти на пълен капацитет, а за лечение в спешните отделения се чака дълго време. Проблемът може да навреди на Мей, чиито позиции бяха отслабени, след като тя загуби парламентарно мнозинство на изборите миналата година. НЗС обикновено е един от най-важните въпроси за гласоподавателите по време на избори и често се смята за слабост на консерваторите.", "date": "2018.01.04", "title": "Мей се извини на пациенти с отложени\nоперации заради пренатоварване на болниците (Снимки)"}
{"url": "https://www.24chasa.bg/novini/article/6645752", "text": "Над 30 000 души - хора с увреждания и възрастни граждани, ще получат услугите личен асистент и патронажна грижа. Това съобщиха от пресцентъра на Министерството на труда и социалната политика. С пълно единодушие Националният съвет за социално включване е одобрил Плана за изпълнение на Националната стратегия за дългосрочна грижа в периода 2018-2021 г. Заседанието е било председателствано от министъра на труда и социалната политика Бисер Петков. Основната цел на документа е да се подобри качеството на живот и възможностите за социално включване на хората с увреждания и възрастните хора чрез осигуряване на мрежа от услуги и мерки за подкрепа в общността и домашна среда, е казал заместник-министър Росица Димитрова при представянето на плана. Приоритетните целеви групи включват хората с умствена изостаналост и с психични разстройства, лицата с различни форми на деменция, възрастните, които не могат да се обслужват сами, както и трайно настанените в държавните психиатрични болници. В плана се предвижда на областно ниво да бъде развита патронажна грижа за лица с увреждания и възрастни хора, зависими от грижа. Предвидено е осигуряването на средства за транспортни разходи за предоставянето й. Ще продължи и предлагането на социални услуги в домашна среда - личен асистент, социален асистент и домашен помощник. Чрез тези две дейности ще бъдат подкрепени над 30 000 лица. В документа е разписано, че до 2021 г. трябва да се закрият 10 специализирани институции за лица с психични разстройства и с умствена изостаналост, които са с най-лоши условия за живот. От тях ще бъдат изведени около 750 души, за които ще бъде осигурена качествена грижа и подкрепа в нови услуги в общността. В следващите четири години се предвижда изграждането на 100 нови социални услуги за над 2100 потребители. Сред тях са 68 центрове за грижа за хора с увреждания и възрастни хора, дневни центрове и центрове за социална рехабилитация и интеграция за лица с психични разстройства и с умствена изостаналост. До 31 януари 2018 г. Агенцията за социално подпомагане и Националното сдружение на общините в България трябва да изготвят карта на социалните услуги, които ще бъдат изградени в страната. Планът включва и мерки за повишаване на квалификацията на новите екипи от социални работници. Те ще правят подбора и оценката на потребителите, които ще бъдат изведени от специализираните институции и настанявани в новоизградените социални услуги. Планът ще се реализира с финансиране от държавния бюджет и от оперативните програми \"Развитие на човешките ресурси\" и \"Региони в растеж\". Предстои документът да бъде обсъден от Министерския съвет.", "date": "2018.01.04", "title": "Хора с увреждания и възрастни ще получат услугите личен асистент и патронажна грижа"}
{"url": "https://www.24chasa.bg/novini/article/6645753", "text": ", остава неоткриваем. Досега се смяташе, че плячката му възлиза на 300 000 евро. Сега, според източник близък до разследването, откраднатата сума възлиза на 490 000 евро, предаде Франс прес. Кражбата бе извършена на 8 декември благодарение на невероятно стечение на обстоятелствата на терминал 2-Ф на летището. Бездомникът ровел из кофи за боклук недалеч от офис на инкасаторската компания Лумис /Loomis/, специализирана в събиране на оборота от магазините и заведенията на летището и в обслужване на банкоматите на летищните терминали. Изведнъж без очевидна причина вратата на офиса на компанията се отворила и бездомникът съзрял вътре огромни суми пари. Не се задействала никаква аларма и никой не се появил в помещението, затова бездомникът влязъл вътре и след няколко минути излязъл с две торби, пълни с банкноти. Това се видяло ясно от кадри от охранителни камери. Виждало се също, че бездомникът поел бързо към район без охранителни камери и изчезнал. Крадецът е идентифициран от граничната полиция, но въпреки това и до днес не може да бъде намерен. Полицията каза, че преди датата на кражбата бездомникът е бил известно време на летището и хората били свикнали да го виждат там. \"Първоначално мислехме, че става дума за нагласена работа, със съучастието на хора отвътре, но очевидно е чиста случайност. Направо е невероятно\", казва полицай, участвал в разкриването на кражбата.", "date": "2018.01.04", "title": "Плячката на клошаря, откраднал пари от парижко летище, се оказа 490 000 евро"}
{"url": "https://www.24chasa.bg/novini/article/6645947", "text": "Росен Ангелов, на 56 години е издирваният за шесторното убийството в Нови Искър.  Предполагаемият мотив е ревност и е свързан с Кети, чието мъртво тяло е открито хвърлено в кладенец. Другите жертви на жестокото престъпление са Неделчо Юнаков, роден 1976 г., Георги Юнаков - негов син, роден 1998 г.,  Еленка Бурджиева, майката на Кети, родена 1945 г.,  Нанси Иванова, дъщерята на Кети, родена 2001 г., Боби Иванов, приятел на Нанси, роден 1999 г. Полицията търси предполагаемият убиец Росен в гората край село Луково. БНТ съобщи, че се очаква полицията всеки момент да разпространи портрет на заподозрения. ", "date": "2018.01.04", "title": "Росен Ангелов на 56 г. е основният заподозрян за убийството на шестима в Нови Искър"}
{"url": "https://www.24chasa.bg/novini/article/6644886", "text": "Русия предупреди САЩ да не се месят във вътрешните дела на Иран, съобщава ТАСС, като се позовава на изказване, направено от заместник външния министър на страната Сергей Рябков. Според дипломата, САЩ имат намерение да използват ситуацията в Иран за да подкопаят основите на иранското ядрено споразумение и доведат до последващото му изменение. Рябков също така подчерта, че вътрешните процеси в Иран нямат общо с функциите на Съвета за сигурност на ООН, посочени в неговия устав, предава БТА. Думите му са направени след като по-рано тази седмица американският постоянен представител в ООН Ники Хейли призова Организацията да проведе извънредно заседание относно случващото се в Иран. Президентът на САЩ Доналд Тръмп изрази неколкократно подкрепата си за иранските протестиращи, факт, който Техеран определи като американска намеса във вътрешните работи на страната.", "date": "2018.01.04", "title": "Рябков: САЩ да не се месят във вътрешните дела на Иран"}
{"url": "https://www.24chasa.bg/novini/article/6644904", "text": "40-годишен варненец се потроши, след като падна сам с мотопеда си на пешеходна пътека. Инцидентът станал по обяд на кръстовището на бул. \"Генерал Колев\" и ул. \"Братя Миладинови\". Мъжът бил спрял на червен светофар, когато светла зеления сигнал потеглил, но изтървал контрола над двуколесното и паднал. Откаран е в болницца със счупена лява раменна кост. Още един мъж пострада на пешеходна пътека по собствена вина. 32-годишен мелосипедист карал по велоалея, на кръстовището на булевардите \"Княз Борис I\" и \"Васил Левски\" минал по пешеходната пътека и се блъснал странично в мини купър. Вследствие на инцидента мъжът получава контузия на ляв крак, прегледан е и освободен, без опасност за живота.", "date": "2018.01.04", "title": "Моторист се потроши на пешеходна пътека в морската столица"}
{"url": "https://www.24chasa.bg/novini/article/6644967", "text": "Президентът Румен Радев и съпругата му Десислава са на частно посещение в родопското село Баните. Двойката е там по покана на местен хотелиер, с когото са приятели от години, обясниха от селото. Румен Радев не отказвал на никой да се снима с него, което е видно и от социалните мрежи. Предимно младежи публикуват снимки с държавния глава в профила си. Президентската двойка възнамерява да се срещне с Лили и Митко Хайтови от близкото село Вълчан дол.  Двете деца живеят в къща в края на селото и се грижат сами за болните си родители. Първата дама Десислава Радева проявила интерес към родопските занаяти и смятала да вземе няколко урока по тъкане на ръчен стан в Баните.", "date": "2018.01.04", "title": "Президентът Радев и съпругата му са в с. Баните, ще се видят с Лили и Митко от Вълчан дол"}
{"url": "https://www.24chasa.bg/novini/article/6644939", "text": "Вчера в Лом е получен сигнал, според който в частен дом в с. Замфир се чува силен шум и в момента се извършва кражба. Незабавно е изпратен дежурният автопатрул на пътен контрол на РУ Лом. При пристигане на място служителите са установили и задържали криминално проявения и многократно осъждан Б.Г. на 49 г. от същото село. Местопроизшествието е посетено от дежурна оперативна група. Извършен оглед, при който е установено, че около 22,00 ч. Б.Г. с метална щанга демонтирал решетка на прозорец, откъдето проникнал в къща, собственост на 54-годишна жителка на гр. Лом и направил опит да отнеме цветен телевизор \"Nec\" . Намерени и иззети са веществени доказателства. По случая е образувано бързо производство. Крадецът е задържан за срок до 24 часа. Работата по документиране на престъпната му дейност продължава в РУ Лом.", "date": "2018.01.04", "title": "Закопчаха рецидивист по време на кражба край Лом"}
{"url": "https://www.24chasa.bg/novini/article/6645042", "text": "Близък на Кети Кюхова е предполагаемият убиец на шестимата души в Нови Искър. Той е над 50 години, лежал е в затвора за изнасилване, блудство и други сексуални престъпления. Издирват го в гората край село Луково, община Своге.  Убийствата са извършени в нощта на 31 декември срещу 1 януари, а на 2 януари е подаден сигналът за убийството на петимата души в Нови Искър. По-късно в кладенец в гората край Нови Искър намериха и шестата жертва - Кети Кюхова. Полицията провежда специализирана акция до гората в Нови Искър. ", "date": "2018.01.04", "title": "Предполагаемият убиец от Нови Искър над 50 г., близък на Кети, лежал за изнасилване"}
{"url": "https://www.24chasa.bg/novini/article/6645005", "text": "ТЕЦ “Варна” вече е собственост на българската компания “Сигда”, която пък е на сина и дъщерята на бившия транспортен министър Данаил Папазов. Сделката между ЧЕЗ - Прага, и “Сигда” е приключила на 22 декември, тогава са извършени последните плащания и са прехвърлени дяловете. Очаква се тези дни да бъде направена и пререгистрацията в Търговския регистър. Това съобщи за “24 часа” Данаил Папазов. Така ЧЕЗ се освободи от един от активите си в България - затворената ТЕЦ “Варна”. Очаква се до края на януари да приключат и преговорите за продажба на останалия бизнес на чешката държавна компания - разпределението и снабдяването на Западна България, търговеца на ток, както и фотоволтаичен парк. Папазов заяви, че първо ще пуснат 6-и блок на централата, който ще работи на газ, тъй като имал газов модул. Мощността му е 210 мегавата. Папазов очаква това да стане до три месеца, но прави уговорка, че все пак зависи от състоянието на блока. Предстои пълен преглед на теца, ще бъдат инспектирани машините, които не работят от 3,5 години. Газът ще се купува от “Булгаргаз”. Други два блока ще бъдат пускани поетапно, но засега не се определят срокове. Пристанището на теца, на което преди стоварваха вносните въглища, вероятно ще отвори за прием на кораби през юни. При първите съобщения за интереса към ТЕЦ “Варна” се допускаше, че той е най-вече заради порта. Папазов заяви, че пристанището може да бъде пуснато и сега, но част от кейовата стена е публична държавна собственост. “Едната релса на подкрановия път е на държавата, а другата е на теца. Така че предстоят преговори с държавното предприятие “Пристанищна инфраструктура”, единственият начин е да се наеме под наем кейовата стена”, каза още бившият транспортен министър. Търсят се и хора, които да бъдат назначени в теца и на пристанището, това са между 100 и 150 души. Освен че не достигат работници, те се притесняват дали плановете за рестарта на теца и на порта ще се състоят наистина.", "date": "2018.01.04", "title": "Сделката за ТЕЦ “Варна” е финализирана"}
{"url": "https://www.24chasa.bg/novini/article/6645115", "text": "Българската компания \"Алтерко Роботикс\" вече приема плащания и в битнкойни и други криптовалути, съобщиха от фирмата. Всеки притежател на Bitcoin, Bitcoin cash или Litecoin, може да купи с тях детския часовник MyKi и продуктите Shelly за автоматизация на дома. За целта потребителят единствено трябва да избере тази опция на плащане на www.MyKi.watch или www.Shelly.cloud. Като иновативна компания предлагаме на нашите клиенти и иновативен начин на плащане, коментира Димитър Димитров, изпълнителен директор на \"Алтерко Роботикс\". Така щели да бъдат осигурени поръчки от цял свят без необходимост цената да се конвертира в евро или долари. Съвсем скоро ще увеличим и броя на видовете криптовалути, които приемаме за плащане, допълни Димитров. Бързината и сигурността на плащането били основните причини \"Алтерко Роботикс\" да започне да приема плащания с криптовалута.", "date": "2018.01.04", "title": "Българска фирма приема плащания в биткойни"}
{"url": "https://www.24chasa.bg/novini/article/6645098", "text": "Въпросът за борбата с корупцията е неделима част от работата ни с България и от процеса по механизма за сътрудничество и проверка. Това заяви днес на пресконференция говорител на Европейската комисия в отговор на въпрос, свързан с наложеното от президента Румен Радев вето на закона за противодействие на корупцията и за отнемане на незаконно придобито имущество. В последния доклад от ноември миналата година по механизма ЕК отново призова България да ускори борбата с корупцията, отправихме много ясни препоръки, добави говорителят. Законодателният процес по този въпрос е в ход, ще проследим приетите промени в законодателството. След това ще оценим напредъка към края на годината. Постоянно работим с българското правителство по въпроса за борбата с корупцията, посочи представителят на комисията. Работим тясно с българското правителство по подготовката на председателството на Съвета на ЕС. На 8 ноември българското правителство посети ЕК и председателят на комисията Жан-Клод Юнкер изрази задоволство от подготовката. Еврокомисарите ще пътуват следващата седмица до София за официалното откриване на председателството, отбеляза говорителят.", "date": "2018.01.04", "title": "ЕК: Постоянно работим с българското правителство по борбата с корупцията"}
{"url": "https://www.24chasa.bg/novini/article/6645123", "text": "Земетресение с магнитуд 4,4 разтърси района на Сан Франциско в американския щат Калифорния, предадоха Ройтерс и Асошиейтед прес. Трусът, станал рано сутринта местно време, събуди жителите на града, предава БТА. Според американския Геофизичен институт, епицентърът е на 3 километра от град Бъркли в Калифорния и на дълбочина от 13 километра. Няма данни за пострадали и за материални щети.", "date": "2018.01.04", "title": "Земетресение събуди жителите на Сан Франциско"}
{"url": "https://www.24chasa.bg/novini/article/6645137", "text": "Момиченце на шест седмици умира преди 11 5000 години в Аляска. Хилядолетия по-късно неговата ДНК помага на учените да изяснят историята на заселването на американския континент, съобщават Асошиейтед прес и Франс прес, позовавайки се на публикация в сп. \"Нейчър\". Фосилизираните останки на новороденото са намерени в Аляска през 2013 г. Местната общност нарича пеленачето \"малката дъщеря на изгрева\". За учените находката е обозначена като USR1 - препратка към мястото, където е открита, предаде БТА. Голяма част от научната общност е единодушна, че първите хора, стъпили на американския континент, спадат към групи, дошли от Азия в края на последния ледников период. Те са преминали през съществувалия тогава сухоземен мост, известен като Берингия, който е свързвал Сибир с Аляска. Учените обаче все още имат много въпроси за точната дата на пристигането им, както и за това как са населили американския континент. Отговор на тези въпроси дават авторите на настоящото изследване от университетите на Аляска, Кембридж и Копенхаген на базата на дешифрирания геном на бебето, наречено USR1. Анализираната древна ДНК е извлечена от черепна кост. Направеният анализ е поднесъл доста изненади на учените. Оказало се, че генетичното наследство на \"малката дъщеря на изгрева\" не съответства на двете известни разклонения на първите индианци, наречени северни и южни. Изследователите са установили, че пеленачето спада към неизвестна досега група, на която са дали името \"древни берингианци\". \"Нямахме представа за съществуването на тази популация\", казва антропологът Бен Потър от изследователския екип от университета на Аляска. Генетичният анализ е показал също, че предшествениците на всички индианци произлизат от една и съща източноазиатска популация, пристигнала с първата миграционна вълна през ледниковия период. Преди около 20 000 години техните наследници са се разделили на две групи, от които произлизат древните берингианци и останалите американски индианци.", "date": "2018.01.04", "title": "Учени: Първите хора, стъпили на американския континент, дошли от Азия"}
{"url": "https://www.24chasa.bg/novini/article/6645143", "text": "ЕС е срещу смъртното наказание при всички обстоятелства, без изключение. Това заяви днес говорител на Европейската комисия в отговор на въпроси, свързани с одобрения снощи на предварително четене законопроект от парламента на Израел. Работим за премахването на смъртното наказание навсякъде по света, добави говорителят. Необходимите промени може да се постигнат в диалог, но това често отнема време, посочи говорителят, без да уточни дали комисията е в контакт с Израел по този въпрос, предава БТА. Снощи израелският парламент прие законодателни промени, според които смъртно наказание ще може да бъде прилагано срещу осъдени за тероризъм. Законопроектът получи подкрепата на премиера Бенямин Нетаняху, но за да бъде окончателно приет, следва да бъде гласуван още два пъти. Нетаняху отбеляза, че законът би осигурил \"правосъдие при най-тежките случаи\".", "date": "2018.01.04", "title": "ЕС: Против смъртното наказание сме при всички обстоятелства"}
{"url": "https://www.24chasa.bg/novini/article/6645166", "text": "Земетресение с магнитуд от 5 по скалата на Рихтер е регистрирано в Черна Гора малко преди 11:00 часа местно време, съобщава Европейският средиземноморски сеизмологичен център. Епицентърът му се е намирал на около 60 километра от столицата Подгорица и недалеч от границата с Косово, където трусът също е бил усетен, според данни на очевидци. Към момента няма данни за загинали или нанесени щети, информира \"Фокус\".", "date": "2018.01.04", "title": "Силно земетресение в Черна Гора"}
{"url": "https://www.24chasa.bg/novini/article/6645150", "text": "65,4 милиона лева е проектната макрорамка на бюджета на Община Велико Търново за 2018 година, без преходния остатък. Това обявиха по време на обществено обсъждане заместник-кметът Снежана Данева-Иванова и директорът на дирекция „Финанси” Мариян Маринов, след което представиха разчетите за отделните функции и пера. Те посочиха, че подобрената събираемост на местните данъци и такси позволяват запазването на нивата им. „Уверени сме, че раздвижването на пазара и на инвестиционната активност ще продължат. Инвестиционната програма е амбициозна и напълно осъществима”, коментира Снежана Данева-Иванова. Тя посочи, че за 2018 г. ще бъдат изпълнявани общо тринадесет проекта по новите европейски програми, чиято обща стойност е от около 29 милиона лева. Обезпечаването на дейностите по тях налага поемането на краткосрочен дълг в размер на не повече от 3 милиона лева. Предвидено е и изтеглянето на заем по фонд ФЛАГ за 805 000 лева за финансовото самоучастие на Община Велико Търново в реализацията на проект за модернизация на образователна инфраструктура. Инвестиционното намерение предвижда обновяването на три училища и три детски градини, като по ОП „Региони в растеж“ са осигурени над 8 милиона лева. В процес на разработка са още седем проекта за над 32 милиона лева. Четири от тях са по ОП „Региони в растеж“ 2014-2020, сред които – за интегриран градски транспорт и за изграждане на мултифункционален конгресен център на територията на Старото военно училище. 36,8 милиона лева е общата субсидия за делегирани от държавата дейности в Бюджет 2018, като ръстът е с 5,5 милиона лева. Средствата за образование са 22,8 милиона лева, като именно в това перо е най-голямото увеличение - с 4,5 милиона лева, или над 16%. Повече пари ще бъдат отпуснати също за социални осигуряване и подпомагане, здравеопазване, култура и др. Целевата финансова помощ за капиталови разходи е 1,6 милиона лева. Разчетите сочат, че местните и дофинансирани от държавата дейности са в размер на 28,6 милиона лева. Прогнозирано е увеличаване на събираемостта на имуществените данъци. Заложено е понижаване и на неразплатените разходи. Инвестиционната програма на Община Велико Търново за 2018 година ще бъде за 31,6 милиона лева, съобщи заместник-кметът проф. Георги Камарашев. Средствата ще бъдат вложени в градската среда, пътната, спортната, образователната и социалната инфраструктура, културните институции, църкви. Ще започне строителството на нова детска градина в квартал „Зона В“. „Взели сме под внимание предложенията, направени както от администрацията, така също от кметовете на населените места, общинските съветници, от гражданите и от неправителствените организации“, коментира проф. Камарашев. „Проектният бюджет за 2018 година е реален, консервативен, но и оптимистичен по своя характер. Убедени сме, че новите проекти за стратегическата инфраструктура и градската среда ще продължат да носят позитиви както за жителите и гостите, така и за развитието на бизнеса във Велико Търново и региона”, завърши Снежана Данева-Иванова.", "date": "2018.01.04", "title": "65,4 милиона лева е бюджетът \nна Велико Търново за 2018 година"}
{"url": "https://www.24chasa.bg/novini/article/6645207", "text": "Американският президент Доналд Тръмп заяви в четвъртък, че насрочените за следващата седмица разговори на високо равнище между Северна и Южна Корея са „нещо добро“, съобщава Франс прес, цитирана от Фокус. Според държавния глава срещата ще бъде проведена малко или много заради неговите усилия. „След опитите на всички експерти, дали някой вярва, че щеше да има каквито и да е преговори между Северна и Южна Корея в момента, ако не стоят твърдо, готов да използвам цялата мощ на САЩ срещу Пхенян“, написа Тръмп в социалната мрежа „Туитър“, като добави, че \"все пак преговорите са нещо добро“.", "date": "2018.01.04", "title": "Тръмп: Преговорите между Южна и Северна Корея са нещо добро"}
{"url": "https://www.24chasa.bg/novini/article/6645208", "text": "Свалената южнокорейска президентка Пак Гън-хе, която е съдена за корупция, беше обвинена днес в отклоняването на суми, равняващи се на милиони евро, от тайни фондове на разузнаването, предаде Франс прес, като цитира местни медии. Прокуратурата заяви пред медиите., че в периода от 2013 г. до средата на 2016 г. Пак е получавала всеки месец между 50 и 200 милиона вона (39 хиляди до 156 хиляди евро) от Националната разузнавателна служба. Общата сума се равнява на 3,8 милиарда вона (2 964 000 евро). Според медиите те са били предавани на съветници на бившата президентка на празни паркинги или в пусти улички близо до президентството. Агенция Йонхап съобщава, че това са били специални фондове на разузнаването, които могат да се използват безотчетно. Според медиите бившата президентка е похарчила тези суми за лични цели, включително инжекции с Ботокс, дрехи и за заплащане на сметки за мобилни телефони, използвани от нейни приятели, предаде БТА.  Пак Гън-хе беше свалена от парламента на 9 декември 2016 г. и решението беше потвърдено през март от Конституционния съд. След това през месец май й бяха предявени 18 различни обвинения, включително корупция и злоупотреба с власт, за които може да получи доживотна присъда. Сега към обвиненията ще се добавят още две, за корупция и отклоняване на средства, съобщават медиите. Скандалът, който струваше поста на президентката, се отнасяше до милиони евро, платени от големи южнокорейски корпорации, включително Самсунг. Пак Гън-хе е обвинявана също, че е позволила на своята довереничка Чхуе Сун-сил, дъщеря на съмнителен религиозен лидер, да се намесва в държавните работи. През октомври миналата година президентката, недоволна от решението на съда да удължи с половин година срокът на ареста й, реши да не присъства повече на процеса си. Адвокатският й екип подаде оставка, обвинявайки съда в пристрастност. Пак отказва да сътрудничи с назначените служебни адвокати. Освен това тя отказа да отговаря на въпроси на прокуратурата.", "date": "2018.01.04", "title": "Обвиниха бившата президентка на Южна Корея за отклоняване на средства"}
{"url": "https://www.24chasa.bg/novini/article/6645226", "text": "Министърът на транспорта, информационните технологии и съобщенията Ивайло Московски, кметът на София Йорданка Фандъкова и председателят на Общонародната фондация \"Христо Ботйов\" - Боян Ботйов, ще валидират пощенска карта. Изданието е посветено на 170 години от рождението на Христо Ботев. Художник на проекта е Стоян Дечев, съобщават от пресцентъра на МТИТС. Церемонията ще се състои утре, 5 януари, от 12.00 ч. в Регионалния исторически музей София, на площад \"Бански\" 1.", "date": "2018.01.04", "title": "Московски и Фандъкова ще валидират пощенска карта за Христо Ботев"}
{"url": "https://www.24chasa.bg/novini/article/6644585", "text": "Пътуването на министрите на външните работи на Украйна и на Германия - Павло Климкин и Зигмар Габриел, към разграничителната линия между украинските сили и сепаратистите в Източна Украйна няма да се състои днес, както бе предвидено, поради лошо време. Това съобщи в Туитър Климкин, предаде ТАСС, цитирана от БТА. \"Метеорологичните условия не позволиха да се посети разграничителната линия, но не попречиха на продуктивното общуване с министъра на външните работи на Германия Зигмар Габриел. Планираме да осъществим това съвместно пътуване в Донбас по-късно този месец\", съобщи украинският дипломат.", "date": "2018.01.04", "title": "Зигмар Габриел отмени визитата си в Украйна заради лошото време"}
{"url": "https://www.24chasa.bg/novini/article/6644594", "text": "Жители на Банско и други общини в Югозападна България излизат тази вечер отново на протест на главен път Е-79 при разклона от Симитли за Банско. Това съобщи на БТА кметът на община Банско Георги Икономов. Освен против \"зеления октопод\", протестът ще е в подкрепа на решението на правителството за промяна на Плана за управление на Национален парк \"Пирин\", което дава възможност за изграждане на втори кабинков лифт за скизоната на Банско и друга спортна инфраструктура, поясни кметът. \"Ние не сме срещу истинските природозащитници, защото има много такива в България, които са за развитието на спорта, за развитието на скитуризма не само в Банско, а в цялата страна и те са го казвали и показвали с писма, декларации и т. н. Ние сме срещу една шепа псевдоеколози и техните лъжи, които с всички сили се опитват да спират развитието на скизоната в Банско. И не само това, те са срещу всички големи инфраструктурни проекти, каквато е и автомагистрала \"Струма\", и други инвестиции\", каза кметът. \"Основното обаче е, че сме в подкрепа на правителството и на решението, което взе за промяна на плана за управление на Национален парк \"Пирин\". Именно това е главната цел\", подчерта кметът на Банско. Днешният протест ще е контрапротест на протеста на \"зелените\" в София \"срещу едно напълно законно, напълно разумно и обществено полезно решение\", по думите на кмета. Икономов допълни, че ако \"зелените\" продължат своите действия, банскалии ще дойдат в София, защото, по думите му, \"те никога няма да дойдат и не биха дошли на място в Банско, за да видят какво точно се случва и срещу какво точно протестират\". Осем години вече според Икономов продължава диалогът със \"зелените\", но той не само, че не сближава позициите на двете спорещи страни по темата, но ги втърдява още. Кметът на Банско е учуден, че и в други градове като Русе ще протестира срещу изграждането на втора \"кабинка\" в Банско, сякаш \"те нямат други проблеми\", посочи той. Според Икономов трябва да продължи изпълнението на решението на правителството по законовия път.", "date": "2018.01.04", "title": "Жители на Банско отново блокират главен път Е-79 тази вечер"}
{"url": "https://www.24chasa.bg/novini/article/6644599", "text": "Всяка година, в първите дни на Новолетието, нашата красива столица и престолен град София отбелязва едно от най-паметните събития в своята хилядолетна и изпълнена с превратности история - освобождението си от вековното иноверно иго и полагане началото на своя нов, обновен и свободен живот. Това каза в словото си Негово светейшество Българският патриарх и Софийски митрополит Неофит, който оглави Благодарствен молебен в митрополитския храм „Света Вмца Неделя” по повод 140 г. от Освобождението на София от османско владичество, съобщи „Фокус“. По думите на патриарх Неофит Освобождението на София е органична част от голямата победа на руската армия, започнала още с Плевенската епопея от декември 1877 г. и достигнала своето увенчаване на 3 март 1878 г. с победния край на войната за Освобождението на цяла България. „Ето защо в този паметен ден не само софиянци, но и всички православни българи отново свеждаме чела пред подвига на стотиците и хиляди свидни жертви: руски, български, финландски, румънски, беларуски, украински и други воини, дали живота си за свободата, на която продължаваме да се радваме и днес“, добави патриарх Неофит. „Прекланяме се пред тяхната вечна памет и молитстваме за тях пред Всеподателя, засвидетелствайки така нашата дълбока благодарност и признателност, братската ни в Христа любов и продължаващите във времето вековни духовни връзки, завещани нам от нашите предци, които и днес продължават да укрепват духовно Православните ни църкви и народи“, допълни той и добави, че с тези мисли и чувства в душите и сърцата си и тази година в празничния ден на Освобождението на София, с духовна радост е бил извършен благодарствения молебен, отслужен за първи път тук, в митрополитския катедрален храм преди точно 140 години. „В деня, когато според църковното предание в спомен за това събитие, заедно със свободата ни, в храма е донесена от Русия и поставена за поклонение и светата икона на Божията майка „Всех скорбящих радост”. Драгоценен молитвен дар от освободителите ни и свидетел на изгрялата преди 140 години в нашия град свобода. Вечна и блажена да бъде паметта на героите на българското Освобождение. Да пребъде даруваната ни от Бога, но и извоювана с толкова много пролята кръв, българска свобода. Да пребъде и още повече да се задълбочава духовното единство между Православните църкви и народи. Божието благословение, Неговата всепобеждаваща любов и великата Му милост да бъдат с всички нас. Честита и от Бога благословена годишнина от Освобождението на обичния ни столичен град“, пожела още патриарх Неофит.", "date": "2018.01.04", "title": "Патриарх Неофит: Честита и от Бога благословена годишнина от Освобождението на София"}
{"url": "https://www.24chasa.bg/novini/article/6644589", "text": "Кметицата на смолянското село Соколовци е осъдена след споразумение с прокуратурата за поставяне на нотариални заверки с неверни обстоятелства и изявления. 57-годишната управничка е наказана с „пробация“ с пробационните мерки „задължителна регистрация по настоящ адрес” за срок от 18 месеца, при периодичност на явяване и подписване пред пробационен служител два пъти седмично. Кметицата трябва задължително да се среща половин година с пробационен служител, както и да положи безвъзмезден труд в полза на обществото в размер на 100 часа, който да се положи в рамките на една година. Люнчева като длъжностно лице е съставила нотариална заверка без знанието на титуляра да се прехвърлят средства от един пенсионен фонд в друг. Управничката се предоверила и не прегледала щателно документите. Тя е нарушила Закона за нотариусите и нотариалната дейност, като е съставила 17 броя официални документи – нотариални заверки, в които нотариални заверки извършила нотариално удостоверяване на подписи на лица в заявления за участие в универсален пенсионен фонд до Пенсионно осигурително дружество, в които документи удостоверила неверни обстоятелства, а именно, че подписите, положени в заявленията на местата за заявител, са положени от лицата заявители и като се е уверила в тяхната самоличност, с цел да бъдат използвани тези документи като доказателство за тия обстоятелства, – престъпление по чл. 311, ал. 1, във връзка с чл. 26, ал. 1 от Наказателния кодекс. Споразумението, одобрено от Районен съд-Смолян, е влязло в сила и не подлежи на протест и обжалване.", "date": "2018.01.04", "title": "Осъдиха селска кметица за фалшиви нотариални заверки"}
{"url": "https://www.24chasa.bg/novini/article/6644609", "text": "При предсрочно погасяване на заем кредитодателят няма право да изисква от клиента си лихвата за целия период на договора. Това коментира председателят на Комисията за защита на потребителите (КЗП) Димитър Маргаритов по   след регистрирания повишен интерес към бързите кредити по празниците, съобщиха от пресцентъра на КЗП, предава Фокус. „Лихвата е възнаграждението на кредитора за това, че неговите пари са престояли при получателя за определен период от време. Когато този период е съкратен, то очевидно и това възнаграждение трябва да бъде съкратено”, коментира Маргаритов. И добави, че за останалия период на договора потребителят следва да дължи само главницата. Председателят на КЗП предупреди, че в случаите, в които потребителят изпадне в забава, кредиторът има право да обяви заема за предсрочно изискуем и да получи обезщетения за оставащия период на договора в размер основния лихвен процент плюс десет пункта. Други такси или плащания обаче не могат да бъдат изисквани. За да не се стига до усложняване на отношенията кредитор-потребител, Маргаритов препоръча тегленето на заеми да не бъде „моментен импулс”, а да се планира. „Дори и да има остра необходимост от „бързи пари”, да се направи внимателна преценка какво точно се взима и какво трябва да се върне. Винаги да си даваме сметка дали, ако сега сме в затруднение и много желаем да вземем кредит, то това няма да ни въвлече в затруднение за по-дълъг период от време”, акцентира той и добави, че този подход стои в основата на възможността впоследствие потребителят да изплаща регулярно вноските си по кредита. Преди теглене на кредит Маргаритов посъветва да се преглеждат повече от една оферти и напомни, че на пазара в момента оперират над 50 регистрирани в БНБ финансови институции за отпускане на заеми на потребители. „Има вече и възможност за използването на кредитни консултанти. Съществува стандартен европейски формуляр, който може да бъде изтеглен от интернет страницата на КЗП. Той е задължителен реквизит в преддоговорните отношения и в него трябва да се съдържат всички съществени елементи по отношение размера на кредита, допълнителните такси, лихвеният процент и т.н.”, допълни председателят. След като в първите години на по-интензивно ползване на бързи кредити изискването за подписване на запис на заповед при сключване на договор за заем е засегнало много потребители, законът е въвел ограничение това да не може да става без съгласието на потребителя, посочи Маргаритов. „Тези действия са много затормозяващи, защото представляват безусловно волеизявление за поемане на финансов ангажимент и то в целия размер на кредита и дори в по-голям”, изтъкна той. И посъветва хората да внимават при отпускането на кредита наред с договора да не им бъде представен недобросъвестно и менителничен ефект, защото при подписването му ще бъдат обвързани. Маргаритов обобщи, че през последните две години КЗП е прегледала общите условия на всички небанкови финансови институции, които отпускат кредити на потребители. В много от случаите при откриване на неравноправни клаузи търговците доброволно са ги отстранявали. „Ако не сме обхванали всички, със сигурност и нововъзникналите ще бъдат прегледани, когато бъдат регистрирани в БНБ. По думите на председателя постъпващите в Комисията жалби от граждани най-вече са свързани с изискването на допълнителни нерегламентирани такси. на финала той настоя при възникването на проблеми във връзка с изпълнението на договора, потребителите да търсят съдействието на институциите. Най-напред трябва да се обърнат към предоставилата кредита финансова институция и кредитните консултанти, а на следващ етап – към КЗП като контролен орган и към Помирителната комисия за платежни спорове за намиране на удовлетворително решение и за двете страни.", "date": "2018.01.04", "title": "КЗП: При предсрочно погасяване на заем се дължат лихви само за периода на ползването му"}
{"url": "https://www.24chasa.bg/novini/article/6644583", "text": "Бързо производство за хулиганство е започнато в РУ – Г. Оряховица срещу 28-годишния М. Б. от същия град. В сряда в 23,30 ч. екип на РУ – Г. Оряховица е посетил сигнал за нарушаване на нощната тишина. На адреса е установен М. Б., известен на полицията и осъждан. В хода на извършената проверка той се държал неприлично. Обиждал, псувал и се заканвал на полицейските служители, а при опит да бъде задържан е оказал яростна съпротива. Задържан е за срок до 24 часа по ЗМВР.", "date": "2018.01.04", "title": "Закопчаха съден хулиган, псувал полицаи в Горна Оряховица"}
{"url": "https://www.24chasa.bg/novini/article/6644624", "text": "ДПС е значим политически фактор не само в България - партията ни е уважаван либерален партньор, чийто глас се чува в цяла Европа. Това пише евродепутатът Илхан Кючюк в пост във фейсбук по повод 28-ия рожден ден на ДПС. Ето пълния текст на поста му:", "date": "2018.01.04", "title": "Илхан Кючюк: ДПС е значим политически фактор не само в България"}
{"url": "https://www.24chasa.bg/novini/article/6644607", "text": "Свирепа зимна буря връхлетя Югозападното крайбрежие на САЩ с необичайни снегове и мраз. В щатите Флорида, Джорджия и Южна Каролина бяха регистрирани снеговалежи, каквито не е имало от близо 30 години, предаде Асошиейтед прес. Метеоролозите предупредиха, че бурята скоро ще прерасне в \"експлозивен циклон\", наближавайки Източния бряг, и ще донесе ураганни ветрове, наводнения по крайбрежието и над 30 см сняг. Най-малко 17 души станаха жертва на опасно ниските температури, сковали от дни обширни области в САЩ, от Тексас до Нова Англия, предаде БТА. Предупреждение за зимна буря е издадено от Флорида по цялото атлантическо крайбрежие в северна посока. Според прогнозите на синоптиците крайбрежните ураганни ветрове днес може да предизвикат 7-метрови вълни. Училищата в Югоизтока отмениха часовете само месеци след като бяха затворени заради заплаха от ураган, а полицията призова хората да не предприемат пътуване с колите си в район, несвикнал с подобно време, по-характерно за североизточните части на Щатите. Затворени са летищата в Савана, Чарлстън и другаде. Вчера бяха отменени 500 полета, а днес - поне още 1700. Междущатска автомагистрала 95 се е превърнала в ледена пързалка по почти цялата си дължина (над 320 км) в Южна Каролина. Жителите на Ню Йорк се готвят за снежна буря, заради която училищата там днес ще останат затворени, както съобщи кмета Бил де Блазио, цитиран от ТАСС.", "date": "2018.01.04", "title": "Невиждани снежни бури връхлетяха югоизточното крайбрежие на САЩ"}
{"url": "https://www.24chasa.bg/novini/article/6644611", "text": "Инцидент във въздуха. Двама пилоти от индийската авиокомпания Jet Airways са отстранени заради сбиване по време на полет, информира  От авиокомпанията потвърждават, че докато изпълнявали полет от Лондон до Мумбай, се стигнало до недоразумение в пилотската кабина. За щастие, самолетът с 324 пътници кацнал успешно. Индийски медии цитират очевидец, според когото единият пилот ударил плесница на другия, който всъщност е... жена.", "date": "2018.01.04", "title": "Пилоти се сбиха по време на полет"}
{"url": "https://www.24chasa.bg/novini/article/6644640", "text": "Провежда се специализирана акция в нова местност до гората в Нови Искър. Не е ясно дали има връзка с шесторното убийство. Местни хора са дали сигнал за спецоперацията.  По непотвърдена информация става въпрос за издирване на мъж, за който все още не е ясно дали е наел вила в местността. От полицията не дават информация. Съседи и хора от местността твърдят пред  , че най-вероятно днешната акция е свързана с кървавата драма, в която бяха убити 6 души. Пред   кметът на Луково потвърдил, че се издирва мъж, който не е местен. Към момента е ясно, че не е от Луково. От МВР твърдят, че операцията не е свързана с шесторното убийство в Нови Искър, била насочена срещу битовата престъпност.", "date": "2018.01.04", "title": "Специализирана акция на полицията в гората до Нови Искър (Снимки)"}
{"url": "https://www.24chasa.bg/novini/article/6644633", "text": "Мним полковник е измамил по телефона възрастна жена от Търговище. Тя е дала на \"служител на реда\" 1 600 лева, съобщават от Областната дирекция /ОД/ на МВР в Търговище. Самотноживеещата 77-годишна жена получила обаждане по стационарния си телефон, в което мъж, представящ се за полковник Тодоров, помолил за съдействие. Жената трябвало да помогне на властите в операция по задържане на извършители на телефонни измами. Мнимият полковник дал указания тя да събере пари и да ги хвърли през балкона на жилището си. Обещано й било, че по-късно сумата - 1 600 лева, ще бъде върната. Жената била предупредена от съображения за сигурност да се скрие във вътрешността на апартамента, за да не пострада при евентуална стрелба. Случаят се разследва в досъдебно производство. Това е първият случая на телефонна измама в Търговищко за новата година. От полицията апелират при получаване на подобен вид телефонно обаждане гражданите незабавно да потърсят свои близки и в никакъв случай да не дават пари на непознати. Напомняме, че в България всички институции прилагат еднакви стандарти в работата си по платежни операции - разплащания се извършват на специално определени места, в работен ден и установеното работното време, като винаги се сверяват личните данни и се издава документ.", "date": "2018.01.04", "title": "77-годишна от Търговище даде 1 600 лева на мним полковник"}
{"url": "https://www.24chasa.bg/novini/article/6644588", "text": "Служители на РУ – В. Търново разследват повреждане на лек автомобил «Фиат Пунто», паркиран пред жилище в областния град. Деянието е извършено на 2 срещу 3 януари, съобщиха от  ОД МВР - Велико Търново. Счупено е предно панорамно стъкло и заден стоп, надраскани са капака, калниците, вратите и са отнети двете регистрационни табели на возилото. На местопроизшествието е извършен оглед. По случая е започнато досъдебно производство.", "date": "2018.01.04", "title": "Вандали потрошиха кола, паркирана пред жилище във Велико Търново"}
{"url": "https://www.24chasa.bg/novini/article/6644643", "text": "Броят на безработните у нас е спаднал с над 45 на сто за последните 13 години - от 449,1 хил.души до 247,2 хил. души за периода 2003-2016г., показва анализ на Българската търговско-промишлената палата (БТПП), разпространен от пресцентъра на работодателската организация, съобщава БТА. Коефициентът на безработица е намалял от 13,7 на сто през 2003г. до 7,6 на сто за 2016г. , а за третото тримесечие на 2017 г. е достигнал нива от 5,8 на сто по данни на НСИ и съответно 200,2 хил. безработни. Единствено Румъния е с по-ниска безработица от нашата по последни данни с коефициент на безработица от 5,2 на сто. В съседните страни се наблюдават значително по-високо нива на безработица - Сърбия -15,6 на сто, Македония- 23,2 на сто, Гърция- 20,7 на сто, Турция- 10,7 на сто (по данни на Международния валутен фонд от World Economic Outlook 2017). Тази положителна за страната ни статистика се дължи на подобряване на бизнес климата, но и на недостига на кадри, който е основен проблем пред бизнеса, видим от проучванията на БТПП. Най-голям е броят на безработните със средно образование - 99,6 хил. души; с основно, начално и по-ниско - 65,3 хил. души и най-малък е броят на хората с висше образование - 35,2 хил. души. Голяма част от тези хора не могат да си намерят работа, поради ниската квалификация, която имат. От друга страна има още 205 хиляди души от населението, които не търсят работа, макар да имат готовност да почнат. Този своеобразен резерв за пазара на труда обаче в последните години силно намалява - през 2011 г. тази група хора са били 284 хиляди души. Проучванията на БТПП показват, че компаниите изпитват силен недостиг на квалифицирани кадри, като най-много се търсят IT специалисти, хора, завършили машинно инженерство, както и служители в туристическия бранш, транспорта и строителството.", "date": "2018.01.04", "title": "Броят на безработните намалява с над 45 на сто за 13 години"}
{"url": "https://www.24chasa.bg/novini/article/6644631", "text": "Мъж си купи нов автомобил с монети в китайския град Путян, предаде агенция ЮПИ, цитирана от БТА.  Магазинът за продажба на автомобили трябваше да затвори цял следобед, за да може персоналът да преброи сума, равняваща се на 11 хиляди щатски долара. Представителството на \"BMW\" в град Путян в провинция Фуцзян публикува видео, на което се вижда как служителите използват всяка повърхност, включително пода, за да преброят монетите от над 10 големи кутии. Бизнесменът, който ги донесъл, казал, че е спестявал монетите си и е решил, че иска да ги използва за покупката на кола.", "date": "2018.01.04", "title": "Мъж плати за новата си кола с дребни монети"}
{"url": "https://www.24chasa.bg/novini/article/6644674", "text": "\"Преди 140 години нашият град е бил освободен от смели хора, които заедно с нашите съграждани са воювали за свободата, сега остава ние да я пазим и развиваме града\". Това каза столичният кмет Йорданка Фандъкова пред журналисти по повод 140-годишнината от освобождението на София от турско робство, съобщи \"Фокус\". \"Честит празник на всички софиянци! Благодаря на предвожданата от ген. Гурко руска армия, на воините, които са участвали - руси, украинци, белоруси, румънци. Благодаря на западните посланици, благодарение на които градът ни се е запазил и не е бил опожарен, както и на всички наши предци, които са бленували този ден и тази свобода\", каза столичният кмет. \"Благодаря на патриарх Неофит за прекрасната служба. Българският патриарх Неофит винаги се моли за нашия град и съм изключително благодарна за това, което прави, както и на всички духовници от града\", добави Йорданка Фандъкова. Кметът допълни, че годишнината от освобождението на столицата ще бъде отбелязана с много инициативи и събития, посветени на празника.", "date": "2018.01.04", "title": "Фандъкова: Преди 140 години София е била освободена от смели хора"}
{"url": "https://www.24chasa.bg/novini/article/6644691", "text": "Възпоменателната монета, която БНБ пусна за да отбележи европредседателството ни е свършила, установи „24 часа“. Тиражът от 3000 бройки се е оказал недостатъчен за интереса на нумизмати и граждани, които  Красивата сребърна с частично златно покритие пара ще е и част от подаръците на България към високи гости по време на евро сесиите у нас, споделиха информирани. Тя е с номинал 10 лева и се продаваше на касите на централната банка в столицата и няколко големи града срещу 66 лева. Нумизмати прогнозират, че стойността и много бързо ще се утрои и ще продължи да расте. Освен с възпоменателната монета, от 1 януари БНБ пусна в оборот и нова метална двулевка, отбелязваща събитието. Тя е в тираж 500 000 броя и се разменя, например срещу 20 лв. могат да се получат 10 от новите метални двулевки. Експерти прогнозират, че и тази монета ще бъде търсена както за подаръци, така и и като знак за събитието.", "date": "2018.01.04", "title": "Свърши монетата за европредседателството"}
{"url": "https://www.24chasa.bg/novini/article/6644595", "text": "12-годишно момче от с. Майско е счупило четири стъкла на прозорци на жилище в селото, установиха служители на РУ – Елена. Деянието е извършено в сряда. След проведени действия по разследването полицейските служители стигнали до извършителя. Материалите по случая ще бъдат докладвани в прокуратурата, с мнение за налагане на възпитателни мерки.", "date": "2018.01.04", "title": "12-годишен потроши прозорците на селска къща в Еленско"}
{"url": "https://www.24chasa.bg/novini/article/6644703", "text": "Деница Н. (19 г.) е задържана за срок до 72 часа с постановление на прокурор от Окръжната прокуратура в Търговище за държане с цел разпространение на хероин, като престъплението е извършено като продължавано деяние. Предстои прокуратурата да внесе искане в Търговищкия окръжен съд за определяне мярка за неотклонение задържане под стража, съобщават от Апелативната прокуратура във Варна, цитирани от БТА. На 29 декември 2017 г. Деница отишла в следствения арест, за да занесе храна на задържания за пласиране на фалшиви евробанкноти и държане на хероин и оръжие Деян Т. При задължителната проверка на пратката в кофичка от айран била открита бяла бучка с тегло 7, 334 г, увита в найлон и поставена в презерватив. Направеният тест за наркотици показал, че това е хероин. Деница била задържана за 24 часа по Закона за МВР и освободена.  В хранителната пратка отново е намерен наркотик, който също реагирал на хероин. Този път веществото с тегло 3,39 грама било укрито в пакет с козуначени кифли. Деница е задържана за срок до 72 час. Обединени са и двете досъдебни производства за държане с цел разпространение на високорискови наркотични вещества. Общата стойност на намерените и иззети количества хероин е за близо 1300 лева, уточняват от Апелативната прокуратура във Варна.", "date": "2018.01.04", "title": "Задържаха за 72 часа жената, опитала да внесе хероин в ареста в Търговище"}
{"url": "https://www.24chasa.bg/novini/article/6644701", "text": "Мини оранжерия за отглеждане на канабис бе открита в частен дом в Тетевен. В местното полицейско управление за 24 часа е задържан 28-годишен мъж от града, след като в обитаван от него имот на ул. \"Лечо Гайдаря\", в помещение на първия етаж било намерено съоръжение с изолационен материал. То било снабдено с осветително тяло и таймери за регулиране на процеса на осветление и отопление, предназначено за отглеждане на култивирани растения в затворено помещение. Във вътрешността на съоръжението имало 4 саксии с растения с приблизителна височина метър, които при направен полеви тест реагирали на наркотично вещество \"канабис\". На място е извършен оглед - саксиите и цялото оборудване са иззети по надлежния ред. По случая в РУ-Тетевен е образувано досъдебно производство и работата продължава.", "date": "2018.01.04", "title": "Откриха оранжерия за канабис в Тетевен"}
{"url": "https://www.24chasa.bg/novini/article/6644798", "text": "32-годишен мъж, насякъл автомобил с брадва и заплашил собственика му с убийство, застава пред Темида. Районна прокуратура – Русе е внесла в съда обвинителен акт срещу 32-годишен мъж за хулиганство, повреждане на чужда кола и закана за убийство. Обвинението срещу Кенан Б. е за това, че на 11.06.2017 г., в Русе, е унищожил противозаконно чужда движима вещ – лек автомобил „Фолксваген“, на стойност 680 лв., собственост на Али А. Кенан извършил непристойни действия, грубо нарушаващи обществения ред и изразяващи явно неуважение към обществото - на публично място. Насред паркинг в Русе, той демонстративно псувал, обиждал, отправял заплахи и закани за саморазправа към Али А. и удрял с брадва по лек автомобил „Фолксваген“, като деянието по своето съдържание се отличава с изключителен цинизъм и дързост. Престъпленията му са по чл.216 и по чл.325 от НК. Кенан Б. е обвинен и за това, че на 11 и 12 юни 2017 г., в Русе, в условията на продължавано престъпление, на два пъти, той се заканил, че ще убие Али А. и това заканване би могло да възбуди основателен страх за осъществяването му, което е престъпление по чл.144, вр. чл.26 НК. Пострадалият живеел на семейни начала с майката на Кенан. Двамата били в лоши отношения и помежду им често възниквали скандали, свързани с това, че Али А. употребявал алкохол и обвиняемият смятал, че той е виновен и майка му да пие. Кенан не одобрявал това, тъй като според него майка му имала заболявания и алкохолът влияел зле на здравето й. Кенан Б. често предупреждавал пострадалия да не дава на майка му да пие и се заканвал, че „ще отиде и ще изпочупи всичко“. На 11.06.2017г., обвиняемият провел телефонен разговор с майка си, при който забелязал, че отново е пила. Това го ядосало и решил да „даде урок“ на Али А. Взел брадва и отишъл пред дома на майка си. Забелязал паркирания през блока автомобил на Али А. и започнал да нанася удари с брадвата по колата, като псувал, обиждал и отправял заплахи и закани за саморазправа към Али А., тъй като давал алкохол на майка му. Пострадалият се уплашил и съобщила в полицията за случващото се. На следващия ден Кенан се обадил по телефона на майка си и започнал отново да ги заплашва, че ще отиде при тях и ще ги заколи, ако Али А. не оттегли жалбата си срещу него, тъй като бил осъждан и трябвало да влиза в затвора. Предстои насрочване на делото за разглеждане от съда.", "date": "2018.01.04", "title": "Мъж, насякъл кола с брадва и заплашил да убие собственика й, застава пред Темида"}
{"url": "https://www.24chasa.bg/novini/article/6644076", "text": "Когато аз бях в Брюксел, бе достатъчно човек да пусне информационен канал, и по него се говореше само за Европейската комисия. Днес всички говорят за Европейския съвет. Това заяви преди месеци Романо Проди - италианецът, който стоеше начело на европейската изпълнителна власт от 1999 до 2004 г. Според него в последните години Германия, Франция и някои други членки изземат все повече правомощия от комисията. А това променя не само начина, по който съюзът работи, но и бъдещето му. Кой всъщност управлява ЕС? Формално отговорът на този въпрос не изглежда труден - в съюза има няколко основни институции, които определят политиката и развитието му според правомощията си, определени от европейските договори. Това са Европейската комисия, Европейският съвет, Съветът на ЕС, Европейският парламент. Не бива да се забравя и могъщата Европейска централна банка, която се грижи за общата валута. Макар и наддържавно обединение от 28 държави, ЕС има своя законодателна власт (Европарламент и Съвет на ЕС), изпълнителна власт (Европейска комисия) и независима съдебна власт (Съд на ЕС). Европейският съвет пък представлява срещата на правителствените и държавните лидери на съюза, които се събират поне 4 пъти в годината, за да определят политическите му приоритети. Извънредни срещи се свикват при възникване на спешни проблеми, каквито бяха кризата в Гърция и британският референдум за излизане от ЕС. Стратегическата роля на Европейския съвет обяснява защо могъщи държави в него опитват да наложат собствените си интереси, което периодично актуализира проблема за “Европа на две скорости”. Европейският съвет и неговият председател придобиха статут на институция на ЕС с Договора от Лисабон (2009 г.). Днес функциите на председател са поверени на поляка Доналд Туск за 2 години и половина. Заедно с шефа на Еврокомисията Жан-Клод Юнкер и с шефа на Европарламента Антонио Таяни те формират най-влиятелната тройка еврочиновници. И тримата са от десницата. За разлика от Европейския съвет Съветът на ЕС не разполага с постоянен председател Работата му се ръководи от държавата, която е поела ротационното председателство на ЕС и която се сменя на всеки 6 месеца. В момента това е България. Тя пое председателството от Естония и ще го предаде на Австрия, като трите заедно формират т.нар. тройка на председателството. Съветът на ЕС, популярен още и като Съвет на министрите, е основният орган за съюза за вземане на решения. Съветът на ЕС не бива да се бърка със Съвета на Европа, който е отделна, заседаваща в Страсбург международна организация. Тя се занимава главно със защита на правата на човека. Европейската комисия е може би най-широкоизвестният управляващ орган на ЕС, тя е като строгият учител, който размахва наказателни процедури към слабите ученици. Комисията е независима от правителствата на държавите в ЕС и представлява и защитава интересите на съюза като цяло. Председателят ѝ се избира от парламента по предложение на Европейския съвет. Комисарите – по един от всяка страна членка, също се одобряват от парламента. В момента комисията се управлява от люксембургския политик Жан-Клод Юнкер. Българският комисар е Мария Габриел, която отговаря за цифровата икономика и цифровото общество. Брекзитът постави Еврокомисията пред тежката дилема как ще функционира ЕС в бъдеще. Изборът между 5 сценария, предложени от Юнкер през март м.г., ще е най-голямото предизвикателство пред идващите години. Европейският парламент е най-демократичната евроинституция, в която гражданите на ЕС са представени пряко. Настоящият парламент, избран за 5 години през май 2014 г., се състои от 751 членове. Местата се разпределят въз основа на броя на населението. България има 17 евродепутати. Избраниците са групирани не по национален принцип, а според политическата си принадлежност в 8 политически групи. Най-силна е групата на Европейската народна партия (ЕНП) с 217 места, следвана от Прогресивния алианс на социалистите и демократите със 189 места и от Европейските консерватори и реформисти, които представляват евроскептиците, със 74 места. Парламентът упражнява демократичен надзор над комисията, което включва правото му да прекрати мандата ѝ чрез вот на недоверие. Безспорно сложно обединение като ЕС има много управленски кусури. В последните години недоволството е свързано основно с бюрократизирането на евроинституциите, с дефицита на демократичност и голямата отдалеченост от вълненията на европейските граждани. Шефът на Еврокомисията Жан-Клод Юнкер е бивш министър-председател на Люксембург и първи председател на Еврогрупата. Той бе издигнат за поста от Европейската народна партия (ЕНП). Роден е на 9 декември 1954 г. Завършва право в университета в Страсбург и получава адвокатски права, но не практикува. През 1989 г. е ранен в катастрофа и остава 2 седмици в кома. През 2014 г. името му бе замесено в грандиозен скандал, след като се оказа, че докато е бил премиер, властите в Люксембург са помогнали на 240 мултинационални компании да укриват данъци. Женен, без деца. Председателят на Европейския парламент Антонио Таяни, роден на 4 август 1953 г., е бивш италиански еврокомисар по транспорта между 2008 и 2010 г., както и еврокомисар по промишлеността и предприемачеството между 2010 и 2014 г. Бил е зам.-председател на Европейската комисия. Таяни е завършил юридическия факултет на университета “Ла Сапиенца” в Рим, а след това е бил журналист. Той става европейски депутат, след като е избран с листите на “Напред, Италия” на Силвио Берлускони. Таяни е близък с шефа на Европейската комисия Жан-Клод Юнкер. Женен, с две деца. Шефът на Европейския съвет Доналд Туск е бивш министър-председател на Полша. Роден е на 22 април 1957 г. в Гданск в семейство на дърводелец и медицинска сестра. Като студент участва в създаването на младежкия комитет на “Солидарност” в града. След падането на комунизма Туск е сред създателите на “Либералнодемократичния конгрес”, който на първите демократични избори в Полша взема 7,5% от гласовете за Сейма. През март 2017 г. той е преизбран за председател на Европейския съвет, като срещу него гласува само родната му Полша заради конфликт с правителството във Варшава. Женен, със син и дъщеря.", "date": "2018.01.04", "title": "Трима евробюрократи дърпат конците в ЕС"}
{"url": "https://www.24chasa.bg/novini/article/6644757", "text": "Районната  прокуратура във Велико Търново внесе в съда обвинителен акт срещу 32-годишен мъж за измама. Обвинението срещу Александър А. е затова, че в периода 26 юни до 6 юли 2017 г. в гр. Велико Търново, при условията на продължавано престъпление, заблудил П. М., че се казва Иван Иванов, че е от гр. Варна и работи като строител в гр. Велико Търново. Мошеникът твърдял, че останал без средства поради измама и че има намерение да върне получените в заем за несъществуващи нужди суми. Така му причинил имотна вреда в общ размер на 440 лв. с три различни сюжета. На 26 юни м. г. той излъгал състрадателния търновец, че има нужда от пари за билет до гр. Варна, за храна, тъй като не се е хранил от една седмица и за спешно откупуване на заложен телефонен апарат поради проблеми с баща си, с което му причинил имотна вреда в размер на 60 лв. На 5 юли с обяснение, че има намерение да му върне заема в размер на 60 лв., измамникът  измъкнал още 140 лв. - този път за заплащане на транспорт и разходи за  пътуване с уговорен транспорт с бус до Германия за работа в птицеферма, които ще изпрати на следващия ден. Вместо това, на 6 юли изплакал, че поради повреда на МПС предишния ден, има нужда допълнително от пари за билет за чартърен полет до Берлин, ФРГ и ще изпрати заетите суми в следващия на пристигането му ден съгласно предварителна уговорка с работодателя. Така му причинил имотна вреда в размер на 240 лв. Престъпление по чл. 209, вр. чл. 26 от НК. Предстои насрочване на делото за разглеждане от съда.", "date": "2018.01.04", "title": "Съдят измамник, \"ужилил\" \nтърновец с 440 лв."}
{"url": "https://www.24chasa.bg/novini/article/6644813", "text": "КАТ да не регистрира коли, които не отговарят на екостандартите, не само в София, но и в цялата страна. Такава идея има държавата, която ще купи газ анализатори за всички пунктове на КАТ в страната. Това съобщи министърът на околната среда и водите Нено Димов. С кмета на София Йорданка Фандъкова той провери как работят 7-те газ анализатора, които столичната община предостави на КАТ-София.  \"Целта е това да се случи масово в цялата страна, не само в София, затова тази година ще се опитаме да договорим с Европейската комисия за купуването на такива уреди за всички останали 27 пункта на КАТ да бъде допустимо да се финансира по Оперативна програма \"Околна среда\", обясни Димов.  Шофьорите в София ще имат на разположение 1 месец да проверат дали колите им отговарят на екостандартите преди КАТ да започне проверките, обясни Фандъкова. В КАТ през следващия един месец ще има отделен един канал за тези тестове.", "date": "2018.01.04", "title": "Спират от регистрация коли, които не отговарят на екостандартите (видео)"}
{"url": "https://www.24chasa.bg/novini/article/6644832", "text": "\"Бившият зам.-кмет на Белово Иван Кехайов е бил задържан за незаконен добив и превоз на голямо количество дървесина\" , съобщи за \"24 часа\" говорителят на полицията Мирослав Стоянов. Заедно с него в ареста са и двама шофьори на камиони - Георги Б. и Димитър П., също от Белово. Около 19 ч. в сряда на изхода на Белово екипи на полицията и горски служители са спрели и задържали 2 камиона \" Волво\", натоварени с 42 трупи бял бор. Установено е, че боровете са били отсечени в местността \" Султанка\" над родопското градче. Шофьорите на тежките машини са представили пред разследващите редовни позволителни за превоз на дървесината, но за количество, значително по-малко от натовареното. Организатор на превоза на дървесината е бившия зам.-кмет на Белово Иван Кехайов, които е и действителен собственик на камионите. Кехайов, който в Белово е известен с прякора си Кифлата, бе временен зам.- кмет на общината през 2005 година. Името му често е замесвано в скандали и обвинения за незаконен добив на дървесина от общинските гори на Белово.", "date": "2018.01.04", "title": "Задържаха бивш зам.-кмет на Белово за незаконна дървесина"}
{"url": "https://www.24chasa.bg/novini/article/6644885", "text": "Коледните и новогодишните празници преминаха без сериозни хранителни инциденти, обявиха от БАБХ. Инспекторите към Българската агенция по безопасност на храните извършваха засилените проверки по време на всички празнични дни, за да могат да гарантират на потребителите безопасността на празничната трапеза. Инспекторите са направили над 2800 проверки. По време на инспекциите са установени и насочени за унищожаване близо 4 тона храни от животински произход (основно заради изтекъл срок на годност или липса на документи за произход). Един обект е спрян от експлоатация. В резултат на констатирани нарушения са издадени 48 предписания и са съставени 44 акта за установяване на административно нарушение. Най-честите нарушения, които инспекторите на БАБХ констатираха са нерегламентирана продажба на храни (предимно от животински произход) и липса на документи, доказващи произход и качество, предлагане на храни с изтекъл срок на годност, неспазване на условията и сроковете на съхранение, несъответствия по сградов фонд и оборудване в обектите, както и некоректни или нередовно водени записи документиращи действията на бизнесоператорите за гарантиране на безопасността на храните. Едновременно с тези проверки БАБХ съвместно с МВР, НАП и други институции извърши 402 проверки. Междинните резултати показват, че до този момент са връчени 11 предписания и 22 Акта за установяване на административни нарушения. Спрени от реализация и насочени за унищожаване са над 16 тона храни от животински произход.", "date": "2018.01.04", "title": "Празниците минаха без хранителни инциденти, обяви БАБХ"}
{"url": "https://www.24chasa.bg/novini/article/6644846", "text": "Израелският писател Арон Апелфелд почина на 85 години, съобщиха АФП и Асошиейтед прес. Творбите на Апелфелд, посветени на живота на евреите в Европа, са преведени на много езици. Писателят е роден в село близо до румънския град Чернивци, който сега е в Украйна. Майка му е убита от нацистите, а той и баща му са депортирани в лагер, информира БТА. Първата му книга излиза през 1962 г. Тя е последвана от още 40 творби. Апелфелд е лауреат на много награди от цял свят, сред които престижната Израелска награда от 1983 г. и френската \"Медичи\" за чуждестранна литература от 2004 г. Приятелят му Филип Рот го използва за прототип на свой герой в романа \"Операция лихвар\". ", "date": "2018.01.04", "title": "Почина писателят Арон Апелфелд"}
{"url": "https://www.24chasa.bg/novini/article/6644865", "text": "Зареждането на изгасналия смартфон през цялата нощ е вероятно най-вредният за батерията на устройството начин, съобщава технологичната компания \"Кадакс\", цитирана от в. \"Дейли мирър\", цитиран от БТА. Компанията публикува съвети за това как да поддържаме максимално дълго време издръжливостта на батерията на смартфона в уебсайта \"Батъри юнивърсити\". Според експертите, правилният начин е да зареждаме телефона си по малко и често. Важно е да не го оставяме да изгасне напълно. Друг съвет е да поддържаме батерията заредена между 65 % и 75 %. Оказва се, че има оптимална точка за поддържането на мощността на смартфона. Никога не зареждайте телефона си до 100 %, защото и това е вредно за батерията, добавят специалистите.", "date": "2018.01.04", "title": "Зареждането на изключен смартфон цяла нощ е вредно за батерията"}
{"url": "https://www.24chasa.bg/novini/article/6644869", "text": "Газпром вече е положил над 700 километра от двете линии на газопровода Турски поток, което представлява около 38 процента от общата дължина на морския участък, заяви пред журналисти ръководителят на руския газов холдинг Алексей Милер, цитиран от ТАСС. Милер отбеляза, че през 2017 година целевите пазари на Турски поток са проявили тенденция към засилване на търсенето на руски газ, предаде БТА.  \"Установен е нов исторически рекорд на доставките в Турция - вторият по големина вносител на руски газ. По оперативни данни Газпром е доставил в страната 29 милиарда кубични метра газ - с 1,7 милиарда куб. метра (6,2 на сто) повече в сравнение с 2014 година, когато беше отчетен предишният максимум (27,3 милиарда куб. метра). Увеличението спрямо 2016 година е с 4,3 милиарда кубични метра (17,3 на сто)\", отбеляза ръководителят на Газпром. По думите му, увеличил се е и износът на руски газ за Унгария (до 6,9 милиарда куб. метра или с 21,3 на сто), за България (до 3,3 милиарда куб. метра или с 4,7 на сто), за Гърция (до 2,9 милиарда куб. метра или с 9,3 на сто) и за Сърбия (до 2,1 милиарда куб. метра или с 21,2 на сто).", "date": "2018.01.04", "title": "Милер: Газпром вече е положил 38% от морския участък на Турски поток"}
{"url": "https://www.24chasa.bg/novini/article/6645250", "text": " Гръцката полиция разкри в четвъртък, че издирва трима мъже, които са успели да избягат от един от полицейските арести в столицата малко след полунощ, пише гръцкото електронно издание Ekathimerini. Двама от издирваните са били задържани за трафик на наркотици, докато третият е извършил убийство. Тримата са албански граждани, съобщи \"Фокус\". С тях се е опитал да избяга и грузинец, който обаче е бил заловен. Бегълците са прерязали решетките на прозореца в ареста и са излезли на улицата, макар от органите на реда да не съобщават какви технически средства са използвали тримата за да преодолеят решетките", "date": "2018.01.04", "title": "Издирват трима, избягали от затвор в Атина"}
{"url": "https://www.24chasa.bg/novini/article/6645251", "text": "Работим с нашия ключов стратегически партньор Турция по много въпроси - от сигурността до миграцията. Продължаваме да изпълняваме нашата част от споразумението (за миграцията), това прави и турската страна, заяви днес говорител на Европейската комисия. Отношенията ни се основават на тясно сътрудничество. Искаме да продължим по този път. Когато е необходимо, припомняме, че европейските принципи следва да бъдат спазвани, посочи говорителят, цитиран от БТА.  Наскоро председателят на ЕК Жан-Клод Юнкер изрази загриженост от това, че Турция се отдалечава от ЕС, но бихме желали Анкара да се движи в обратната посока. Юнкер работи за това, разговаря с президента Реджеп Ердоган. Бихме искали отношенията ни да останат на пътя на сътрудничеството. Заедно можем да преодоляваме общите предизвикателства, добави говорителят, попитан как очаква да се развият отношенията на ЕС с Турция през новата година.", "date": "2018.01.04", "title": "Еврокомисията: Искаме да запазим добрите си отношения с Анкара"}
{"url": "https://www.24chasa.bg/novini/article/6645282", "text": "Росен е името на търсения за шесторното убийство в Нови Искър, каза за \"24 часа\" важен човек в МВР. Росен е над 50 години, а предполагаемият мотив е ревност и е свързан с Кети, чието мъртво тяло е открито хвърлено в кладенец. Росен е лежал в затвора за изнасилване, блудства и други сексуални престъпления . Предполага се, че той е убил брутално и  Неделчо Юнаков, роден 1976 г. Георги Юнаков - негов син, роден 1998 г. Еленка Бурджиева, майката на Кети, родена 1945 г. Нанси Иванова, дъщерята на Кети, родена 2001 г. Боби Иванов, приятел на Нанси, роден 1999 г. Полицията го търси в гората край село Луково. ", "date": "2018.01.04", "title": "Росен е търсеният за убийството в Нови Искър (Видео)"}
{"url": "https://www.24chasa.bg/novini/article/6645272", "text": "От 00.00 часа на 5 януари до 24.00 часа на 7 януари се забранява влизането на пътни превозни средства двупосочно в участък от 400 метра по бул. \"Брюксел\", съобщиха от Столична община. Движението на пътни превозни средства ще се извършва двупосочно по новоизградената пътна връзка от източната страна на бул. \"Брюксел\" в същия участък.", "date": "2018.01.04", "title": "Временно се затваря за движение участък от столичния бул. \"Брюксел\""}
{"url": "https://www.24chasa.bg/novini/article/6645321", "text": "Трябва да бъде търсен балансът между опазването на околната среда и икономическото развитие. Това каза за  „Фокус“ министърът на околната среда и водите Нено Димов. Като ключови слабости в сферата на околната среда министър Нено Димов посочи две неща. От едната страна самоцелно да не се прави нищо в името на опазването на околната среда, а от другата страна да се прави каквото и да е, без значение как уврежда природата. „И тези две крайности трябва да бъдат събрани в един балансиран център. Това всъщност е и от самото начало, което исках да постигна, защото нито опазването като самоцел, нито икономическото развитие като самоцел не водят до добри резултати. Ние трябва да имаме някаква симбиоза между тези две тенденции, ако искаме да си повишим качеството на живот, защото и двете определят качеството на живот. Приемете, че утре имаме някаква страхотна индустрия, която обаче така замърсява въздуха ни, че не можем да дишаме. Добре, ще имаме пари, но с тези пари ще си купуваме кислород. Тоест балансът между двете е ключово важен за по-добрия начин на живот, изгуби ли се този баланс няма как да имаме подобряване. Естествено, той не може през цялото време да е еднакъв, той се търси – едното изпреварва, другото наваксва, но това не е опит да се отива в крайности, това трябва да е опит към центъра“, коментира министър Нено Димов. Той каза още, че адаптирането към климатичните промени не е национален проблем, a световен и глобален.", "date": "2018.01.04", "title": "Димов: Трябва да има баланс между опазване на околната среда и икономиката"}
{"url": "https://www.24chasa.bg/novini/article/6645330", "text": "42-годишният Иван Главчев, по-известен като рапъра Ванко 1, отново е в затвора, след като бе осъден от Софийския районен съд за шофиране в пияно състояние. На 14 ноември м.г. Ванко 1 е бил заловен от столични полицаи да шофира лекия си автомобил \"Мерцедес Е250\" в нетрезво състояние. Химическата експертиза, направена в УМБАЛ \"Света Анна\", е показала, че рапърът е седнал зад волана с 1,3 промила алкохол в кръвта,  Главчев е задържан и е образувано досъдебно производство. Той обаче е успял да се споразумее с прокуратурата, а споразумението е одобрено от Софийския районен съд на 13 декември м.г. Магистратите са постановили ефективна присъда от 3 месеца затвор и са отнели правото на Ванко 1 да шофира за срок от 1 година. Тъй като рапърът е с постоянен адрес в Пловдив, решението на столичните съдии е изпратено за изпълнение на пловдивската прокуратура и Главчев вече е приведен в затвора в града под тепетата. През 2003 г. Иван Главчев бе задържан и обвинен за сводничество, организиран престъпен трафик на жени и незаконно притежание на оръжие. Той бе осъден на 12 години затвор, но заради прословутата поправка на чл. 155 от Наказателния кодекс, с която драстично бяха намалени наказанията за сводничество, Ванко 1 излежа едва половината от присъдата си. Поправката стана известна като \"Ванко 1\", а скандалът бе наречен от тогавашния председател на Народното събрание Георги Пирински - \"парламентарен гаф на 2006 г\".", "date": "2018.01.04", "title": "Рапърът Ванко 1 отново влезе в затвора"}
{"url": "https://www.24chasa.bg/novini/article/6645336", "text": "Всички пациенти, настанени за лечение във Военномедицинска академия след тежката катастрофа край ловешкото село Микре на 17 ноември, вече са без опасност за живота, съобщи  Трима от тях, както и една жена - пострадала в катастрофа на следващия ден в близост до село Сопот, бяха транспортирани във ВМА от болницата в Ловеч. От вчера най-тежко пострадалата жена (66 г.) вече диша самостоятелно и на практика вече няма опасност за живота й. Тя постъпва в болницата с много тежки травми - на лицевия череп и на таза, претърпява няколко операции, като в момента състоянието й е стабилно. Предстои следващата седмица да бъде изведена от реанимация и преместена в Клиниката по травматология, където да продължи рехабилитацията й. В Клиниката по травматология е и друга от пострадалите - 56-годишна жена, за която също се грижат рехабилитаторите. 74-годишният мъж, който бе приет с фрактура на таза, вече е изписан.", "date": "2018.01.04", "title": "Спасиха живота на всички ранени край Микре"}
{"url": "https://www.24chasa.bg/novini/article/6645388", "text": "Испански съд разглежда днес обжалването на бившия каталунски вицепрезидент Ориол Жункерас срещу изпращането му зад решетките по време на неотдавнашните опити на автономната област да постигне независимост, предаде Асошиейтед прес. Състав от трима върховни съдии трябва да реши дали Жункерас да остане в ареста или да излезе под гаранция, което ще му даде възможност да положи клетва като депутат в областния парламент и вероятно да стане новия лидер на Каталуния. Жункерас бе арестуван в началото на ноември от властите в Мадрид заради ролята му в движението за независимост, набрало сили през есента. Той може да бъде обвинен за бунт, противодържавна дейност или присвояване, което според испанските закони се наказва с десетки години затвор. Двайсетина негови привърженици се събраха днес пред сградата на съда в Мадрид, настоявайки той да бъде пуснат, и за освобождаването на още трима каталунски сепаратисти. Решението на съда може да бъде обявено още днес или в близките дни. Две жалби на Жункерас, който оглавява Каталунската партия на левите републиканци, срещу мярката му за неотклонение, досега бяха отхвърлени от съда. Адвокатите му се надяват, че крехката победа на сепаратистите в местните избори на 21 декември м.г. ще помогне той да бъде освободен.", "date": "2018.01.04", "title": "Испански съд решава дали сепаратистът Жункерас да бъда пуснат от ареста"}
{"url": "https://www.24chasa.bg/novini/article/6645471", "text": "Около 67% от бюджета на Оперативна програма \"Околна среда 2014-2020 г.\" са насочени към ВиК инфраструктура. Това каза  пред „Фокус“ Цонка Дрянкова, главен директор, главна Дирекция \"Оперативна програма околна среда\". Тя коментира, че ще се инвестира в мерки, насочени към осигуряване на допълнителен капацитет за рециклиране на отпадъци и по специално на биоразградими отпадъци. „Също така ще се реализира и т.нар. трета фаза от интегрираната система за управление на отпадъците на Столичната община, един доста сложен проект, чието изпълнение и реализация започнаха по време на предишния програмен период. По отношение на биоразнообразието, фокусът е установяване на структури за управление на мрежата Натура 2000, укрепване на техния капацитет, както и реализацията на консервационни мерки за опазване на биологичното разнообразие. В рамките на приоритетните оси ще инвестираме в рехабилитацията на общински язовири. Със средства по програмата ще бъде изградена Национална система за управление на водите в реално време, която има за цел да подава своевременно информация към всички компетентни органи по отношение на количеството на водите, така че наистина да се вземат адекватни решения и мерки във връзка с предотвратяване на наводнения. Ще инвестираме и в геозащитни дейности и у така наречените укрепвания на свлачища, които застрашават населението“, коментира Цонка Дрянкова. Тя каза още, че по приоритетна ос въздух ще се инвестира в мерки, насочени към намаляване на фините прахови частици като основният източник, който е идентифициран, е битовото отопление.", "date": "2018.01.04", "title": "Около 67% от бюджета на \"Околна среда 2014-2020 г.\" са насочени към ВиК инфраструктура"}
{"url": "https://www.24chasa.bg/novini/article/6645494", "text": "Земетресението, което бе регистрирано по-рано в четвъртък в Черна Гора е било усетено и в Македония, съобщава македонската държавна агенция Макфакс. Според информация на сеизмологичната служба в Скопие, трусът е бил с магнитуд от 5,1, докато според Европейския средиземноморски сеизмологичен център, земетресението е със сила от 5 по скалата на Рихтер. Според данните, трусът е бил усетен с различна сила в Тетово, Гостивар, Скопие, Струга и Кичево. Не се съобщава за разрушения или жертви.", "date": "2018.01.04", "title": "Земетресението, регистрирано в Черна Гора, е усетено и в Македония"}
{"url": "https://www.24chasa.bg/novini/article/6645232", "text": "Във връзка със заявената позиция от министъра на околната среда и водите, Нено Димов, по време на директния брифинг във фейсбук страницата на МОСВ, както и в отговор на обвиненията на някои екологични организации, кметът на Банско, Георги Икономов каза, че още преди повече от 4 г. е настоявал за забрана за автомобили в \"Пирин\". \"Винаги съм твърдял, че основен замърсител на околната среда в парк \"Пирин\" са автомобилите, чийто достъп е свободен. През всичките тези години, в които казусът за промяна на Плана за управление на парка се обсъждаше, моята теза винаги е била и е, че този достъп трябва да бъде ограничен. Това е правилното решение, това е истинският екологичен подход, а не измислените съображения на група хора, нарекли сами себе си \"еколози\". Затова съм удовлетворен, че министър Нено Димов също застава зад тази моя идея. Защото, повтарям, истинските замърсители на околната среда са автомобилите! Факт, който услужливо се пренебрегва, за да излизат на преден план лъжите и инсинуациите на тъй наречените \"спасители\" на парк \"Пирин\". Предприемането на стъпки в тази посока са наложителни и те трябва да бъдат направени!\", коментира кметът Иканомов. Територията на \"Пирин\" е изключително държавна собственост и правомощията на местната власт да регулира и ограничава присъствието на автомобили в планината, са минимални. \"Още от 2013 г. настоявам и търся начини това да се случи. Много са посоките, в които може да се работи, но изграждането на паралелна инфраструктура, какъвто е кабинковия лифт, е задължително. Това ще даде възможност за достъп до планината по един алтернативен и щадящ начин. Отделно от това, за втора година се опитваме да ограничаваме движението на автомобилите през летните месеци. Предстои монтирането на камера, оборудвана с брояч на преминаващите МПС. Устройството ще даде възможност да придобием реална представа за размера на замърсяването от отделяните автомобилни газове\", допълни Икономов.", "date": "2018.01.04", "title": "Кметът на Банско иска забрана за коли в \"Пирин\" още от 2013 г. (Обновена)"}
{"url": "https://www.24chasa.bg/novini/article/6645922", "text": "Президентите на Южна Корея и САЩ Мун Дже-ин и Доналд Тръмп са се съгласили в четвъртък да отложат общите военни учения по време на Зимните Олимпийски игри, които трябва да се проведат следващия месец в южнокорейския зимен курорт Пьончан, предава местната информационна агенция Yonhap, като се позовава на съобщение от пресслужбата на южнокорейското президентство. Това се е случило по време на телефонен разговор между двамата лидери, а инициатор на отлагането е бил президентът на Южна Корея. „Вярвам, че можем да помогнем много за успеха на Зимните Олимпийски игри в Пьончан ако отложим общите военни учения между Южна Корея и САЩ, които трябва да се проведат по същото време като Олимпиадата, разбира се, ако Северна Корея не предприеме нови провокации“, е заявил Мун, предава Фокус. Президентът на САЩ се е съгласил, заявявайки, че Мун може да каже на Северна Корея, че по време на Олимпиадата няма да се провеждат военни маневри. Разговорът между Мун и Тръмп се проведе един ден, след като двете Кореи се разбраха да отворят отново комуникационни канал между тях, като прелюдия към продължаването на преговорите на ниво правителства за първи път от декември 2015 година.", "date": "2018.01.04", "title": "САЩ и Южна Корея се съгласиха да отложат общите военни учения на Олимпиадата в Пьончан"}
{"url": "https://www.24chasa.bg/novini/article/6645988", "text": "Вицепремиерът на Македония Буяр Османи очаква напредък в интеграционния процес в предстоящия период, в който Съвета на ЕС ще бъде председателстван от България. Той отправи апел към опозицията да се съобрази с този исторически момент и да помогне за осъществяването на парламентарния план 3-6-9, с цел през следващите шест месеца страната да стигне до безусловна препоръка, предава скопският телевизионен канал „Сител“. Препоръката, между другото, ще зависи от добросъседските отношения, прогнозира Османи, предава Фокус. В тази връзка, той очаква бърза ратификация на Договорът за добросъседство с България в македонския парламент и припомни, че същият вече е ратифициран от българска страна. Що се отнася до въпроса за името, вицепремиерът заяви, че е добре, че двете страни разговарят помежду си и градят мостове за решаване на проблема. Той не поиска да уточни, дали ще има референдум, ако преговарящите страни достигнат до решение. Българският посланик в Македония Иван Петков, след неформалната си среща с Османи, заяви, че в скоро време ще съобщи пред македонските депутати приоритетите на българското председателстване в ЕС, за което София обича да казва, че преди всичко е балканско.", "date": "2018.01.04", "title": "Вицепремиерът на Македония: Българското председателство е шансът ни за ЕС"}
{"url": "https://www.24chasa.bg/novini/article/6645993", "text": "„Протестите срещу втора кабинка в Банско са опит за саботиране на възможностите на българския туризъм”, заяви вицепремиерът Валери Симеонов в студиото на „Лице в лице” по  . Той коментира, че това е изкуствено създаден проблем и всеки, който гледа отговорно на този казус, трябва да се постарае да намери решение за него. „За протестите за мен има два мотива. Единият е чисто комерсиален – тук са намесени средства на други държави, които приемат Банско за техен конкурент”, каза Симеонов, след което изреди страни като Швейцария, Франция и Австрия. „Докато се дърляме не е направен нито един метър лифт и ски писта точно заради саботажа на тези хора, които са платени”, коментира Симеонов. Според Симеонов вторият мотив за протестите е политически. „Това лъсна с декларациите на партиите, които подкрепят този протест. „Да, България”, ДСБ, ДЕОС и други, които след 7 месеца парализа се опитват да излязат от безтегловността след изборите и търсят да придобият обществени и електорални дивиденти”, каза още той. Симеонов е категоричен, че не трябва Банско да се поставя в пълна парализа и невъзможност за разширяване. По време на гостуването в предаването в ефир бяха включени и еколози, които тази вечер ще присъстват на протестите. Те призоваха вицепремиера да си подаде оставката. Симеонов определи твърденията, че ще бъдат изсечени вековни гори в Пирин като лъжа. „Какво е вековна гора – това са резервати. Концесионната зона няма нищо общо с вековните гори”, категоричен е вицепремиерът. Той добави, че разширяване на самата концесионна територия също няма. „Това е втората лъжа”, категоричен е Симеонов. Той допълни също, че настоящата ситуация, в която лифтът в Банско не може да обслужи всички туристи също води до екологична катастрофа, защото повечето от тях се движат с автомобили през гората. „Ако не дадем възможност да се отпуши този зимен курорт, как ще подпомогнем икономиката? Валери Симеонов е поел личен ангажимент да изработи и предложи стратегия за развитие на планинския туризъм у нас”, каза още вицепремиерът. „За мен става въпрос точно за саботаж на определена печеливша държавна политика”, категоричен е Симеонов.", "date": "2018.01.04", "title": "Валери Симеонов определи протестите срещу втора кабинка в Банско като саботаж"}
{"url": "https://www.24chasa.bg/novini/article/6646014", "text": "Заместник-помощник държавният секретар на САЩ за Централна и Източна Европа Хойт Брайън Ий заяви в четвъртък, че Сърбия има възможност да ускори процеса на присъединяване към ЕС, по време на интервю за сръбска телевизия, предава скопското електронно издание „Нова Македония“. „Сърбия трябва да реши на кой стол иска да седи. Белград трябва да покаже още по-ясно на партньорите в ЕС, че се движи към членство в европейското семейство на 100% и че ще проведе нужните реформи по най-бързия възможен начин“, заяви той. „Ние сме приятели и партньори на Сърбия, а истинските приятели и партньори не са тези, които говорят само това, което искате да чуете, а това, което трябва да чуете“, добави Ий. САЩ вярват, че Сърбия е много важна за стабилността в региона и придават голямо значение на отношенията между Белград и Загреб, предава \"Фокус\".  „Връзките между тях трябва да се подобрят тази година. Мисля, че Сърбия и Хърватия осъзнават колко е важно да се решат двустранните въпроси ... Имаше политическо желание да се решат тези проблеми, но се стигна до влошаване и имаше добри и лоши моменти в тези отношения. Има шанс тази година да постигне напредък по този въпрос“, отбеляза официалният представител на САЩ. Той подчерта, че \"в ЕС има желание за приемане на нови кандидати, ако тези страни са готови за реформи. Сърбия, както и другите държави, които искат да се присъединят към ЕС, колкото по-скоро осъществят реформите, толкова по-рано ще постигнат напредък в присъединяването към Съюза\". Що се касае до разширяването на НАТО, той каза, че Алиансът има политика на отворени врати и няма да насилва никого към членство. „Тези страни, които отговарят на условията, са добре дошли да се присъединят към Алианса ... Има някои страни в този регион, които се надяват да се присъединят, но не е лесно да се изпълнят всички условия и ако те са готови да направят жертви, свързани с отбраната, но и за изпълнението на демократичните стандарти, върховенството на закона и свободата, тези страни имат право на избор и нито една страна няма право да спира това, включително и Русия“, подчерта Хойт Ий.", "date": "2018.01.04", "title": "Хойт Ий: Сърбия да покаже ясно дали се движи към ЕС"}
{"url": "https://www.24chasa.bg/novini/article/6646028", "text": "МВР пусна снимка на предполагаемия убиец от Нови Искър Росен Ангелов,  . Предполага се, че мотивът му е ревност, тъй като имал връзка с разстреляната Кети. Ангелов е лежал в затвора през 80-те години на миналия век за педофилия, изнасилване, блудства и други сексуални престъпления. За Росен се знае, че е живял в Нови Искър преди 10-ина година. Другите жертви на жестокото престъпление са Неделчо Юнаков, роден 1976 г., Георги Юнаков - негов син, роден 1998 г., Еленка Бурджиева, майката на Кети, родена 1945 г., Нанси Иванова, дъщерята на Кети, родена 2001 г., Боби Иванов, приятел на Нанси, роден 1999 г. Полицията търси предполагаемия убиец Росен в гората край село Луково.", "date": "2018.01.04", "title": "Първо в \"24 часа\": Вижте предполагаемия убиец от Нови Искър"}
{"url": "https://www.24chasa.bg/novini/article/6646050", "text": "Коледните дръвчета, които така и не са стигнали до домовете на хората, станаха храна на животните от зоологическата градина \"Вилхелма\" в германския град Щутгарт, предаде ДПА. Слоновете и други обитатели на зоопарка похапват около 150 останали елхи. \"Не са голямо лакомство, но те наистина ги ядат\", каза говорител на зоологическата градина. \"Други животни, като големите котки, са очаровани от аромата на дръвчетата\", добави той. Още едно приложение на елхите е да послужат за декорация, например във волиерите. ", "date": "2018.01.04", "title": "Слонове ядат неизползвани коледни елхи в немска зоологическа градина"}
{"url": "https://www.24chasa.bg/novini/article/6646026", "text": "Около 50 защитници на природата протестираха днес от 18 часа пред областната управа в Стара Загора срещу застрояването на Пирин. Те обявиха, че протестират, защото не искат Пирин да се превърне в Слънчев бряг, застроен безогледно в последните години курорт, и изказаха съмнение, че ще бъде изпълнено обещанието за всяко отсечено при строежа на втория лифт в Банско дърво да бъдат засадени нови 10. \"Тук сме, защото планината е на всички, а и физически не можем да се присъединим към протеста в София\", казаха още протестиращите от Стара Загора. Сред тях имаше запалени туристи, както и активисти на гражданските сдружения \"За да остане природа в България\" и \"Запазете Бедечка\". Второто е старозагорско, то се формира в социалните мрежи покрай стремежа да се запази популярният парк \"Бедечка\" от строителство на жилищен квартал в него.  Протестът бе охраняван от няколко полицаи, но всичко премина спокойно. Той бе предварително разрешен от местната власт. Половин час след началото му към протестиращите се присъединиха още хора.   ", "date": "2018.01.04", "title": "Около 50 протестиращи обявиха от Стара Загора, че не искат Пирин да се превърне в Слънчев бряг"}
