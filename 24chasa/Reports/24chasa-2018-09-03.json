{"url": "https://www.24chasa.bg/novini/article/7037639", "text": "При строежа на нови шосета да не се допуска те да имат завои от 90 градуса. Това предвижда наредба за проектирането на пътища, изготвена от министерството на регионалното развитие. Изключение може да се допусне, само ако теренът не позволява направата на път без остри завои. Когато се проектират пътищата, ще се прави анализ на интензивността на трафика, който се очаква през следващите 30 години. Според наредбата ще има по-голяма свобода при определянето на проектна скорост. Това е максималната в най-трудните участъци. Ако например магистрала минава през равнина, скоростта е 140 км/ч, при планински участъци - 130 км, през хълмисти - 120 км/ч, а през тежък терен - 100 км. Такива са параметрите и за скоростните шосета. Затягат се изискванията за осигуряване на отводняването, за да не се получава т.нар. аквапланинг - няма да се правят пътища с обратен напречен наклон. Изключения се допускат само в случаите, когато няма друг начин за отводняване. Въвеждат се и изисквания с минимална дължина на правите отсечки. Минимум 115 м е тя например за първокласните шосета. Ня тях трябва да се осигурява и 625 м видимост за изпреварване. В наредбата са които трябва да са на всеки 40-50 км двустранно, ако включват търговски обекти. Ако са само за почивка, ще са на 15-20 км. Предвиждат се и площадки за центрове за управление на движението. Наредбата се работи от повече от две години и половина, съобщи регионалният министър Николай Нанков. Той е подписал за обнародването ѝ на 23 август - няколко дни преди инцидента край Своге, в който загинаха 17 души. В документа има над 20 нови текста, свързани с пътната безопасност. “Пътищата в България доскоро се проектираха по съветски модел. Наредбата не беше променяна повече от 30 години. Сега ще се работи по немски модел, с всички съвременни изисквания за пътна безопасност”, посочи Нанков. Увеличават се гаранционните срокове за строителство и ремонт на пътища, предвиждат промени в друга наредба - за експлоатация на строежите в България. В момента минималните за магистралите са 5 г. С измененията се вдигат на 7 г. и ще важат и за скоростни пътища. За тези от първи, втори и трети клас сега гаранцията е 3 г., а проектът предвижда да се вдигне на 5. За третокласните пътища се въвежда 4-годишен гаранционен срок. и други съоръжения при ново строителство, а при основен ремонт - 6 години. Тя е удължена с по две години. За нови железопътни линии от 10 години срокът се вдига на 13, а за ремонт - от 8 на 10 г. За съоръженията става 12 и 8 съответно за нови и за рехабилитирани. Досега срокове не бяха изрично записани в наредбата. Отговорност за самолетни писти ще се носи до 13 години, откакто са построени, а за ремонта им - до 10 години.", "date": "2018.09.03", "title": "Забраняват острите завои по шосетата"}
{"url": "https://www.24chasa.bg/novini/article/7037618", "text": "        “Ветко и Маринела Арабаджиеви имат доказани с данъчни проверки и ревизии 25 милиона лева лични доходи”, обяви адвокат Илиан Василев, който е нает да защитава фамилията. Първата му поява бе на неделното съдебно заседание, след което той обяви, че ще обжалва гаранцията от 20 хиляди лева, наложена на Вълчо Арабаджиев-син. Младият мъж лично е пренесъл в чанта 2,5 млн. евро до банков клон, където имал касети на свое име. Това се разбра в спецсъда, където се решаваше дали наследникът на хотелиерската фамилия и две счетоводителки, близки до семейството, да останат в ареста. Те бяха задържани на 31 август, след като спецпрокуратурата атакува хотелите на Арабаджиеви - “Маринела” в София и “Марица” в Пловдив. При претърсванията бяха открити общо 10 млн. в левове и евро в кутии от обувки, сейфове и куфари. Арабаджиев-син е обвинен в пране на пари Счетоводителките Елена Караянева и Ромелия Кирилова пък ще отговарят като част от организирана група за данъчни престъпления. Според прокуратурата другите ѝ членове били хотелиерите Ветко и Маринела Арабаджиеви и Станислав Серафимов. Арабаджиеви се издирват с европейска заповед за арест. От началото на август те не били в България. По искане на адвоката Илиан Василев, делото, което започна към 17 ч в неделя, бе засекретено. Така десетките репортери пред зала 5 на спецсъда не успяха да чуят пледоариите на наблюдаващия прокурор Кирил Пейчинов и 2-ма негови колеги. Те говориха около час и половина.Толкова пледираха и адвокатите на тримата обвиняеми. Извън залата останаха и 20-ина приятели и близки на задържаните. По-късно Илиан Василев призна, че формалната причина да поиска засекретяване била, че има СРС-та. Основно обаче “не искал да се петни името на младежа”. “Да съсипеш живота на 21-годишно дете, да го сложиш в ареста, само защото трябва да бъде третирано като заложник, за да се върнат родителите му. Аз съм сигурен, че те час по-скоро ще се върнат”, каза Василев извън залата. Разплитането на схемата прокурорите започнали миналата година. Първоначално на вниманието на разследващите попаднала група от видинско-ломската общност - социално слаби хора, на чието име се регистрирали кухи фирми за точене на ДДС. Те били счетоводно обслужвани от Ромелия Кирилова, която е сред задържаните. “Теоретично е възможно да е знаела, но може и да не е знаела за тези фирми”, каза адвокат Василев. Ромелия била близка приятелка с Елена Караянева, търговски директор във фирмите на Арабаджиеви. Ромелия започнала работа във фирма, която имала офис в хотел “Маринела”. В един момент Маринела Арабаджиева позвънила на Караянева и поискала да ѝ намери банкови касети. Караянева обаче била в провинцията при майка си, която била на смъртно легло. Затова потърсила Ромелия да ѝ помогне в намирането на касети. Счетоводителките се свързали с банкови служители, за да попитат дали младият Вълчо, на чието име щели да се водят касетите, трябва да ги наеме лично, или може и с пълномощно. От банката им казали, че неговото присъствие е задължително. Така Вълчо собственоръчно занесъл 2,5 млн. евро в чанта. В томовете по делото било описано как той слиза от колата с чантата и се отправя към сейфа. “Сумата е огромна, но това семейство има 10 пъти по толкова и никога не ги е крило”, каза Илиан Василев. В справка от предварителната проверка било написано, че тези 2,5 млн. евро са пари с неизяснен произход, вероятно от престъпна дейност. “Не е ясно доколко Вълчо Арабаджиев е знаел, че парите може да са от престъпна дейност”, обяви обаче съдия Вилислава Ангелова.  Според нея не може да се твърди, че младежът е наясно с дейността на родителите си, защото през повечето време бил извън България. Първо учил в колеж в Швейцария, а после в Лондон. Докато съдът четеше определението си в присъствието на медиите, младият Арабаджиев изглеждаше видимо притеснен “Той е студент по право. Има прекрасен поглед върху това кое е законно и кое не”, контрира прокурорът Кирил Пейчинов. Съдия Ангелова пусна тримата задържани срещу гаранции от по 20 хил. лв. с мотива, че няма опасност да извършат друго престъпление или да се укрият. Това важи и за Вълчо, който живее в Лондон. Прокурор Пейчинов заяви, че ще протестира решението пред апелативния спецсъд. В понеделник пред Нова тв зам. главният прокурор Иван Гешев обясни, че Арабаджиеви се укриват. При претърсванията била намерена екселска таблица от 2008 г. досега, в която били описани невнесените данъци от захарния комбинат в Пловдив. “Тази сума е десетки милиони левове, може да станат и над 100 милиона”, заяви Гешев. Той добави, че откритите 10 млн. били изтеглени от клонове на банки извън София 20 дни преди акцията.", "date": "2018.09.03", "title": "Арабаджиеви имат 10 х 2,5 милиона лева, които не са крити, пресметна адвокатът Василев (Обзор)"}
{"url": "https://www.24chasa.bg/novini/article/7037568", "text": "ДАНС ще има 24-часов достъп до информационни фондове на Агенция “Митници”, но при необходимост от информация. Това предвижда проект за инструкция между двете агенции, обявен за обществено обсъждане. Защитена от дистанционния достъп остава данъчната и осигурителната информация, за която ще се иска решение на съда. Влизането в митническите масиви ще се извършва дистанционно от ДАНС. Автоматизираните работни места за това няма да дават достъп до интернет и до други мрежи. Всеки, който ще влиза в митническата система, трябва да обяви идентификационен номер, структурно звено, длъжност и потребителско име. В двете агенции ще има пълен списък на потребителите от ДАНС. Действията на всеки служител, извършващ тази дейност, ще се записват и съхраняват в базата данни на митниците, предвижда документът. ", "date": "2018.09.03", "title": "ДАНС с достъп до системата на митниците"}
{"url": "https://www.24chasa.bg/novini/article/7037767", "text": "Управляващата коалиция остава заедно и правителството няма да се разпада. Това обявиха Цветан Цветанов, Красимир Каракачанов, Валери Симеонов и Волен Сидеров след повече от три часа и половина коалиционен съвет в кабинета на премиера Бойко Борисов. Ние сме различни хора и винаги сме били различни, но мога да успокоя БСП, че ние продължаваме, заяви първи вицепремиерът Красимир Каракачанов. В името на стабилността решихме да платим цената и да останем заедно. Няма как да заличим острите думи и обидите, но решихме вече да не си правим проблеми, каза пък Волен Сидеров. Заседанието не е обсъждало трите министерски оставки на Валентин Радев, Николай Нанков и Ивайло Московски. Промените в кабинета ще бъдат обсъдени на заседание на кабинета следващия понеделник, обяви пък Цветан Цветанов. Премиерът Борисов пък обещал за следващи смени на министри вече да пита патриотите. Валери Симеонов не говори след заседанието, а само в отговори на журналистически въпроси.", "date": "2018.09.03", "title": "ГЕРБ и патриотите: Правителството остава, вече ще се търпим (Снимки, видео)"}
{"url": "https://www.24chasa.bg/novini/article/7037591", "text": "Задължителен анализ на качеството на положения асфалт от независима лаборатория след всеки пътен ремонт изисква Столичната община, за да бъде пуснат в експлоатация даден обект. Това съобщи Йорданка Фандъкова. “Настоявам строителният надзор да е непрекъснато по пътните обекти, да следи за сроковете и материалите, които се влагат, включително и с лабораторни проби. Те не са задължителни, но ги въведохме като такива. Преди приемането на всеки обект изисквам независима лаборатория да даде становище, защото няма как иначе да знаем какъв асфалт се полага”, каза кметът на София. По повод оплаквания на граждани, че ремонтите в центъра са шумни, Фандъкова призова за още малко търпение, ако искаме да имаме обновен център. “Наистина е тежко, някои от дейностите са много шумни, но няма друг начин да променяме града си. Алтернативата е нищо да не правим и да се движим по съсипани улици”, каза тя. Ремонтите по булевардите “В. Левски”, “България”, “Арсеналски” и Източната тангента ще приключат до първия учебен ден. Няколко дни след това ще са готови “Монтевидео” и “П. Славейков”. През ноември ще се пуснат трамваите по ул. “Граф Игнатиев”, каза зам.-кметът по транспорта Евгени Крусев пред БНТ. 11 000 ще са първокласниците в София тази есен, съобщи Фандъкова при проверката на ремонта на 101-о училище в “Надежда”.", "date": "2018.09.03", "title": "В София първо вземат  проби от всеки ремонт,  после кметът ще плаща"}
{"url": "https://www.24chasa.bg/novini/article/7037587", "text": "Варненският производител на ВиК оборудване “Филбо” ще използва за производствената си дейност електроенергия с гарантиран произход от екологично производство. Компанията, която е дългогодишен клиент на “Енерго-Про Енергийни Услуги”, получи удостоверение, че електроенергията, която ще консумира, е произведена изцяло от ВЕИ. “Филбо” предлага ВиК продукти, произведени с безотпаден производствен цикъл. Удостоверението за зелена енергия беше връчено на Елена Филатова - мениджър маркетинг и продажби, от Албена Лазарова - търговски директор на “Енерго - Про Енергийни Услуги”, и Деница Николова - мениджър продажби на ключови клиенти. “Сертификатът за зелена енергия потвърждава дългогодишния стремеж на компанията ни да работи, следвайки утвърдените международни екологични стандарти, коментира Филатова. “Енерго-Про Енергийни Услуги” насърчава производството и търговията с електроенергия, генерирана по екологичен начин. Компанията издава Удостоверения за зелена енергия в уверение на това, че продадената електрическа енергия е произведена изцяло от възобновяеми източници.", "date": "2018.09.03", "title": "“Филбо” избра зеления ток на “Енерго-Про”"}
{"url": "https://www.24chasa.bg/novini/article/7037727", "text": "Цените в България са скочили с 85% за 18 години. Данните са на Евростат. България е четвърта в Европейския съюз по поскъпване, предава Нова телевизия. Първенец е Румъния със скок в цените от 257%. Средно за Съюза поскъпването за последните 18 години е с 36.5 процента. В нашата страна най-сериозно са поскъпнали цигарите и алкохолът - с над 400 процента. Сериозен ръст в цените за периода има и при образованието - над 200 процента, както и при здравеопазването - над 150 процента. За 18 години цените на тока, водата и газа са се вдигнали със 130%, а на храните с 87 на сто.", "date": "2018.09.03", "title": "Евростат: Цените в България са скочили с 85% за 18 години"}
{"url": "https://www.24chasa.bg/novini/article/7037733", "text": "Аржентинският президент Маурисио Макри обяви серия от мерки за затягане на коланите с цел да успокои пазарите и да спре срива на националната валута - песото, което изгуби повече от половината от стойността си тази година, предаде ДПА, цитирана от БТА. Ще бъдат ликвидирани около половината от министерствата, ще се повишат експортните мита. Девет министерства ще загубят самостоятелния си статут с цел съкращение на бюджетните разходи, се казва в съобщение на пресслужбата на президента. Министерствата на околната среда и устойчивото развитие, на енергетиката, на туризма, на труда, на аграрната промишленост, на здравеопазването, на културата, на науката и на технологиите стават държавни департаменти и се вливат в други министерства. От структурата на правителството изчезва министерството на модернизацията. Макри обяви тези мерки ден преди преговорите на аржентинска делегация във Вашингтон с ръководството на МВФ с искане да се ускори отпускането на обещаните на страната спасителни кредити.", "date": "2018.09.03", "title": "Намаляват наполовина министерствата в Аржентина заради нуждата от икономии"}
{"url": "https://www.24chasa.bg/novini/article/7037741", "text": "Фасадата на сградата на Националния музей на Бразилия, където миналата нощ избухна огромен пожар, може да рухне, предаде телевизионният канал \"Глобу\", като се позова на пожарникарите и беше цитиран от ТАСС. Спасителните служби продължават огледа на сградата и ликвидират остатъчни огнища, като заедно с това изваждат и оцелели в огнената стихия експонати, предава БТА. Пожарникари алармираха, че по фасадата има пукнатини, което крие рискове от рухване. Музеят е в северната част на Рио в историческо имение от началото на 19 в., принадлежало някога на търговец на роби. След пристигането на Португалия в Новия свят, през 1808 г. триетажното здание става владение на монархическото семейство, а през 1816 г. става и негова официална резиденция. В това имение са се случили важни исторически събития. Там през 1822 г. е обявена независимостта от португалската корона, там е заседавало първото конституционно събрание, сложило край на монархическата форма на управление и положило основите на републиката. Музеят, създаден по нареждане на крал Жуау Шести през 1818 г., е пренесен в имението чак през 1892 г. Пожарът избухнал след затварянето на музея и затова пострадали няма. Четирима уредници, които са били на работа, са успели да излязат навреме от пламналата сграда. Според една от версиите пожарът може да е предизвикан от падането на летящ китайски фенер на покрива на музея. Ръководството на музея смята, че големите загуби е можело да бъдат избегнати, ако сградата е била снабдена със съвременна противопожарна система. \"Сградата не е била пригодена за функционирането на съвременно научно учреждение с високо ниво на потребление на електроенергия. Лабораториите, ИТ-оборудването, административните зони, са увеличавали товара върху електрическата мрежа\", констатира Роберто Леер, ректор на Федералния университет на Рио де Жанейро, структурна единица от който е и музеят. Националният музей е най-старото научно учреждение в южноамериканската държава. В колекцията му от около 20 млн. експонати има археологически и древноегипетски артефакти, мумии, предмети от бита и минерали. В музея се пазеше и човешки скелет, признат за най-стария, открит на територията на Северна и Южна Америка. Той е на жена, живяла преди повече от 12 000 години. Франция е готова да окаже експертна помощ на Бразилия за възстановяване на Националния музей в Рио, който е почти напълно унищожен, написа днес в Туитър френският президент Еманюел Макрон и определи станалото като трагедия, превърнала в пепел велика история и памет. Телевизия \"Глобу\" излъчи кадри с десетки жители на Рио, които си пробиха днес път към сградата и образуваха около музея \"жива верига\", въпреки че полицията и общинската гвардия се опитаха да ги удържат. Акцията символизира желанието на участниците да \"прегърнат\" музея, смятан от тях за национална гордост. Органите на реда използваха сълзотворен газ и шумови гранати, за да разпръснат хората. Съобщено беше, че гасенето на огъня е било затруднено и защото противопожарните кранове в съседство не са работели. В огъня е оцелял метеоритът Бендего с тегло от 5260 кг, намерен в съвременна Бразилия в края на 18 в.", "date": "2018.09.03", "title": "Сградата на изгорелия Национален музей на Бразилия може да рухне (Видео)"}
{"url": "https://www.24chasa.bg/novini/article/7037745", "text": "Правим пълна ревизия  на имуществото на Арабаджиеви, заяви пред \"Труд\" шефът на Комисията за противодействие на корупцията Пламен Георгиев.  Той обясни, че по случая ще бъде сформиран специален екип от спецпрокурори и инспектори. \"Все още не знаем с какво имущество разполага Арабаджиев зад граница, но имаме прекрасни отношения с партньорски организации в чужбина и няма да представлява трудност да установим какви са имотите му\", казва още Георгиев.  По-трудно било да се докажат свързани лица и фирми.", "date": "2018.09.03", "title": "Правят пълна ревизия на имотите на Арабаджиеви"}
{"url": "https://www.24chasa.bg/novini/article/7037671", "text": "Израелската Обществена корпорация за радио и телевизионно разпространение се извини, защото е нарушила забрана, свързана с германеца Рихард Вагнер, на когото се гледа като на антисемит и любим композитор на нацистите, съобщи ДПА, цитирана от БТА. Израелската Обществена корпорация за радио и телевизионно разпространение получила оплаквания, защото излъчила откъси от операта \"Залезът на боговете\" от Рихард Вагнер. \"Това се дължи на редакторска грешка - увери говорителка на корпорацията. - Има ясна директива да не се излъчват негови творби заради мъката, която подобни предавания отключват у оцелелите от Холокоста сред слушателите\".", "date": "2018.09.03", "title": "Израелско радио пусна опера на Вагнер, в страната го считат за композитор на нацистите"}
{"url": "https://www.24chasa.bg/novini/article/7037666", "text": "В задънена улица влезе държавата - след 3 дни съвещания Валери Симеонов обяви, че партията му остава в патриотичния съюз и в управляващата коалиция с ГЕРБ, но два часа по-късно партньорът му Волен Сидеров обяви, че тази няма да стане. И поиска оставката му. Това стана на влизане в Министерския съвет за инфарктна среща при премиера Бойко Борисов за ремонта на кабинета и съдбата на малката и голямата коалиция. Тя започна в 18 часа, малко след като министър-председателят се завърна от посещението си в Черна гора. И продължи до късно вечерта. Особено важно бе защото във вторник есенният политически сезон стартира със заседание на парламента. Бойко Борисов пък заминава на посещение в Израел във вторник и сряда и иска да е сигурен, че нещата няма да излязат извън контрол по време на краткото му отсъствие. Освен това пак заради визитата на Борисов правителственото заседание е изтеглено от сряда за вторник. Тъй като обаче премиерът ще разполага с кратко време, преди да излети по обед, се очаква въпросът с оставките на министрите да се решава следващата седмица. Преди в неочаквана първа точка за коалиционния съвет да се превърне искането на Сидеров за оставка на Симеонов, лидерът на НФСБ бе охладил патоса си от миналата седмица за напускане. По-рано през деня Валери Симеонов обяви след тридневния размисъл и съвещания на ръководството на партията му, че “България е над всичко” и няма да излиза от управлението. Постави обаче Не даде срок, но посочи, че не можел да чака повече. Първото условие е коалицията да промени начините на управление и вземането на решения за кадровите смени. “Имаме проблем с коалицията - 12 случая на уволнения не защото не са си вършили работата”, коментира Симеонов по повод оставките на кадри от управлението от последната година и половина. Симеонов иска и промяна в управлението на парламентарната група. Не уточни обаче дали това означава смяната на Волен Сидеров, или ще се управлява колективно. Третото решение на партията е да гласува против оставките на тримата министри - вътрешния Валентин Радев, транспортния Ивайло Московски и регионалния Николай Нанков. Симеонов дори допусна възможността оставките им да не бъдат приети от парламента. Видяхме подобни случаи, каза вицепремиерът. Симеонов поиска и ускорено изпълнение на заложените в управленската програма задачи - реални реформи в пенсионната система, повишаване на доходите и бързото приемане на 5-те законопроекта на НФСБ, като най-важен бил законът за шума. Не пожела да каже какъв срок дава на правителството. Но не се ли изпълнят тези условия, отново ще свикат съвет на партията за напускане на коалицията. за раздяла с ГЕРБ и патриотите. Още през ноември той се закани да напусне правителството заради освобождаването на Димитър Главчев като председател на Народното събрание. През юни пък поводът бе, че не среща достатъчна подкрепа за закона за шума. Само месец след това напрежението отново избухна с пълна сила заради Закона за приватизацията и следприватизационния контрол. Тогава той заплаши, че ще “счупи коалицията” - бъдат ли приети промените, НФСБ ще напусне коалицията. “Свидетели сме на яростен отпор на маргинални групи, насъсквани от опозиционните партии БСП и ДПС, които не желаят провеждането на реални реформи. За всички е ясно, че 10 души, застанали на протест пред МС, са достатъчни за спирането на всеки законопроект”, каза Симеонов. И настоя да не се жертват реформите заради “съмнително поддържане на политически рейтинг чрез показно решаване на проблеми, повдигнати в сутрешни телевизионни блокове и репортажи, или такива, поставени от маргинализирани групи протестиращи, НПО-та и опозицията”. НФСБ смята също, че законопроектите ѝ са бойкотирани от останалите участници в управлението, и настоява те да ревизират позициите си по тях. Симеонов обясни, че още при реденото на кабинета, и за пореден път поиска оставката на Николина Ангелкова. Досега не поставил конкретно въпроса за освобождаването ѝ заради европредседателството. “От доста време настоявам за отстраняването на министър Ангелкова, защото смятаме, че тя не е особено полезна в бранша, в който работи. Не може един цял сектор да се управлява в посока обслужване на монополни интереси, реверанси към не особено известни с почтен бизнес фирми”, заяви Симеонов. Според него тя не била подходяща за никой пост, намеквайки, че няма да я подкрепи за бъдеща рокада като транспортен министър. Не ми е детската мечта да оглавявам Министерството на туризма, отвърна Симеонов на въпрос дали той лично ще го поеме. “Ние не казваме, че ще попречим на ГЕРБ да си сменя министрите, но ще си кажем мнението. Ако ГЕРБ си спечели изборите самостоятелно, да заповяда да си управлява, но така или иначе сме в условия на коалиция, така че нека всички да си спазват задълженията”, заяви още Симеонов. “Оставка е необходима. на извиването на ръце, топката е в г-н премиера”, реагира обаче Волен Сидеров. Бившият кумец на Симеонов и настоящ негов коалиционен партньор призова ръководството на ГЕРБ да не мълчи и ако не е съгласно с изявлението му, че има лична диктатура на Борисов, да каже: “Г-н Симеонов, ти лъжеш, грешиш и мамиш хората и си подай оставката”. С него или без него, коалицията продължава, отсече още Сидеров. Хората на НФСБ в парламентарната група на патриотите са 8 и при евентуално им излизане от властта ГЕРБ, “Атака” и ВМРО биха останали със 116 души. Но първо, още И второ, Веселин Марешки още миналата седмица декларира, че може да се разчита на неговите 12 депутати от “Воля”. Има и един независим бивш човек на Марешки, а отскоро такъв е и левият земеделец Спас Панчев, отлюспен от БСП с обвинения, че търси консолидация с ГЕРБ.  Енергията на партиите от “Обединени патриоти” може да носи реални ползи за България и българите, идеята на патриотизма е да обединява, не да разделя, написа вицепремиерът и лидер на ВМРО Красимир Каракачанов във фейсбук преди решаващия разговор при Бойко Борисов за съдбата на малката и голямата коалиция. И посочи в 7 точки защо формулата да се запази:  За пръв път национално мислещите хора имат своето единно представителство и то изведе идеите на патриотизма на качествено ново ниво. Всички ясно трябва да осъзнаем задълженията пред нашите избиратели за реализиране на управленската програма.  Категорично съм за възстановяване на диалога без поставяне на предварителни условия.  Вина за сегашното напрежение имат всички участници в коалицията и всеки трябва да осъзнае своята, а не да изтъква чуждата. Никой няма права на ментор.  Изход има, ако има воля за полагане на усилия и загърбване на личния и партийния егоизъм.  Считам, че Съветът на коалицията трябва да се събере възможно най-скоро и да утвърди базисните ѝ политики през следващия политически сезон.  Наложително е приемането на Етични правила като част от коалиционното ни споразумение.  Всяка от партиите в ОП трябва еднозначно да заяви още в следващите дни желае или не в бъдеще да участва в коалицията при провеждане на избори. “Това е отговорът ми към всички зададени и незададени въпроси от последните дни. България над всичко”, завършва изявлението си Красимир Каракачанов. Кметове, сред които и червени, комуникират активно помежду си, за да намерят подход към Бойко Борисов и той да остави строителния министър Николай Нанков в правителството. “Ще настоявам този министър да не бъде пипан. Той не е отговорен за трагедията в Своге и е сред отличниците на кабинета. Няма да е справедливо да бъде хвърлен на кучетата без вина, преди края на разследването”, мотивира се Каракачанов. С уговорката, че и тримата министри са на ГЕРБ, вицепремиерът и военен министър обяви, че ще брани до последно само Нанков. Валери Симеонов също предупреди, че НФСБ ще гласува против оставките на Нанков, Мовковски и Радев. В ГЕРБ се вижда тиха вълна на недоволство най-вече заради Нанков. Отявлени гербери пишат във фейсбук, че се чувстват предадени заради неговата оставка и че не е трябвало Борисов да се поддава на рекета на БСП. Въпреки натиска премиерът е бил твърд, че оставките ще бъдат гласувани. Самото гласуване в парламента най-вероятно ще е идната седмица. ", "date": "2018.09.03", "title": "Тупик: Валери няма да си ходи, но Волен не  ще кумът му  да остава (Обзор)"}
{"url": "https://www.24chasa.bg/novini/article/7037692", "text": "Президентът на Украйна Петро Порошенко каза днес, че има намерение до 30 септември да уведоми Русия за прекратяване на действието на договора за дружба, сътрудничество и партньорство между двете страни, предаде ТАСС, цитирана от БТА. На среща с лидерите на парламентарните групи днес той каза, че в най-скоро време ще свика заседание на украинския Съвет за национална сигурност (СНС) за обсъждане на въпроса. Порошенко подчерта, че \"договорът не се анулира, защото това е сложна и дълга процедура, а прекратява действието си, защото то не се продължава\". Той добави още, че този въпрос е изключително от компетенцията на президента и не изисква гласуване в парламента. Порошенко обаче иска все пак да чуе мнението на депутатите и то да бъде отчетено при обсъждането на въпроса в СНС. На 30 август външният министър Павло Климкин каза, че министерството е подготвило всички необходими документи за прекратяването на договора, чийто срок изтича през април 2019 г. През октомври 2018 г. изтича срокът, в който страните са длъжни да заявят дали смятат да продължат или да прекратят действието на договора за пореден 10-годишен срок.", "date": "2018.09.03", "title": "Украйна: До края на месеца ще уведомим Русия, че прекратяваме договора за дружба"}
{"url": "https://www.24chasa.bg/novini/article/7037698", "text": "Броят на жертвите при днешната експлозия в склад за боеприпаси в Самърсет Уест в Република Южна Африка нарасна до 8 души, каза говорител на спасителите и пожарникарите, цитиран от Ройтерс и БТА. \"Потвърждавам, че 8 души са мъртви\", каза говорителят и добави, че причината за взрива още не е изяснена. \"Райнметал Динел мунишън\" (RDM) е съвместно оръжейно предприятие на германското \"Райнметал вафе муницион\" и южноафриканския държавен оръжеен производител \"Динел\". Складът се намира край Кейптаун. Ръководството на предприятието съобщи, че експлозията е избухнала в една от сградите в склада, но не посочи има ли жертви и ранени, подчертавайки, че разследването е в ход. RDM произвежда и доставя подбрани, свързани с муниции и експлозиви, продукти на военните и полицията в РЮА и по целия свят. \"Райнметал\" има 51-процентен дял, а \"Динел\" - 49 процента, в съвместното предприятие.", "date": "2018.09.03", "title": "Експлозия в склад за боеприпаси в Южна Африка, 8 са загинали"}
{"url": "https://www.24chasa.bg/novini/article/7037710", "text": "Германското правителство призова хората, които скърбят заради убийството на мъж в град Кемниц, за което се предполага, че е извършено от мигранти, да се разграничат от крайнодесните екстремисти, участващи в съпроводени от насилие ксенофобски демонстрации през последната седмица, предадоха Асошиейтед прес и ДПА. Правителственият говорител Щефен Зайберт каза, че като се изключи оправданата тревога и шока от убийството, \"тези шествия на крайнодесни екстремисти, готови да упражняват насилие, и неонацисти нямат нищо общо със скръбта по някого или със загрижеността за даден град или общност\", предава БТА. По думите му подобни демонстрации \"не изпращат послание на траур, а на омраза\" към чужденците, политиците, полицията и свободната преса. \"Ако някой не мисли по този начин, ще бъде добре да прокара ясна линия и да се разграничи от тези, които вършат това\", заяви той. Убийството на 35-годишния германец Даниел Хелиг на 26 август в Кемниц предизвика протести, някои от които прераснаха в насилие. Миналата седмица в града, намиращ се в провинция Саксония, имаше множество шествия, организирани от десни организации, и съобщения за нападения срещу хора, сметнати за чужденци. Властите казаха, че 22-годишен иракчанин и 23-годишен сириец са арестувани по подозрение за убийството. \"Ако тяхната вина бъде доказана, тогава те ще понесат пълната сила на нашите закони\", заяви Зайберт. Хиляди хора се очаква да присъстват на безплатен концерт на открито в Кемниц днес, имащ за цел да изпрати сигнал срещу омразата и антиимигрантските настроения. Проявата под наслов \"Ние сме повече\" е част от усилията на германското гражданско общество да се противопостави на разрастващото се крайнодясно движение на някои места в Германия. Вдовицата на Хелиг за първи път се изказа публично, като заяви, че \"Даниел никога не би искал\" протестите, избухнали заради неговото убийство. \"Даниел не беше нито ляв, нито десен\", каза тя пред в. \"Билд\" и добави, че е потресена как крайната десница използва неговата смърт. \"Всичко, което искаме да направим точно сега, е да скърбим за него на спокойствие\", каза жената, идентифицирана като Бианка Т. Бившият германски външен министър Зигмар Габриел написа в Туитър, че \"крайнодесният терор в Кемниц не е проблем на Саксония, а на Германия\". Той разкритикува политическата върхушка за това, че е твърде пасивна, когато става дума за борба с крайнодесните групи в страната, и я призова да бъде по-активна на места, където има тлеещо недоволство и антиимигрантски настроения. Според него обаче има ясно разграничение между гневни граждани и такива, които подстрекават хората с омраза. \"Трябва да действаме твърдо към тези терористи\", каза той в интервю за телевизия \"Билд\". Габриел призова вътрешното разузнаване да започне да наблюдава националистическата партия \"Алтернатива за Германия\". В миналото тя официално се разграничаваше от радикалните крайнодесни групи, но в края на миналата седмица за първи път обедини сили с по-радикалната организация \"Патриотични европейци против ислямизацията на Запада\" (ПЕГИДА) и се включи в протестите в Кемниц заедно с нея, отбелязва Асошиейтед прес. Властите в провинциите Саксония и Бремен заявиха, че са започнали да наблюдават младежкото крило на \"Алтернатива за Германия\", посочва Ройтерс. Говорителка на разузнавателната служба на Бремен каза, че наблюдението е започнало миналата седмица. Вътрешният министър на Саксония Борис Писториус посочи като основания за наблюдението \"несъмнени признаци за структурни връзки с организирани десни екстремисти\". Наблюдението е деликатен въпрос в Германия след злоупотребите на Гестапо през нацистката епоха и на Щази в комунистическа Източна Германия по време на Студената война. Проучване, направено за медийната група \"Функе\", обаче показва, че 57 процента от германците смятат, че \"Алтернатива за Германия\" би трябвало да бъде наблюдавана от властите. Съпредседателят на \"Алтернатива за Германия\" Йорг Мойтен каза пред поддръжници, че не е имало насилие срещу негерманци в Кемниц и че партията не бива да бъде поставяна под наблюдение. Той обвини канцлерката Ангела Меркел за \"фалшиви новини\" и заяви, че тя би трябвало да се оттегли. Другият съпредседател Александер Гауланд определи обществения гняв след убийството в Кемниц като оправдан, но настоя, че партията му не подкрепя екстремизма. Разузнавателните служби вече наблюдават членове на крайната левица и крайната десница в Германия, а също ислямисти, подозирани за планиране на нападения. Лидерката на Германската социалдемократическа партия Андреа Налес подкрепи наблюдението на \"Алтернатива за Германия\" като цяло. Вътрешният министър Хорст Зеехофер и неговият Християнсоциален съюз смятат, че като цяло не са налице условията, които да изискват наблюдението на \"Алтернатива за Германия\".", "date": "2018.09.03", "title": "Берлин: Шествията на крайнодесните нямат общо със скръбта за убийството в Кемниц"}
{"url": "https://www.24chasa.bg/novini/article/7037611", "text": "Сирийска плувкиня, помогнала преди три години за спасяването на 18 бежанци в бедстваща лодка, ще остане в ареста тази седмица в рамките на разследване на гръцките власти за трафик на хора, предаде ДПА, цитирана от БТА. Гръцките власти наредиха днес тя да остане под арест най-малкото до следващата седмица, съобщи нейният адвокат. Сара и сестра й Юсра станаха известни, след като благодарение на уменията си по плуване изведоха до брега започналата да потъва лодка, с която заедно с още 18 души бяха поели от Турция към остров Лесбос през август 2015 г. От тогава двете жени живеят в Германия, но Сара продължи да работи като доброволец, оказвайки помощ на мигрантите, пристигащи на Лесбос. Сара Мардини е сред 30 членове, предимно чужденци, на най-малко три неправителствени организации, които са разследвани в Гърция. Юсра участва в Олимпийските игри в Рио през 2016 г. в отбора на бежанците и от 2017 г. е посланичка на добра воля на Върховния комисариат на ООН за бежанците, посочва АФП.", "date": "2018.09.03", "title": "Сирийската плувкиня, спасила 18 бежанци, остава в ареста в Гърция"}
{"url": "https://www.24chasa.bg/novini/article/7037526", "text": "Президентът на босненската Република Сръбска Милорад Додик заяви днес, че косовският външен министър Беджет Пацоли не е добре дошъл в Баня Лука, където го е поканил босненският му колега Игор Църнадак, предаде Танюг, цитирана от БТА. \"Република Сръбска не е дала съгласие Босна и Херцеговина да признае самообявилото се Косово и министърът на тази лъжедържава не може да бъде добре дошъл в Република Сръбска\", каза Додик за местната телевизия РТРС. Той добави, че вратите на нито една институция в републиката няма да бъдат отворени за Пацоли. Додик каза, че поканата на Църнадак, отправена към Пацоли, е \"провокация\" и \"подмазване на западните центрове\". Беджет Пацоли е поканен на неформална среща на външните министри на страните членки на Процеса за сътрудничество в Югоизточна Европа /ПСЮИЕ/, която ще се състои утре в главния град на Република Сръбска Баня Лука. По-рано външният министър на Босна и Херцеговина заяви, че косовският му колега Беджет Пацоли идва в Баня Лука със съгласието на Белград.", "date": "2018.09.03", "title": "Додик: Косовският външен министър не е добре дошъл в Република Сръбска"}
{"url": "https://www.24chasa.bg/novini/article/7037538", "text": "От утре, 04. 09.2018 г., Общинското дружество „Пазари Запад“ ЕАД, което стопанисва и управлява част от площта около Националния Стадион „Васил Левски“, ще администрира този терен. От 04 септември престоят и паркирането на МПС от всякакъв вид ще се таксуват, както следва – 1 лв. на час за първите четири часа и 2лв. за всеки следващ час. От 20.00ч. до 8.00ч. цената е 1 лев на час. Търговията с колела, части за тях, както и ски и аксесоари, която от години се извършва на това място няма да бъде премахната. Тя ще се осъществява на цена от 12лв. на паркомясто за ден. Целта е да се въведе ред около Националния стадион, който да осигури спокойствие и комфорт на софиянци и гостите на столицата. .", "date": "2018.09.03", "title": "Теренът около Националния стадион от утре е платена зона за паркиране"}
{"url": "https://www.24chasa.bg/novini/article/7037567", "text": "Президентът на САЩ Доналд Тръмп започна днешния американски Ден на труда с атака срещу високопоставен профсъюзен лидер, в отговор на критиките на председателя на Американската федерация на труда и Конгреса на индустриалните организации (AFL-CIO) Ричард Тръмка, предаде Асошиейтед прес, цитирана от БТА. Тръмп написа в Туитър днес, че \"през почивните дни Тръмка е представил своя профсъюз незадоволително по телевизията \". Той добави: \"Лесно е да се види защо профсъюзите се справят толкова зле. Демократ!\" Тръмп реагира на участие на Тръмка по \"Фокс нюз сънди\", където синдикалистът каза, че усилията за преразглеждане на Северноамериканското споразумение за свободна търговия (НАФТА) трябва да включват Канада. Тръмка, чиято организация обединява повечето профсъюзи, каза, че икономиките на САЩ, Канада и Мексико са \"равнопоставени\" и, че е \"много трудно да се види как ще сработят нещата без участие на Канада в сделката\". В събота Тръмп написа в Туитър, че \"няма политическа необходимост\" Канада да остане в НАФТА. Спорно е обаче дали Тръмп може едностранно да изключи Канада от сделка, която да замени тристранното споразумение НАФТА, без одобрението на Конгреса. Всеки подобен ход вероятно ще се изправи пред прекалено дълги законови и конгресни предизвикателства. Преговорите на американското правителство за оставане на Канада в ревизирания търговски блок трябва да започнат тази седмица, като Вашингтон и Отава ще се опитат да излязат от задънената улица по въпроси като канадския пазар на мляко и усилията на САЩ да защитят фармацевтичните си компании от широка конкуренция. Тръмп желае новото търговско споразумение да бъде завършено до 1 декември. По телевизията Тръмка каза още за Тръмп, че това, което президентът е направил, за да наруши правата на работниците, надхвърля онова, което е направил, за да им помогне\", като изтъкна, че Тръмп не е излязъл с инфраструктурна програма и е отменил правила, което \"ще ни пречи на работата\". Запитан за ниския ръст на безработица и икономическия растеж, Тръмка каза, че \"те са добре, но заплатите спадат от началото на годината. Цените на бензина растат от началото на годината. Така че, като цяло, работниците не се справят толкова добре\". Днес Тръмп похвали шумно икономиката, като каза: \"Нашата страна се справя по-добре от всякога с рекордно ниска безработица\". Той добави: \"Работникът в Америка се справя по-добре от всякога. Да празнуваме Деня на труда\". Нивото на безработицата от 3,9 процента не е най-доброто досега - то е близо до най-ниските нива от 18 години, уточнява АП.", "date": "2018.09.03", "title": "Тръмп нападна водещ синдикалист в\nДеня на труда"}
{"url": "https://www.24chasa.bg/novini/article/7037571", "text": "Използването на ракети-носители \"Рокот\" ще бъде прекратено през 2019 г., предаде ТАСС. Това оповести заместник генералният директор на руския Централен научно-изследователски институт по машиностроене Александър Медведев, цитиран от БТА. \"Следващата година \"Рокот\" ще прекрати съществуването си\", каза той на конференция, посветена на 110-годишнината от рождението на видния съветски конструктор на ракетни двигатели Валентин Глушко. Ракетата \"Рокот\" се използва за търговски изстрелвания в космоса от 2000-ата г. и за изстрелвания в рамките на Федералната космическа програма от 2005 г. От 2000-ата г. до април 2018 г. от космодрума Плесецк са осъществени 28 старта с тази ракета, в резултат на които са изведени в орбита около 70 космически апарата с различно предназначение.", "date": "2018.09.03", "title": "Спира използването на ракети-носители \"Рокот\" през следващата година"}
{"url": "https://www.24chasa.bg/novini/article/7037577", "text": "Турският министър на търговията Рухсар Пекджан и катарският министър на икономиката и търговията Ахмед бин Мухамед бин Джасим Ал Сани ще парафират утре в Анкара споразумение за търговско и икономическо партньорство, предаде турският телевизионен канал НТВ, като се позовава на съобщение на турското министерство на търговията. Катарският министър на икономиката и търговията ще посети Турция по покана на министър Пекджан, предава БТА. В рамките на визитата в турското министерство на търговията ще състоят разговори на делегации на двете страни, а след това на церемония двамата министри ще парафират споразумението, което представлява всеобхватно споразумение за свободна търговия. Споразумението е насочено към широко либерализиране на търговията на стоки и услуги. С него се цели свиване на текущия дефицит на Турция, както и привличане на катарски капитал.", "date": "2018.09.03", "title": "Турция и Катар подписват споразумение за търговско партньорство"}
{"url": "https://www.24chasa.bg/novini/article/7037607", "text": "Първият дипломат на Европейския съюз каза днес, че светът преминава през период на хаос и блокът от 28 държави трябва да работи по-тясно с международните партньори, тъй като многостранната система е поставена под заплаха, предаде Асошиейтед прес, цитирана от БТА. В реч пред посланиците на ЕС, в която изложи визията си за идната година, върховният представител на общността по въпросите на външните работи и политиката на сигурност Федерика Могерини каза, че \"целият свят преминава през момент на хаос и въпросът е само момент ли е това или е дългосрочна тенденция?\". \"Самата идея за мултикултурализъм е поставена под съмнение\", каза Могерини. Макар че не спомена директно САЩ или президента Доналд Тръмп, Могерини подчерта значението на ядрената сделка с Иран и промените в световния климат, отхвърлени от Тръмп. Тя също така засегна централната роля на Световната търговска организация, чийто правила са поставени на изпитание от политиката на Тръмп. \"Нито една велика сила не е достатъчно велика в света днес\", каза първият дипломат на ЕС. Могерини призова посланиците да уверят партньорите си - които се простират от Канада, Австралия, Нова Зеландия, Япония, Южна Корея до цяла Африка\", че \"Европа не се оттегля от световната сцена. Точно обратното, ще бъдем дори още по-ангажирани през идната година\". Федерика Могерини посочи, че Европейската комисия предлага повишаване на бюджета на Европейската служба за външна дейност - по същество служба зад граница с около 140 екипа по цял свят - с около 30 процента, за да покаже, че \"сме готови да играем роля в света с нашите принципи, с нашите ценности, с нашите политики, но също и с нашите ресурси\". С население от общо около 500 млн. души ЕС е най-големият търговски блок и е водещ в предоставянето на помощи. Днес Могерини каза още, че няма да се стреми да остане на поста след изтичане на мандата й като първи дипломат на ЕС през 2019 г., предаде Франс прес. Тя посочи, че иска \"да остави къщата в ред\" на своя приемник през октомври 2019 г., когато изтича мандатът на настоящата Европейска комисия.", "date": "2018.09.03", "title": "Могерини: Нито една велика сила не е достатъчно велика в света днес"}
{"url": "https://www.24chasa.bg/novini/article/7037631", "text": "Градският съвет на испанската столица планира да приеме през септември ограничения за максималната скорост до 30 км/ч за повечето улици в града, за да се гарантира сигурността на участниците в движението по пътищата, съобщи ТАСС, позовавайки се на вестник \"Ел паис\". Според информация на вестника мерките ще засегнат 10 053 улици на Мадрид (79,75 процента от общия брой на улиците), а по много улици с две или повече ленти за движение в една посока все пак ще се запази ограничението на скоростта от 50 км/ч., предава БТА. Също така до 20 км/ч ще бъде ограничена максималната скорост по улиците, където тротоарът е разположен на едно ниво с пътя. Градските власти отбелязват, че тези норми са призвани \"да понижат броя на произшествията по пътищата и да успокоят трафика, за да се гарантира сигурността на пешеходците и велосипедистите, а също така на хората с ограничени възможности, живеещи в съседните райони\". Авторите на инициативата се позовават на данни на Световната здравна организация (СЗО), според които при скорост от 50 км/ч рискът от смърт при катастрофа е близо осем пъти по-висок, отколкото при скорост от 30 км/ч. Така при сблъсък на автомобил с пешеходец със скорост от 64 км/ч около 85 процента от пострадалите загиват, до 48 км/ч - около 45 процента, а при сблъсък със скорост 30 км/ч случаите с фатален край са само 5 процента. Според данните на СЗО, в целия свят в резултат на ПТП всяка година загиват около 1,25 милиона души (този показател остава почти непроменен от 2007 г.), при това травмите, причинени от ПТП стават основна причина за смъртта на млади хора на възраст от 15 до 29 години. Ежегодно различни видове травми от ПТП получават от 20 до 50 милиона души. Най-слабо защитените участници на уличното движение са мотористите, пешеходците и велосипедистите.", "date": "2018.09.03", "title": "Ограничават до 30 км/ч скоростта за движение по пътищата в Мадрид"}
{"url": "https://www.24chasa.bg/novini/article/7037641", "text": "Косовското правителство избра свой екип за диалог с Белград, който ще се ръководи от вицепремиера Фатмир Лимай, съобщи сръбската национална телевизия РТС, цитирана от БТА. В състава на групата са и тримата други вицепремиери Енвер Ходжай, Дардан Гаши и Беджет Пацоли, който е и външен министър на Косово. В екипа са и Авни Арифи, досегашен ръководител на екипа за технически диалог със Сърбия, и Махир Ягджълар, представител на турското малцинство в правителството. На заседание на правителството премиерът Рамуш Харадинай каза, че в екипа има място и за представители на опозиционните партии и гражданските организации. Правителството ще изпрати решението за новия състав на екипа за преговори за одобрение в парламента. Харадинай каза, че с това решение и косовското правителство ще има свои представители в диалога с Белград. \"С тази делегация поемаме своя отговорност като правителство. Това е добра възможност правителството да съгласува действията си с парламента\", каза премиерът.", "date": "2018.09.03", "title": "Косовското правителство избра екип за диалог с Белград"}
{"url": "https://www.24chasa.bg/novini/article/7037648", "text": "Полицията в Кипър съобщи, че е заловила 36 сирийски мигранти, сред които 11 жени и 14 деца, след като лодката им била засечена край югоизточните брегове на средиземноморския остров, предаде Асошиейтед прес, цитирана от БТА. Полицията каза, че патрулен кораб е засякъл плавателния съд на мигрантите днес около обяд край района Кейп греко. Четири от децата в лодката са били бебета. За трети път през последните 4 дни лодка със сирийци е засичана край Кейп. Министърът на вътрешните работи Константинос Петридес повтори по-рано днес, че напливът на мигранти в последно време е наредил малката средиземноморска държава сред членките на ЕС, където са подадени най-много молби за предоставяне на убежище, според броя на местното население. Министърът посочи, че в момента Кипър понася \"непропорционално бреме\" и се нуждае от помощта на ЕС, за да се справи.", "date": "2018.09.03", "title": "Арестуваха 36 сирийски мигранти край бреговете на Кипър"}
{"url": "https://www.24chasa.bg/novini/article/7035952", "text": "“Ех, само да дойде петък” е често чувано възклицание в офиса. Петият ден от седмицата е чакан още от понеделник, защото почивката през събота и неделя обикновено все не стига. Една фирма в Нова Зеландия обаче решава да облекчи служителите си и съкращава работната им седмица само до четири дни - и то без да намалява заплатите им, и постига огромен успех. Компанията Perpetual Guardian провежда двумесечен експеримент, в който всичките ѝ 240 служители работят от понеделник до четвъртък по осем часа на ден. След края му личния живот и кариерата си, като преди това те са били само 54%, разказва в. “Гардиан”. Процесът е бил непрекъснато проследяван от анализатори - преди, по време и след експеримента, като събирали количествени и качествени данни. Начело на екипа са били двама професори от оукландски университети - по бизнес и технология. Perpetual Guardian е имала един месец да се подготви и да определи критерий, по който да се измерва производителността. Четиридневната работна седмица е въведена официално на 5 март. В началото и в края на експеримента служителите са попълнили анкети, като при сравнението им става ясно, че за работа в свободния си ден. Записките относно по-дългото свободно време също били положителни. Те гласели, че служителите имали възможност да участват повече в семейния живот, да си починат, да възстановят прекъснати контакти, дори и да творят и откриват нови неща. Като цяло удовлетвореността от живота им нараснала с 5%. Поради големия успех на експеримента основателят на компанията Андрю Барнс обмисля да въведе четиридневната работна седмица за постоянно. “Ако във фирмата има родители, които могат да прекарват повече време с децата си, как това може да е нещо лошо?”, пита се Барнс, който смята, че този начин на работа може дълбоко да повлияе в положителен аспект на обществото. Той смята, че така може да се подобри психичното здраве на хората. Самият той, както и компанията му, също печелят - а в същото време разходите са намалели. Въпреки големия успех обаче все пак е имало служители, които не били особено доволни от промяната. Не всички успели да свикнат с новото работно време, чувствали се притиснати да свършат работата си за по-кратък период. Други пък скучаели през допълнителния си свободен ден и им липсвала работната среда. Новозеландският министър на труда Иън Лийс-Галауей също е запознат с резултатите от този опит и твърди, че ги намира за “много интересни” и с радост би насърчил бизнеса да пробва нови и подобрени работни методи. В Нова Зеландия се работи около 1753 часа годишно, което според проучване на Организацията за икономическо сътрудничество и развитие от 2017 г. е на средно ниво спрямо останалите ѝ членки. датчани, норвежци и холандци също не се преуморяват. От друга страна, най-усилено се трудят хората в Мексико - по 2257 часа на година, следват Коста Рика и Южна Корея. По данни на Евростат за 2016 г. българите работят по 41 часа седмично. Средното работно време за ЕС е 40,3 часа на седмица, а най-работливи са англичаните, които се трудят по 42,3 часа за петте работни дни. Между Великобритания и България в класацията са Кипър, Австрия, Гърция, Полша и Португалия. Още от 2014 г. Международната организация на труда препоръчва въвеждането на 4-дневна работна седмица, а опити за въвеждането ѝ се правят още от 70-те години. През 1974 г. Великобритания дори изпробва 3-дневна работна седмица заради недостиг в доставките на електричество и постига 5% ръст на производителността. През 2008 г. властите в американския щат Юта решават, че като са се надявали, че така ще спестят от оперативни разходи. През 2011 г. обаче тази практика е прекратена. През 2013 г. всички държавни служители в Гамбия също започват да работят по четири дни в седмицата, 9 часа на ден, а в петък им се давало време за повече молитви и работа в земеделието.", "date": "2018.09.03", "title": "Новозеландци работят 4 дни в седмицата и са по-щастливи и продуктивни"}
{"url": "https://www.24chasa.bg/novini/article/7037656", "text": "Изследването на луните на Юпитер и Сатурн трябва да стане важна задача за учените през следващото десетилетие, заяви заместник директорът на Института за космически изследвания на Руската академия на науките Анатолий Петрукович, цитиран от ТАСС и БТА. \"Задачата за следващото десетилетие е изследването на луните на Юпитер и Сатурн\", каза той на конференция, посветена на 110-годишнината от рождението на видния съветски конструктор на ракетни двигатели Валентин Глушко. По думите му, под леда на луните на Юпитер има вода и учените знаят за съществуването на горещи точки там. Той отбеляза, че е възможно да се открият примитивни форми на живот на тези естествени спътници. Освен това е нужно да се донесат образци от въпросните луни, но \"засега това е извън пределите на възможностите на развитието ни\".", "date": "2018.09.03", "title": "Русия: Изследването на Юпитер и Сатурн трябва е важна задача през 2020-2030 г."}
{"url": "https://www.24chasa.bg/novini/article/7037662", "text": "Фотомантаж, публикуван от основния съветник на румънското правителство, представящ държавния глава Клаус Йоханис, който е с германски корени, като Хитлер, предизвика днес остри реакции на политическата сцена в Румъния на фона на силни напрежения между президентството и правителството, предаде АФП, цитирана от БТА. Кратък видеоклип, качен във Фейсбук от основния съветник на правителството Дариус Вълков, съдържа фотомонтаж, представящ държавния глава с кичур и мустачки на Афолф Хитлер. Фотомонтажът е придружен с коментар \"Хайл Йоханис\". Същият клип отъждествява асоциацията, представляваща германското малцинство в Румъния, с \"нацистка организация\". \"Този клип е изключително сеиозен, накърнява престижа на президентството и паметта на жертвите на Холокоста\", посочи Националнолибералната партия, като поиска оставката на Вълков. Този фотомонтаж предизвика стотици негативни коментари. Впоследствие той бе изтрит от съветника, който е бивш министър на финансите /2014-2015/, осъден на първа инстнация през февруари на осем години затвор за корупция. Вълков продължава да бъде водеща фигура на управляващата Социалдемократическа партия. Подобни атаки \"са достойни за съжаление, още повече, когато Румъния се подготвя да поеме ротационното председателство на ЕС\" от 1 януари 2019 г., заяви за АФП председателят на асоциацията на румънското малцинство в Румъния Пол-Юрген Пор. Той уточни, че неговата асоциация ще изпрати писмо до премиера Виорика Дънчила, за да \"поиска отстраняване на Вълков\". Министърът на труда Лия-Олгуца Василеску предизвика преди десет дни възмущение като заяви, че държавният глава \"като германец наистина демонстрираше наглост, говорейки за \"обгазяване\". Тя визираше думи на Йоханис, който критикува диспропорционалното използване на сълзотворен газ по време на антиправителствена демонстрация на 10 август. Съветът за борба с дискриминацията получи редица жалби от лица, които са се почувствали \"обидени\" от Василеску, посочи за АФП говорител на съвета. По време на визита миналата седмица на германския външен министър Хайко Маас румънският му колега Теодор Мелешкану го увери, че \"категорично порицава всякакво изразяване на позиция, вредящо на имиджа на германското малцинство\". Президентът Йоханис е в открит конфликт от месеци с правителството на Социалдемократическа партия, което той обвинява, че увеличава реформите, нанасящи вреда на независимостта на правосъдието.", "date": "2018.09.03", "title": "Основният опонент на Клаус Йоханис пуснал клип, в който го сравнява с Хитлер"}
{"url": "https://www.24chasa.bg/novini/article/7037501", "text": "До този момент са умъртвени 87 прасета в провадийското село Тутраканци. Те не са били регистрирани, каквото е изискването на закона, съобщиха от кризисния щаб, свързан с мерките за предотвратяване на разпространението на африканската чума. Има и няколко диви прасета, които също са умъртвени, съобщи  Започна вземането на проби от прасетата в провадийското село Бозвелийско, за да се установи дали са заразени с африканска чума. Директорът на Областната дирекция за безопасност на храните във Варна д-р Златина Димова съобщи: “Кръвните проби ще бъдат получени в София утре сутринта. Надяваме се първите резултати да излязат в рамките на късния следобед привечер“. Хората оставиха въпроса пред кмета на Провадия, останало е много зърно, неприбрано. Кооперациите ще претърпят големи загуби. Дезинфекцирани са дворовете, където са се отглеждали животните. До момента няма открити болни прасета в провадийското село Бозвелийско, а проби за африканска чума от всички 55 такива животни в селото ще бъдат взети до края на деня и изпратени за изследвания в София. Това обяви областният управител на Варна Стоян Пасов и допълни: “Според мен основният въпрос е дали е излязла заразата от село Тутраканци, или не. По данните, които са събрани от община Провадия са 55, но както видяхте в Тутраканци, по три беше бройката. Заровихме 87 прасета. Може би трябва в 10-километровата зона да се забрани въобще ловуването на всякакъв вид животни. В 10-километровата зона и в 3-километровата е разрешен вноса на хранителни продукти, включително и месо, след като се докаже произхода на стоката и се направи дезинфекция на колите. Относно изхода на фураж от самото село Тутраканци, логично е да остане забраната, поне докато не мине инкубационният период от 15-20 дни.“ Кметът на община Провадия Филчо Филев съобщи, че ще възложи на всички кметове на 24-те села в региона да предприемат преброяване на всички свине в личните стопанства, за да се разбере реалния им брой. Кметовете ще проведат и разяснителна кампания сред хората, за да знаят какви са мерките, които се вземат. Засега няма данни за разпространение на заразата в други райони, а най-близкият свинекомплекс е на 40 километра, съобщи във Варна Дамян Илиев-директор на БАБХ. Трудно ни е да се надяваме, че първото у нас огнище на африканска чума по свинете ще остане последно предвид ситуацията, както се развива в другите държави - нито една досега, която е засегната от заболяването, не е останала само с едно огнище. Това каза за предаването „Преди всички“ по „Хоризонт“ директорът на дирекция „Здравеопазване, хуманно отношение и контрол на фуражите“ в Агенцията по храните д-р Георги Чобанов. Често самите участници в разнасянето на заболяването нямат представа, че го извършват, изтъкна той. Има възможност обаче то да бъде ограничено и дори редуцирано драстично. „Когато се строеше оградата, коментарите по линия на африканска чума бяха изключително за ефективността на оградата. Оградата явно действа, както видяхме. Само миналата седмица бе обявено в Румъния огнище, което е на километър и половина от границата на община Крушари в Добричка област, така че заболяването не влезе там. Тук по-тревожното, защото вече не става въпрос за контактно преминаване на заболяването. Тук болестта влезе по аналогичен начин както влезе нодуларният дерматит. Той влезе в Димитровград, което е доста далече от границата с Гърция и тази с Турция. По аналогичен начин влезе и чумата по овцете - чрез хора е при всички случаи“. Глобализацията на света налага интензивна търговия и не може да се забрани търговията с фуражи. Въпросът е тук да се спазват мерки за биосигурност и да има проследимост, заяви експертът по повод на хипотезата, че животните може да са били заразени с вносен фураж. „Дребните стопани, когато закупуват, трябва да внимават откъде купуват зърно, дали сами го преработват, какви добавки поставят. От години наред изхранването с кухненски отпадъци на прасетата е забранено точно поради опасността от чума - било класическа чума или африканска“. Ваксината за класическа чума към момента е забранена и се е прилагала само върху диви свине, за да не се разпространява заболяването. За африканската чума няма ваксина, макар че учените „работят много трескаво по тази ваксина поне от 20 години“, допълни той и изтъкна, че днес започва вземането на проби от животните в провадийското село Бозвелийско. Всички стопани в Тутраканци са били категорични, че никой не ги е уведомил предварително за необходимостта да заколят домашните прасета, изтъкна Чобанов и отново призова дребните стопани да го сторят: „Месото от инфектирани свине не е опасно за хората, но е изключително опасно, ако бъде преработено в наденици, сурово-сушени продукти или осолена сланина, която се разменя със съседи и подарява на роднини“, изтъкна той и призова хората, които ще заколят прасетата си, да не правят луканки и да не ги разнасят из страната. „Необходима е термична обработка. Един хубав гювеч върши много добра работа“. Вторите проби за чума по дребните преживни животни, взети от 20-километровата зона в Странджа, където бяха убити близо 4000 овце, вече са готови, изтъкна той: „За нас резултатите са тревожни, както се опасявахме. Предстои допълнителна работа по тези проби. За съжаление, не можаха да се получат така нещата, че тези проби, когато ги взехме, да излязат всичките отрицателни и да се успокои ситуацията. Има още съмнителни на този етап проби. Предстои допълнително тестване. Евентуално ще бъдат взети допълнителни проби. Ако се окаже, че са положителни, действията към тези животни са абсолютно същите, каквито бяха действията към първите животни - това се брои за инфектирано животно, инфектирано стадо и всички инфектирани, всички контакти с тях животни, трябва да бъдат унищожени. През деня хора от Бозвелийско се събраха на площада в селото, притеснени от възможността да бъдат избивани здрави животни. Около Тутраканци са създадени пропускателни пунктовете, а излизащите автомобили се дезинфекцират. На този етап няма заболели животни в Силистренско, съобщиха от областния кризисен щаб. Експертите в него съветват собствениците на домашни прасета да ги заколят, за да избегнат евентуална зараза, особено в районите на големи свинекомплекси.", "date": "2018.09.03", "title": "Умъртвиха 87 прасета в Тутраканци, няма открити болни свине в Бозвелийско"}
{"url": "https://www.24chasa.bg/novini/article/7037438", "text": "Властите на ОАЕ обявиха имената на първите двама астронавти на тази страна, единият от които ще се отправи към Международната космическа станция (МКС), съобщиха ТАСС и Асошиейтед прес. Това оповести в туитър премиерът на ОАЕ Мохамед бен Рашид ал Мактум, предава БТА.  \"Днес обявяваме имената на първите арабски астронавти\", е написал премиерът Ал Мактум. \"Става въпрос за Хаза ал Мансури и Султан ал Наяди. Те олицетворяват цялата арабска младеж. Хиляди поздравления към нашия народ и нашето младо поколение.\" В края на юли представители на космическия център \"Мохамед бен Рашид\" в ОАЕ и деветима претенденти астронавти пристигнаха в Русия за последния етап от тренировките на кандидатите. Очаква се скоро да започне непосредствената подготовка на астронавта и неговия дубльор. Полетът е планиран за април 2019 г., като астронавтът на ОАЕ ще прекара 10 дни на орбита.", "date": "2018.09.03", "title": "Обявиха имената на първите арабски астронавти, единият ще се отправи към МКС"}
{"url": "https://www.24chasa.bg/novini/article/7037448", "text": "Върховният представител на ЕС по външната политика и сигурността Федерика Могерини заяви днес, че има реален шанс Белград и Прищина в близките месеци да постигнат всеобхватно и правно обвързващо споразумение за нормализиране на отношенията си, предаде агенция Бета, цитирана от БТА. \"Вярвам, че има реален шанс президентите Александър Вучич и Хашим Тачи да постигнат споразумение по всички спорни въпроси между Белград и Прищина, всеобхватно, правно обвързващо споразумение за нормализиране на отношенията на двете страни, споразумение, което напълно отговаря на международното право и може да допринесе за стабилизацията на целия регион\", заяви Могерини в обръщение пред посланиците на страните от ЕС в Брюксел. Тя подчерта, че ЕС трябва да продължи работата си със страните от Западните Балкани \"с решителност, издръжливост и упорство\", като припомни, че последната година беше невероятно интензивна, а следващите месеци ще бъдат още по-решаващи. Могерини припомни, че другата година се навършват 20 години от войната в Косово и е време този конфликт да се реши окончателно. Тя изтъкна, че заедно с партньорите в Европа, региона и на международната сцена, като се започне от Съвета за сигурност на ООН, трябва да се направи всичко възможно да се подкрепят преговорите в рамките на диалога Белград-Прищина.", "date": "2018.09.03", "title": "Могерини: Има реален шанс за споразумение между Белград и Прищина в близките месеци"}
{"url": "https://www.24chasa.bg/novini/article/7037452", "text": "С искане за оставка на вицепремиера Валери Симеонов влезе на коалиционния съвет в МС лидерът на \"Атака\" Волен Сидеров. Според него поведението на вицепремиера било некоректно. Тези оценки за авторитаризъм изискват оценка и от колегите от ГЕРБ, подчерта Сидеров. Не е проблем друг човек от патриотите да смени Симеонов, обясни Сидеров. \"Атака\" ще подкрепи оставките на тримата министри Валентин Радев, Николай Ненков и Ивайло Московски.  ", "date": "2018.09.03", "title": "Заседанието на коалицията започва с искане за оставка на Валери Симеонов (Снимки)"}
{"url": "https://www.24chasa.bg/novini/article/7035823", "text": "Източноевропейският потребител се оплаква, че западните компании му пробутват продукти с доста по-различно съдържание и качество от предлаганите на Запад. И западният потребител обаче има за какво да изплаче. Италианците например се усетиха, че някой иска да ги “мине” за пръв път през 2015 г. Тогава една по една телефонните компании бяха започнали да разпращат вежливи съобщения на потребителите си, че цените на предлаганите услуги и абонамент не се променят, с тази разлика, че вече В началото като че ли никой не обърна внимание на тази подробност. После обаче, след като италианецът взе калкулатора, изчисли, че на практика ще плаща за същата услуга не 12, а 13 пъти годишно. Този трик беше подхванат и от много от платените тв канали. Потребителите обаче не останаха длъжни – асоциациите за защита на правата им се мобилизираха и заведоха дела срещу телефонните оператори, които спечелиха. Така осъдените оператори пак се върнаха към месечното фактуриране, но малко след това разпратиха вежливи съобщения, че вдигат месечните абонаменти. Ето и един пример – подписвате месечен план за 1000 минути разговори към всички, 1000 есемеса и 4 гига интернет в 4G на цена 10 евро, или 120 на година. Телефонният оператор обаче изведнъж започва да фактурира на 28 дни, така че ви прибира по 130 евро на година. След като е операторът пак се връща към месечното фактуриране, но вдига тарифата на 12 евро месечно, или 144 евро. Другия трик го предприеха големите компании от хранително-вкусовата индустрия. В много от веригите за хранене по италианските магистрали пътниците изведнъж усетиха, че там им предлагат газирани напитки на същите цени като в супермаркетите, но в “тънки” версии. Какво значи това? Вместо да пиете от кутия за 500 мл, ви я предлагат в 450. Италианското седалище на известна американска газирана напитка подготвя пускането в които ще заменят тези от литър и половина. Така според него се реагира на потребностите на западния клиент, който искал намалени формати, за да може да контролира по-лесно поеманото количество захар.  Загрижени за здравето на потребителя се оказаха изведнъж и от известна американска компания за шоколадови десерти, които също намалиха теглото им, без да пипат цената. Целта според производителя била да се прави промоция на по-здравословен стил на живот, свързан с по-уравновесен хранителен режим. Затова и шоколадовите закуски намалили теглото си в единичните опаковки – така всяка сега съдържа максимум 250 калории. Носните кърпички, които италианецът купува винаги в опакован комплект от 10 пакетчета, станаха изведнъж 9. Цената си остана същата. Олекна и тоалетната хартия. Едно руло мина от 250 на 230 къса. Според Марко Булфон от потребителската асоциация “Алтроконсумо” именно този тип “икономии” за сметка на клиента са най-дразнещите. “Ако потребителят може лесно да изконтролира грамажа на шоколада, то би му било трудно да провери колко къса има в едно руло тоалетна хартия”, казва той пред сп. “Дженте”. Олекването в грамажа на хранителните продукти, които си остават на същата цена, е вече повсеместно – то се наблюдава и при конфитюрите, сладкишите, хляба, тестените изделия, млякото, сиренето, яйцата. Според изследователя от Националния статистически институт Федерико Полидоро в 70 на сто от случаите цената на продуктите не е намаляла в резултат на олекването в грамажа. Или с други думи, става въпрос за чиста проба Целта в крайна сметка е да не откажеш клиента да те купува, създавайки му илюзията, че поддържаш непрекъснато стабилни цени. В много случаи става въпрос дори и за 200 на сто поскъпване.  Трикът “по-малък грамаж, но на същата цена” е масово явление и в други страни като Великобритания например.  По-лек стана много известен и обичан швейцарски шоколад. Традиционната му опаковка, предлагана открай време под формата на свързани един за друг триъгълници, стана от 170 на 150 г, въпреки че цената се запази. По същия начин олекнаха и други марки шоколади, като резултатът в крайна сметка е, че британският потребител яде с от 10 до 70 на сто по-скъп шоколад, без да усети. В Япония пък компаниите от млечната индустрия намалиха опаковките мляко от литър на 900 мл, запазвайки същата цена.", "date": "2018.09.03", "title": "Западният трик - същата  цена, но по-малко продукт"}
{"url": "https://www.24chasa.bg/novini/article/7037258", "text": "Летните ремонти в столичните училища ще завършат до 15 септември, увери кметът Йорданка Фандъкова. Там, където се налага, ремонтите ще продължат и след началото на учебната година, но има създадена организация да не пречат на учебния процес. 48 милиона лева се влагат в ремонти на учебната база, посочи столичният кмет, предава  . \"За нас е важно да започне учебната година в училищата, а за детските градини кметовете и директорите да са направили такава организация, че децата да има къде да посещават. От 48 обекта, които основно се ремонтират в 30 училища и детски градини ще започне нормално учебният процес, а в 18 училища и детски градини ще продължи и след старта на учебната година\", каза още Фандъкова. ", "date": "2018.09.03", "title": "Фандъкова: Ремонтите в 30 училища и детски градини завършват до 15-ти септември"}
{"url": "https://www.24chasa.bg/novini/article/7037260", "text": "Група израелски фермери ще подадат жалба за военни престъпления пред Международния наказателен съд в Хага срещу палестинската организация Хамас за опожаряването на хиляди акри земеделски земи през последните месеци, предаде Асошиейтед прес. Фермерите искат прокуратурата да разследва лидерите на Хамас, която управлява ивицата Газа, за това, че, както се твърди, са дали \"заповеди\" на палестинци да проникнат през границата на анклава с Израел и нейни поддръжници умишлено са подпалили ниви в Южен Израел. \"Това, което се опитват да направят, е да изгорят нас, а не само нашите ниви\", каза по израелското военно радио фермерът Офер Либерман, преди да пристигне в Хага, предаде БТА.  През последните месеци Хамас организира масови протести по границата, които отчасти са насочени към премахване на израелско-египетската блокада. При демонстрациите протестиращите пускат към Израел запалителни хвърчила и балони, подпалвайки пожари, унищожили гори, посеви и добитък.", "date": "2018.09.03", "title": "Израелски фермери ще подадат жалба за военни престъпления срещу Хамас"}
{"url": "https://www.24chasa.bg/novini/article/7037301", "text": "Френският президент Еманюел Макрон и германската канцлерка Ангела Меркел ще проведат работна среща във френския град Марсилия, предаде Франс прес. На срещата ще бъдат обсъдени \"европейски въпроси като еврото, миграцията, информационните технологии и международното положение\", съобщи френското президентство. Ден преди това Макрон ще посети Люксембург, където ще се срещне с белгийския премиер Шарл Мишел, холандския му колега Марк Рюте и люксембургския министър-председател Ксавие Бетел. Френският президент иска да води активна европейска дипломация, подчертават негови приближени, посочвайки, че това е и причината за посещенията му във Финландия и Дания миналата седмица, предаде БТА. Предвид приближаващите европейските избори през 2019 г. Макрон се опитва да създаде прогресивен съюз, способен да победи съюза на \"демагозите националисти\", водени от унгарския премиер Виктор Орбан и италианския вътрешен министър Матео Салвини, отбелязва АФП. На 20 септември в австрийския град Залцбург ще се състои нова среща на европейските лидери. Тя ще се проведе три месеца след срещата на високо равнище в Брюксел, на която те постигнаха минимално съгласие по миграционния проблем. Говорителят на германското правителство Щефен Зайберт потвърди планираната среща в Марсилия, предаде ДПА. На следващия ден Меркел ще пътува до Македония, за да се срещне с премиера Зоран Заев. Те ще обсъдят регионалното развитие на Балканите и двустранни въпроси, добави Зайберт.", "date": "2018.09.03", "title": "Макрон и  Меркел ще се срещнат в петък, ще обсъждат важни европейски въпроси"}
{"url": "https://www.24chasa.bg/novini/article/7037305", "text": "Потенциалните инвеститори в АЕЦ „Белене” се притесняват от политическия риск пред проекта. Това каза пред   изпълнителният директор на Националната електрическа компания Петър Илиев. „Те се опасяват, че ако се включат в изграждането като инвеститор или като акционер, след време някой друг може да ги спре и да бъдат направени едни разходи”, обясни той. По думите му, освен китайски компании, интерес към Втора атомна има и от Южна Корея: „Преговорите са на доста начално ниво. Идваха и Корейската държавна асоциация, която отговаря за Източна Европа”. Към момента разходите на НЕК по проекта за АЕЦ „Белене“, които са около милион на година, не са признати в цената на електрическата енергия и грижата за проекта става за сметка на част от печалбата на компанията, коментира още Илиев и изрази надежда строителството скоро ще започне. По думите му липсата на държавни гаранции за „Белене” не притеснява инвеститорите, защото има начини те да бъдат подпомогнати и без ангажимент за цената на еленергията. „Във всички случаи държавата ще има регулираща и стопираща квота”, подчерта шефът на НЕК.", "date": "2018.09.03", "title": "Шефът на НЕК за „Белене”: Политическият риск притеснява инвеститорите"}
{"url": "https://www.24chasa.bg/novini/article/7037307", "text": "Днес следобед започна фрезоването на пътната настилка в участъка от път II-16 Своге – София. Това е в отсечката от водостока, преди пътния инцидент до моста над река Лесковдолска (от км 54+220 до км 54+690). За започване на предвидените ремонтни дейности АПИ трябваше да получи необходимите разрешения от разследващите органи. Следователите днес взимаха проби от мантинелите в отсечката, съобщиха от пресцентъра на Агенция \"Пътна инфраструктура\". Фрезоването и почистването на трасето се налага да продължи и утре. Дейностите се извършват без спиране на движението в една лента. Необходимо е шофьорите да карат внимателно и със съобразена скорост предвид извършващите се строителни работи. След като приключи фрезоването - в сряда (5 септември), ще започне преасфалтирането и движението по път II-16 Своге - София ще бъде спряно. Обходните маршрути за леките автомобили са път II-81 София - Монтана и след това път III-164 Своге - Искрец - Бучин Проход. Тежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград.", "date": "2018.09.03", "title": "Утре продължава ремонтът на пътя Своге - София, преасфалтират го в сряда (Снимки, видео)"}
{"url": "https://www.24chasa.bg/novini/article/7037334", "text": "Преди 20 години, на 4 септември 1998 година, в градчето Менло Парк, Калифорния, е регистрирана компанията Google. В момента тя е сред най-големите американски корпорации и се занимава с интернет търсене, реклама, производство на софтуер и хардуер, пише ТАСС, цитиран от БТА. През 1995 година докторантите на Станфордския университет американецът Лари Пейдж и роденият в СССР Сергей Брин по време на работата по дисертацията си проявяват интерес към математическите свойства на \"Световната мрежа\" (World Wide Web, WWW). Скоро те решават да създадат по-удобен механизъм за търсене в интернет и разработват собствен алгоритъм за подреждане на страниците. През август 1996 година новата им система за търсене започва работа в мрежата с адрес google.stanford.edu. Като име за търсачката програмистите използват леко изменено изписване на числото \"гугол\", обозначаващо единица със 100 нули (googol на анлг. език), за да покажат хипотетично възможният брой на страниците в интернет. На 15 септември 1997 година, изоставяйки докторантурата, Пейдж и Брин регистрират за системата си отделен домейн, а на 4 септември 1998 година в Калифорния основават компанията Google. Google не е първата интернет търсачка. При създаването й вече съществуват AltaVista, Yahoo! и други, но Google се отличава с по-доброто качество на търсенето и семплата, ненатоварена с реклами, начална страница. До 2003 година Google става най-популярната търсачка на световния пазар, изпреварвайки Yahoo!. В момента компанията на практика е световен монополист при търсенето в интернет, с изключение на Русия, където се конкурира с местната Яндекс, и Китай, където основният пазарен дял е зает от Baidu. През 2004 година Google за първи път пусна свои акции на борсата и постепенно започна да разширява сферата на дейността си. През същата година компанията отвори за достъп по покана пощенската услуга Gmail, на следващата година бе пусната картографската услуга Google Maps, започна работата по електронния преводач Google Translate и бе купен сайтът за публикуване на видеозаписи YouTube, който вече е сред най-посещаваните в света. През 2008 година компанията задейства първата версия на собствения си интернет браузър Google Chrome и операционната система за смартфони Android. (По данни на консултанстката компания IDC устройствата, работещи с Android, през първото тримесечие на 2017 година са заемали 85 % от световния пазар на смартфони). От 2010 година в партньорство с различни големи производители Google пуска на пазара смартфони и таблети под марката Google Nexus, а от 2016 година - Pixel. Не всички проекти на Google обаче са успешни. Например, пуснатата през 2011 година социална мрежа Google+, така и не успя да стане конкуренция на Facebook. Системата за микроблогове Jaiku, която концернът купи през 2007 година, пък бе закрита през 2012 година, тъй като не успя да отнеме значителен пазарен дял от сходната услуга Twitter. От 2010 година Google вече не се ограничава в сферата на компютърните и интернет технологии и се насочи към разработването на безпилотни автомобили. Тя придоби и компанията Calico, занимаваща се със изследвания в областта на дълголетието и забавянето на стареенето. На 10 август 2015 година бе обявено, че Google Inc. вече няма да бъде главната компания, а ще се ограничи с интернет проекти в състава на нов холдинг - Alphabet Inc. Преструктурирането на Google в Alphabet бе завършено на 2 октомври 2015 година. Акциите на Google бяха преобразувани в акции на Alphabet, а самата компания промени организационната си форма, ставайки дружество с ограничена отговорност (LLC). В момента Google LLC е 100 % дъщерно дружество на Alphabet Inc. След преструктурирането ръководството на Google Inc. зае постове в Alphabet. Главен изпълнителен директор на Alphabet Inc. е Лари Пейдж, а президент - Сергей Брин. Постът председател на съвета на директорите от 2018 година заема Джон Хенеси. Генерален директор на Google от август 2015 година е Сундар Пичай, който бе сред ръководителите на разработването на браузъра Google Chrome.", "date": "2018.09.03", "title": "Google навършва 20 години"}
{"url": "https://www.24chasa.bg/novini/article/7037336", "text": "Част от ремонтите на българските бойни самолети \"Су-25\" ще бъдат извършвани в България. Това обяви пред   лидерът на КТ \"Подкрепа\" Димитър Манолов след среща с министъра на отбраната Красимир Каракачанов. “Потенциалните изпълнители ще получат предварително условие част от дейностите, които ще бъдат извършени по тези ремонти, да се реализират в България. Две предприятия - \"Авионамс\" в Пловдив и \"Терем-летец\" в София ще бъде предложено, не по-малко от 20% от дейностите да бъдат извършени тук в България“, каза още Манолов. Предстои да бъдат ремонтирани 14 самолета \"Су-25\" от българските военновъздушни сили. Изпратена е покана до ремонтен завод в Беларус, но синдикатите настояват за участие и на българските.", "date": "2018.09.03", "title": "Димитър Манолов: Част от ремонтите на бойните самолети \"Су-25\" ще се правят в България"}
{"url": "https://www.24chasa.bg/novini/article/7037342", "text": "\"Във връзка с някои негативни послания, изразени пред медии по отношение на бъдещето на коалиция „Обединени патриоти“, напомням, че идеята на патриотизма е да обединява, а не да разделя.\" Това написа лидерът на ВМРО Красимир Каракачанов в профила си във фейсбук. Ето и останалата част от публикацията на Каракачанов: Ние, Патриотите от ВМРО, винаги сме се опитвали да покажем колко полезна може да е градивната работа и вярваме, че съчетана с енергията на партиите от „Обединени патриоти“, тя може да носи реални ползи за България и българите. Затова: 1. За ВМРО запазването на коалицията „Обединени патриоти“ е фундаментално важно. За пръв път национално мислещите хора имат своето единно представителство и то изведе идеите на патриотизма на качествено ново ниво. Всички ясно трябва да осъзнаем задълженията пред нашите избиратели за реализиране на управленската програма. 2. Категорично съм за възстановяване на диалога без поставяне на предварителни условия. 3. Вина за сегашното напрежение имат всички участници в коалицията и всеки трябва да осъзнае своята, а не да изтъква чуждата. Никой няма права на ментор в „Обединени патриоти“. 4. Изход има, ако има воля за полагане на усилия и загърбване личния и партийния егоизъм. 5. Считам, че Съветът на коалицията трябва да се събере възможно най-скоро и да утвърди базисните политики на коалицията през следващия политически сезон. 6. Според мен, наложително е приемането на Етични правила като част от коалиционното ни споразумение. 7. Всяка от партиите в „Обединени патриоти“ трябва еднозначно да заяви още в следващите дни желае, или не, за в бъдеще да участва в коалицията при провеждане на избори. Това е отговорът ми към всички зададени и незададени въпроси от последните дни. България над всичко!", "date": "2018.09.03", "title": "Каракачанов: За ВМРО е фундаментално важно запазването на \"Обединените патриоти\""}
{"url": "https://www.24chasa.bg/novini/article/7037215", "text": "Кметове, сред които и много червени градоначалници през уикенда са комуникирали активно помежду си, за да намерят подход към Бойко Борисов и той да остави строителния министър Николай Нанков в правителството. Валери Симеонов също предупреди по обед, че НФСБ ще гласува против оставките на тримата министри - Николай Нанков, Ивайло Мовковски и Валентин Радев.  В ГЕРБ се вижда тиха вълна на недоволство най-вече пак заради Нанков , който според тях няма вина за инцидента в Своге. Отявлени гербери пишат във фейсбук, че се чувстват предадени заради неговата оставка и че не е трябвало Борисов да се поддава на рекета на БСП. 34-годишният Нанков успя да демонстрира управленски замах . Той е експерт и по образование, и по опит  - завършил е „География и геология“ и магистратура по „Регионално развитие и управление“ в Софийския университет. Между 2009 и 2011 г. е областен управител на област Ловеч. Народен представител е в 42-ото и 43-ото НС. В периода 2014 – 2017 г. е заместник министър на регионалното развитие и благоустройството. Въпреки натиска премиерът е бил твърд, че оставките ще бъдат гласувани. Въпросът сега е дали ако те бъдат гласувани поотделно Нанков, който се радва на симпатиите на БСП и на НФСБ, ще остане. След по-малко от час Борисов, заместникът му в ГЕРБ и лидер на депутатите от най-голямата партия Цветан Цветанов, шефът на парламентарната група на \"Обединени патриоти\" Волен Сидеров и вицепремиерите Валери Симеонов и Красимир Каракачанов се затварят на коалиционен съвет, на който ще обсъдят предстоящите промени в правителството, наложени след трагедията на пътя до Своге. \"Ще настоявам министърът на регионалното развитие и благоустройството Николай Нанков да не се пипа. Той не е отговорен за трагедията и е един от отличниците на кабинета. Няма да е справедливо преди да бъде хвърлен на кучетата без вина, преди края на разследването\", обясни пред \"24 часа\" Каракачанов към 20 ч. снощи. С уговорката, че и тримата министри са на ГЕРБ, той ще брани до последно Нанков. Преди минути от най-високите етажи на партията на Борисов потвърдиха пред \"24 часа\", че оставката на регионалния министър най-вероятно ще бъде върната от министър-председателя и името на Нанков няма да фигурира в предложението до Народното събрание за персонални промени в правителството. А те със сигурност няма да се гласуват от депутатите тази седмица, казаха още от ГЕРБ пред \"24 часа\".", "date": "2018.09.03", "title": "Кметове искали министър Нанков да остане, в ГЕРБ също много са \"за\""}
{"url": "https://www.24chasa.bg/novini/article/7037347", "text": "Сръбският външен министър Ивица Дачич заяви, че натискът върху Сърбия да признае независимостта на Косово може да доведе до планове за операция като хърватската \"Буря\" /с която Хърватия си върна територии, отнети от сръбски сепаратисти/ и да въвлече Сърбия в конфликт със силите на НАТО в Косово КейФОР, предаде Танюг. В предаване на телевизия Пинк Дачич каза, че се търси решение за косовския проблем и че разграничаването с Косово е само една идея, добавяйки, че всъщност други идеи няма. Министърът посочи, че диалогът Белград-Прищина ще продължи, но в него със сигурност няма да се говори за две неща - Косово да получи автономия в границите на Сърбия и Сърбия да признае едностранно обявената независимост на Косово. \"Търси се компромис, но се поставя въпросът какво е компромис. Разграничаването е една от идеите, но други идеи всъщност няма. Затова пък има лавина от съпротива и в Прищина, и в Белград\", каза Дачич за Пинк, цитиран от БТА.  Министърът подчерта, че от тази идея са недоволни и европейските страни, защото тя показва, че прекалено бързо са признали независимостта на Косово и сега трябва да преразглеждат позициите си. Според Дачич може да се очаква да продължи натискът върху Сърбия да признае Косово такова, каквото е, заедно със северната част, населена главно със сърби. Дачич предупреди, че е възможно някой в Косово да направи планове за косовска \"Буря\", а Сърбия може би ще трябва да реагира и да влезе в конфликт с КейФОР или да потърси помощ от Русия. През последните месеци Белград и Прищина активно обсъждат някакво компромисно решение, свързано с корекция на границите, но съдържанието му все още остава неизвестно.", "date": "2018.09.03", "title": "Дачич: Натискът върху Сърбия да признае \nКосово може да предизвика конфликт"}
{"url": "https://www.24chasa.bg/novini/article/7037348", "text": "Оставките вече не са решение, а бягство от реална отговорност. Проблемът в държавата не е персонален, а системен. Това заяви президентът Румен Радев, който направи обръщение към нацията по повод старта на новия политически сезон. И допълни, че \"авторитаризмът не е бъдещето на България\". Нов изборен цикъл в непосредствено бъдеще няма да отвори нова перспектива. Отговорното поведение диктува управляващата коалиция да се фокусира върху най-острите проблеми на обществото, предупреди Радев. От парламентарната и извънпарламентарната опозиция гражданите очаквали ускорено изграждане на убедителна алтернатива на сегашното управление. Държавният глава посочи \"двата системни порока\" на България - несправедливостта и корупцията. Те са рожби на злоупотребите на малцина, но и на примирението на обществото. Без него те не могат да парализират обществото, допълни той. Предстоят ни месеци на политическо усилие, в което всички - граждани и политици, имат своя дял. Онези, които не поемат своята част от отговорността, обременяват с нея всички останали. Ако политическата класа е неспособна да се справи с проблемите, българите ще бъдат принудени да открият нови пътища за решаването им, предупреди президентът. И се обърна към хората с призив: Като президент ще вложа своите сили в отстояването на демокрацията. В диалог и сътрудничество с вас ще работя за извеждането на страната на нова перспектива за развитие. България се управлява повече през телевизиите, отколкото през институциите. Скалъпени интриги засенчват в медиите фундаменталните проблеми в обществото - несправедливостта, бедността, демографската криза и беззаконието. Страната се нуждае от идеи, а се дави в скандали, коментира още Радев. Дори да обърнете гръб на политиката, тя се интересува от вас, обърна се той към гражданите. През август българският бизнес преживя срив на Търговския регистър, 200 хиляди сънародници загубиха застраховките на автомобилите си - това не са просто инциденти, а пробиви в държавността, каза той.  Законността и прозрачността са пред условие за всеки инвеститор. Чудно ли е тогава, че продължава срив на чуждестранните инвестиции. Миналият политически сезон приключи с ветото върху закона за приватизацията. То бе подкрепено от НС, но подобни лобистки текстове ерозират остатъчното доверие в парламента, допълни Радев. ", "date": "2018.09.03", "title": "Румен Радев: Оставките не са решение, но нови избори не дават нова перспектива Видео)"}
{"url": "https://www.24chasa.bg/novini/article/7037363", "text": "Полицията на испанския остров Майорка простреля мъж, въоръжен с нож, след като той нападна двама германски туристи на плажен бар, предаде ДПА, като се позова на властите. Според полицията мъжът нападнал и леко ранил двамата туристи тази нощ в бар на плажа \"Плая де Палма\". После се опитал да нападне служителите на реда, които го простреляли в крака. След това той бил откаран в болница, предава БТА. Местни медии съобщиха, че мъжът, за когото се предполага, че е от Либия, започнал да крещи на арабски, когато му било казано да предаде ножа. Полицията е започнала разследване за установяване на точните обстоятелства по случая. По първоначални данни е изключена възможността за тероризъм. Двамата туристи са изписани от болница.", "date": "2018.09.03", "title": "Мъж наръга двама туристи в Майорка, полицаи го простреляха"}
{"url": "https://www.24chasa.bg/novini/article/7037362", "text": "Пътнически автобус се вряза в един от стълбовете на виадукт в град Авилес в Северозападната испанска провинция Астурия. Инцидентът се е случил този следобед, около 13.40 местно време. Това информира електронното издание на El Pais, цитирано от  . До момента е потвърдена смъртта на 4 души. Някои от по-тежко пострадалите са транспортирани с хеликоптер до най-близките лечебни заведения. Обстоятелствата и причините, довели до катастрофата, се изясняват.", "date": "2018.09.03", "title": "Пътнически автобус се вряза в стълб на виадукт в Испания, има 4 загинали (Видео, снимки)"}
{"url": "https://www.24chasa.bg/novini/article/7037377", "text": "Сръбският национален съвет в Черна гора, който представлява сръбското малцинство в страната /27 процента от населението/ и води активна културно-просветна дейност, се обърна към президента Мило Джуканович с искане за референдум, с който да се отмени признаването на косовската независимост, предаде ТАСС, цитирана от БТА. В своето искане Сръбският национален съвет е посочил, че прави това предложение, защото то отговаря на волята на болшинството от народа, потвърдена недвусмислено от изявление на премиера Душко Маркович, че правителството е признало Косово \"въпреки волята на 85 процента от населението\". Бившата сръбска област Косово обяви независимост през 2008 г., която Сърбия не признава. Белград и Прищина водят диалог с посредничеството на ЕС за нормализиране на отношенията си. Черна гора бе сред първите страни, признали Косово като независима държава.", "date": "2018.09.03", "title": "Сърбите в Черна гора искат референдум, с който да се отмени признаването на Косово"}
{"url": "https://www.24chasa.bg/novini/article/7037384", "text": "Бразилският Висш електорален съд забрани агитационни материали, в които бившия президент Лула да Силва е представен като кандидат на \"Партията на трудещите се\", предаде Ройтерс. Решението е взето в отговор на иск на бразилската \"Нова партия\". Тя подаде оплакване, след като Лула да Силва беше показан като кандидат в излъчен по радиото материал няколко часа, след като електоралният съд му забрани да участва в президентските избори тази година поради присъдата му за корупция, предава БТА.  В решението на съда се предвижда глоба от половин милион реала (123 000 американски долара) в случай, че заповедта за премахване на Лула да Силва от агитационните материали бъде нарушена.", "date": "2018.09.03", "title": "Бразилски съд забрани Лула да Силва да бъде представян като кандидат за президент"}
{"url": "https://www.24chasa.bg/novini/article/7036970", "text": "26 - годишен е задържан за нанесен побой. Снощи, около 18 часа, в полицията бил получен сигнал за сбиване в центъра на с. Християново, при което са пострадали двама. На място пристигналият полицейски екип е установил, че скандалът е възникнал между трима мъже - на 43, 26 и 19 години. Изяснено е, че 26 - годишният е ранил с нож двамата си опоненти, които са откарани в болнично заведение - 43-годишният мъж е освободен за домашно лечение, а 19-годишният е оставен за наблюдение, без опасност за живота. Извършителят е задържан с полицейска мярка за 24 часа. Образувано е досъдебно производство за извършено престъпление по чл.129, ал.2 от НК.", "date": "2018.09.03", "title": "Задържаха 26-годишен, намушкал двама мъже при сбиване в Старозагорско"}
{"url": "https://www.24chasa.bg/novini/article/7036982", "text": "Екип от индонезийски и британски университетски експерти използваха криминологично средство, за да предотвратят опасни срещи на хора и тигри, пише сп. \"Сианс е авнир\". Използваната в криминологията статистическа програма служела за откриване на серийни убийци. Но учените този път я използвали с цел да предпазят тигрите от вида   Суматранските тигри са смятани за силно застрашен от изчезване вид, предаде БТА. За да предотвратят фаталните срещи на тигрите с хората, учените се базирали първо на данни от контакти хора-тигри в период от 13 години (от 2000 г. до 2013 г.). През този период имало общо 228 случая. От тях 106 били зрителен контакт, 83 били атаки на тигри срещу стада, 12 били нападения на тигри срещу хора, а в 27 случая ставало дума за намерени трупове на тигри, убити чрез капани или отровени. Въз основа на данните учените установили три зони, в които вероятността от среща тигър-човек били най-високи. Паралелно с това учените разпитали и 2386 индонезийци за тяхната толерантност към местната фауна, по-специално към тигрите. Накрая информацията от разпита и данните за контактите тигри-хора била обобщени и била изготвена карта, от която ставало ясно кои са районите с население с най-ниска търпимост към тигрите и с най-висок риск от кървави срещи човек-животно. Въз основа на тази карта ще се вземат приоритетни мерки за предотвратяване на фаталните срещи на тигрите и хората в рисковите зони.", "date": "2018.09.03", "title": "Учени откриха как да спасят тигрите от бракониери"}
{"url": "https://www.24chasa.bg/novini/article/7037003", "text": "Военната академия и военните училища трябва да възпитават лидери, които могат да отстояват мнението на Българската армия пред българското общество. Това каза министърът на отбраната Красимир Каракачанов днес, 3 септември, на откриването на учебната година във Военната академия „Г. С. Раковски“. „На Българската армия са необходими лидери. Те трябва да имат достатъчно самочувствие да си казват професионалното мнение, когато политиците бъркат, вземайки решения, касаещи армията и държавата“, подчерта той. По думите на министъра на отбраната – след като обществото изисква от военнослужещите да защитават живота и сигурността му, границите и независимостта на България, обществото трябва да се вслушва в професионалния глас на българския военен. „Българският офицер и българският командир трябва да е лидер не само сред своите подчинени и в редовете на армията, но и в българското общество. Именно академията и военните училища се местата, където самочувствието на българските офицери трябва да бъде възстановено. Защото Българската армия няма от какво да се срамува в своята история“ – подчерта министърът на отбраната. В своята лекция пред слушатели и преподаватели той се спря на значението на победата на кан Тервел над сарацините през 718 г. в битката пред Константинопол, отзвука й през вековете в Европа, както и съвременните изводи, които могат да бъдат направени. В своята лекция пред слушателите и преподавателите на Военната академия началникът на отбраната генерал Андрей Боцев се спря на проведения Преглед на изпълнението на Плана за развитие на Въоръжените сили до 2020 г., който имаше за цел да определи необходимостта от реорганизиране на военните формирования през втория етап на действие на плана, ресурсното осигуряване, изпълнението на инвестиционните проекти за модернизация и темповете на освобождаване от излишни имоти, имущества, въоръжения, техника и боеприпаси. „Анализът на изпълнението на План 2020 показа, че Въоръжените сили ще продължат и в бъдеще да се развиват и поддържат способности в областите: подготовка, стратегическо развръщане, бойна ефективност, поддръжка, командване и управление, защита и мобилност и информационно осигуряване“, заяви генерал Боцев. Той изтъкна, че осъществяването на част от разгледаните в компонентите на способностите перспективи, както и развитието на Въоръжените сили, са свързани и със законодателни промени, които могат да бъдат реализирани след извършване на Стратегически преглед на отбраната. Според изготвената пътна карта се предвижда през 2018 г. да започне процесът по неговото провеждане като част от планирания Стратегически преглед на сигурността и отбраната. „Резултатите от него ще бъдат основа за разработване на Програма за развитие на отбранителните способности на Въоръжените сили на Република България с хоризонт до 2032 г. и ще определят основните насоки и параметри за развитие на Въоръжените сили до посочената година“, заключи генерал Боцев. „Военната академия е предприела редица инициативи за развитие на постигнатото. Крачка в тази посока е разкриването на нови актуални специалности. Такава магистърска програма е „киберсигурност“. Стартира и разработването на програми за обучение в образователно-квалификационната степен „бакалавър“, с което да станем още по-конкурентноспособни в сферата на висшето образование. Наред с напредъка на академичната сфера ръководството на академията е предприело и мерки за подобряване на учебно-материалната база и инфраструктурата на академията“, каза в словото си началникът на Военната академия генерал-майор Груди Ангелов. В първия учебен ден министърът на отбраната Красимир Каракачанов връчи пагоните на офицери и преподаватели в академията, които бяха повишени в звание. От началника на най-старото висше военно учебно заведение генерал-майор Груди Ангелов той получи икона на свети Тривелий – кан Тервел Български. Учебната година в академията започна с тържествен водосвет, отслужен от Негово Високо Преосвещенство Белоградчишки епископ Поликарп, викарий на Софийския митрополит и българския патриарх Неофит.", "date": "2018.09.03", "title": "Каракачанов: Военната академия трябва да възпитава лидери"}
{"url": "https://www.24chasa.bg/novini/article/7037012", "text": "Наводнени с китайски кредити, страните, където се изпълняват инфраструктурните проекти в рамките на \"Пътищата на коприната\", обявени от Пекин, виждат как дълговете им се увеличават стремително. До такава степен, че Международният валутен фонд (МВФ) е обезпокоен и някои държави се опълчват на Китай. През лятото 2013 г. китайският президент Си Цзинпин представяше своята титанична инициатива за построяване на пристанища, пътища и железопътни връзки в цяла Азия, Африка и Европа, на обща стойност десетки милиарди долари. Пет години по-късно, тези \"нови Пътища на коприната\" предизвикват критики и безпокойства, като Пекин бива обвиняван, че използва финансовата си сила, за да разпростира своето влияние. \"Това не е китайски клуб\", оправда се преди няколко дни Си Цзинпин, хвалейки тези \"взаимноизгодни сътрудничества\". Само че, ако на теория този проект свързва около 70 страни с цел съвместни инвестиции, то на практика много от тези строежи са финансирани от китайски институции. За пет години, общата стойност на преките инвестиции, направени от азиатския гигант във въпросните държави, надхвърля 60 милиарда долара, а тази на проектите, дадени на китайски компании, достига повече от 500 милиарда долара, според Пекин. Достатъчно, за да извади от релсите финансово уязвимите страни. Малайзия съвсем неотдавна отмени три проекта, сред които железопътна линия на стойност 20 милиарда долара, с аргумента, че не може да ги финансира, тъй като е обременена с 250 милиарда долара дългове. \"Ние не бихме могли да ги изплатим\", заяви премиерът Махатхир Мохамад. Такава е съдбата на Шри Ланка - след като зае 1,4 милиарда долара от Пекин, за да построи дълбоководно пристанище, островът бе принуден да отстъпи пълния контрол върху инфраструктурата на. . . Китай за 99 години. МВФ би тревога: тези партньорства \"могат да доведат до проблематично увеличаване на дълговете, ограничавайки останалите разходи, на фона на нарастването на разходите по обслужването на тези дългове. . . Това не е безплатно ядене\", разкритикува през април китайската инициатива управляващият директор на фонда Кристин Лагард. \"Тези страни обаче вече бяха взели огромни кредити от други държави\", отговори неотдавна Нин Цзичжъ, заместник-председателят на могъщата китайска агенция за планиране, възхвалявайки \"строгите критерии\" за оценяване на проектите. Това явление обаче е ендемично - според вашингтонския мозъчен тръст Center for Global Development \"Пътищата на коприната\" повишават чувствително рисковете от колапс на осем много задлъжнели държави - Монголия, Лаос, Малдивите, Черна гора, Пакистан, Джибути, Таджикистан и Киргизстан. Пакистан, където се изпълнява гигантски проект за изграждане на транспортен коридор между Китай и пристанището Гвадар, е на ръба на неплатежоспособността, което увеличава вероятността за предоставяне на помощ от МВФ в непосредствено бъдеще. Новият пакистански премиер Имран Хан изисква прозрачност по вече подписаните неясни договори, които обикновено предвиждат използването на китайски материали и работници, както и сурови условия за връщане на кредитите. Едно още по-лошо обвързване - Китай отпуска своите заеми в долари, като принуждава Пакистан да се стреми към голям търговски излишък, за да може да ги изплати, на фона на изчерпването на валутните си резерви. \"Често, китайските кредити са в натура - трактори, въглища, инженерни услуги - но трябва да бъдат връщани в долари\", обяснява пред Франс прес Ан Стивънсън-Ян, изследователка от фирмата за пазарни проучвания J Research Capital. Това е бреме, което понякога е непоносимо - в Лаос, цената на една железопътна линия - 6,7 милиарда долара - се равнява на близо половината от брутния вътрешен продукт (БВП) на малката азиатска страна. В Джибути външният държавен дълг скочи от 50% до 85% от БВП за две години според МВФ заради задължения към Exim Bank. Тази китайска институционална банка притежава освен това половината от дълга на Таджикистан и Киргизстан. Разбира се, слабо развитите страни, с огромни инфраструктурни нужди, откриват там интерес. За Пекин рискът си заслужава неудобствата: азиатският гигант търси пазари за своя индустриален свръхкапацитет и има нужда от пътища, пристанища и петролопроводи за своето снабдяване със суровини. Лидерът на опозицията в Малдивите, Мохамед Нашид, съзира в китайските действия колониализъм, ограничаващ суверенитета на страната архипелаг, 80% от чийто външен дълг, според него, е контролиран от Пекин. Китайската хватка е още по-здрава, като се има предвид, че Пекин често поема управлението на построената инфраструктура, чрез концесии за 20 или 30 години, отбелязва Standard & Poor's. Проектите, които трудно може да донесат печалба или са структурно дефицитни, са в изобилие, по подобие на изоставен курорт на крайбрежието на Камбоджа. Това няма особено значение за Пекин: китайските държавни компании, които реализират проектите, са слабо загрижени за екологичните, социалните и дори финансовите критерии, тъй като, отбелязва Стивънсън-Ян, \"Пътищата на коприната\" остават политически инструмент за влияние, вписан от 2017 г. в самия устав на комунистическата партия. /От БТА/", "date": "2018.09.03", "title": "\"Пътища на коприната\" - дългов капан дебне приятелите на Китай"}
{"url": "https://www.24chasa.bg/novini/article/7036987", "text": "Самуил Александров е едва на 21 години, а само преди година е тежал близо 300 килограма, предаде  . За една година е успял да свали 145 кг. От малък той бяга от проблемите с помощта на храната. Стига се до момент, в който близо година не излиза от вкъщи - обездвижен и депресиран. Отчаяна, майка му пише пост във Фейсбук, в който търси помощ и спасение за своя болен син. \"Спасението на давещите се е в ръцете на самите давещи се\", пише тя. На призивът на тази майка откликва фитнес инструктор, който се заема безвъзмездно с каузата да промени живота на Самуил. \"Когато бях малък, имаше много подигравки заради външността ми. Много трудно ми беше да се впиша в средите на връстниците ми и винаги съм бил различният, отхвърленият. Наказвах света навън, че е толкова лош с мен, като наказвах себе си чрез храната. Стоях постоянно затворен в стаята си - от компютъра до хладилника и обратно - това ми беше единственият маршрут\", споделя Самуил. На 17 г. той вече тежи 170 кг и тогава започват паник атаките. \"Започнаха вибрации и изтръпване на крайници - врат, ръце, крака. Най-тежкият период е, в който бях достигнал 300 кг. Всяка вечер ставах посред нощите да ям. Изяждах огромни количества храна. Резултатите от изследванията шокираха лекарите - - не били срещали човек с толкова висок инсулин. Виждах как майка ми плачеше почти всяка вечер в стаята си\", каза още той.  В началото на промяната Самуил почти не може да се движи повече от 50 - 100 м сам. Започва с леки движения с малки гирички. \"През първите 2 -3 седмици всяка вечер плачех\", споделя 21-годишният младеж. Към днешна дата той е все по-добре. ", "date": "2018.09.03", "title": "Момче на 21 години, тежало близо 300 кг, успя да свали 145 кг за година"}
{"url": "https://www.24chasa.bg/novini/article/7037006", "text": "Сръбската полиция залови в град Прокупле 10 килограма хероин с изключително висока чистота на стойност един милион евро, предаде агенция Бета. Полицията е задържала двама души във връзка със случая, и двамата от град Чачак. Наркотикът е открит при обиск на автомобил. Хероинът бил скрит в специално изработен тайник, предаде БТА.  Прокуратурата в Прокупле е наредила задържаните да останат 48 часа в ареста, преди да бъдат изправени пред прокурор.", "date": "2018.09.03", "title": "Задържаха 2-ма сърби, скрили 10 кг хероин в тайник на кола"}
{"url": "https://www.24chasa.bg/novini/article/7037023", "text": "23 години ще прекара зад решетките Мехмед Хасан, който на 17 декември 2017 година уби 7-годишната си братовчедка Дамла в дома на родителите й в Момчилград. Решението е на 5-членен състав на окръжния съд в Кърджали. Убиецът ще трябва да заплати общо 400 000 лева кръвнина – по 150 000 на майката и бащата на детето и 100 000 лева на баба й. Делото мина по съкратено производство по искане на Мехмед Хасан и служебния му адвокат Георги Гатев. Убиецът призна всички факти и обстоятелства в обвинителния акт и по този начин присъдата му беше намалена с една трета. Присъдата беше посрещната с бурно недоволство от близките на убитото дете, които бяха в залата. \"Искахме смърт или поне доживотен затвор! 23 години не са присъда. Това е подигравка!\", недоволстваха родните.", "date": "2018.09.03", "title": "23 години получи убиецът на Дамла"}
{"url": "https://www.24chasa.bg/novini/article/7037039", "text": "Възрастно семейство от Русе „изхвърли” на боклука и през балкона 22 000 лв на телефонни измамници. Полицията в дунавския град разследва сигнал за извършена телефонна измама, съобщиха от ОД на МВР-Русе. За случая било съобщено в петък. Според разказа на потърпевшите, на домашния телефон на 68-годишна жена в Русе се обадил непознат мъж, който й се представил за полицай и я помолил за съдействие при залавяне на измамници. По разпореждане на непознатия, жената покорно изтеглила на два пъти сумата от 8000 лева от два банкови клона в Русе, които след това оставила на два адреса в града - до контейнери за смет зад блок по ул. „Борисова” и до строеж на ул. „Ангел Кънчев”. В същото време тя се обадила и на съпруга си, който не останал назад и хвърлил през терасата на жилището им сумата от около 6000 лв. Случаят е документиран от разследващите и е започнало разследване в хода на образувано досъдебно производство за престъпление по чл. 209, ал.1 от НК, уточниха от МВР-Русе.", "date": "2018.09.03", "title": "Възрастно семейство „изхвърли” 22 000 лв на телефонни измамници"}
{"url": "https://www.24chasa.bg/novini/article/7037051", "text": "Сливенската полиция издирва 48-годишния Мариян Иванов, съобщиха от пресцентъра на ОД на МВР-Сливен. Мъжът е от град Сливен, обявен е за местно издирване от 2 септември тази година. Той има психично заболяване. Мариян е напуснал дома си на 1 септември, около 9.00 ч., с мотопед, и до момента е в неизвестност. Мъжът е висок 160 см, с пъстри очи, пълен, с прошарена коса. За последно е забелязан около 12.30 ч. над бензиностанция в местността Рамануша. От полицията призовават гражданите, които са видели издирвания или имат информация за него, да не влизат в пряк контакт, а да съобщят незабавно на тел. 112, в най-близкото поделение на МВР или на тел. 0898 460048.", "date": "2018.09.03", "title": "Издирват 48-годишен с психическо заболяване от Сливен, изчезнал е в събота"}
{"url": "https://www.24chasa.bg/novini/article/7037063", "text": "Германският канцлер Ангела Меркел ще посети Македония в събота, 8 септември, съобщи говорителят на германското правителство Щефен Зайберт, цитиран от Танюг. В Скопие Меркел ще разговаря с македонския премиер Зоран Заев по двустранни и регионални въпроси, предаде БТА. Меркел пристига в разгара на кампанията за референдум за споразумението с Гърция, с което страната се преименува на Република Северна Македония. Зайберт каза, че още се работи по програмата на посещението в Скопие, но отбеляза, че Меркел желае на място да се запознае с подготовката за референдума, който е насрочен на 30 септември.", "date": "2018.09.03", "title": "Ангела Меркел ще посети Скопие в събота"}
{"url": "https://www.24chasa.bg/novini/article/7037083", "text": "Турската централна банка има независимо управление и ще вземе всички необходими мерки за борба с инфлацията, заяви в интервю за Ройтерс турският финансов министър Берат Албайрак. Албайрак каза още, че не очаква никакви проблеми в банковия сектор, за разлика от рейтинговите агенции, които неотдавна предупредиха, че обезценяването на турската лира може да се отрази на кредитоспособността на банките, предава БТА. Министърът даде да се разбере, че в случай на затруднения на финансовите институции, Анкара с готовност ще окаже подкрепа. \"Не очакваме никакви проблеми в банковия сектор, но ако възникне проблем, ще ги подкрепим по всякакъв начин\", заяви той. Албайрак отхвърли също и безпокойствата заради задлъжнялостта, включително в частния сектор. Той каза, че дефицитът по текущата сметка ще бъде \"значително\" под прогнозите за тази година и \"много по-силен\" през 2019 г. Турската лира загуби около 40 процента от стойността си спрямо долара тази година заради опасенията, породени от контрола на турския президент Реджеп Тайип Ердоган над паричната политика и влошаващото се състояние на отношенията със САЩ. Според икономистите централната банка трябва да увеличи лихвените проценти решително, за да овладее двуцифрената инфлация и да подкрепи валутата. Ердоган, който определя сам себе си като \"враг на лихвите\", желае да запази ниско равнището на лихвените проценти, за да задържи бума на икономическия растеж, подхранен от кредитиране. \"Централната банка в Турция е може би по-независима от тези в други страни\", заяви Албайрак, зет на Ердоган. Банката ще предприеме действия \"да продължи тази независимост\", добави той. По думите на финансовия министър Турция е достигнала етап, който изисква \"цялостна борба срещу инфлацията\". Централната банка на Турция, която ще проведе следващото си заседание на 13 септември, обяви, че ще регулира паричната си политика предвид \"значителните рискове\" за стабилността на цените. На предишното си заседание през юли, противно на очакванията на пазарите, централната банка запази нивото на лихвените проценти, предизвиквайки силен спад на курса на лирата.", "date": "2018.09.03", "title": "Турският финансов министър: Централната ни банка има независимо управление"}
{"url": "https://www.24chasa.bg/novini/article/7037082", "text": "Продължават проверките на полицията в рамките на ежедневния засилен контрол по пътищата на страната. В последния работен ден на миналата седмица и двата почивни дни полицейските екипи са проверили 13464 моторни превозни средства и 16502 души. Установени са общо 11803 нарушения, от които 4797 са за управление на МПС с превишена скорост. Издадени са 5047 фиша и 1959 акта за установени административни нарушения. Отнети са 162 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 575 електронни фиша. Засилените проверки ще продължат до края на месец септември.", "date": "2018.09.03", "title": "Провериха над 13 000 превозни средства в петък и почивните дни"}
{"url": "https://www.24chasa.bg/novini/article/7037040", "text": "\"Стига сме си играли на котка и мишка\", не се сдържа бургаският районен съдия Анатоли Бобоков, докато се опитваше да разбере защо подсъдимият за побой над бургаски фоторепортер не е получил обвинителния акт по делото. Оказа се, че Петър Биберов-Кюфтето, който се разследва за побой над фотографа Борислав Пенков, не е бил открит на посочените от него адреси. Според защитникът му адвокат Димчо Тодоров обаче той не е бил търсен настоятелно, за да му бъде връчен обвинителния акт. След кратък спор в залата, където днес трябваше да тръгне разпоредителното заседание,  съдът го отложи за пореден път и го насрочи за 13 септември, като изиска Бургаската адвокатска колегия да осигури резервен защитник, за да не се отлага повече процеса. Преди това връчи обвинителният акт на подсъдимия. Съдия Бобоков настоя Петър Биберов да посочи актуален адрес и предупреди, че ако той промени местоживеенето си или не се яви на следващото заседание, ще измени мярката му за неотклонение. \"Съдът ще реши, има достатъчно доказателствен материал, от тук нататък съдията решава. Според мен така трябва да се постъпва при всички спорове в тази държава\", коментира в кулоарите на съда фоторепортерът Пенков. Подсъдимият Биберов отказа коментар и първоначално не позволи да бъде сниман, но после сам застана пред обективите. Инцидентът, за който се разследва, е от 26 ноември, 2017 г. Според обвинителния акт Биберов е ударил няколко пъти с крак Пенков докато снимал заведение в Морската градина. Фоторепортерът бил изпратен там от редакцията, в която работи, за да снима щетите от пожар, вилнял в ресторанта. Докато си вършел работата към него приближили няколко мъже и се опитали да го изгонят. Последвал спор, при който Биберов ударил фотографа. За претърпени неимуществени вреди Пенков е предявил граждански иск в размер на 50 000 лв.", "date": "2018.09.03", "title": "Съдия към подсъдим, ударил фоторепортер: Стига сме играли на котка и мишка"}
{"url": "https://www.24chasa.bg/novini/article/7037110", "text": "Окръжният съд в Пазарджик освободи срещу гаранция от 10 хиляди лв. надзирателя в местния затвор Георги Доков, който в четвъртък уби с колата си 16-годишно момче. Трагедията се разигра на пътя между селата Сарая и Ивайло. След обилна почерпка надзирателят тръгва от дома си в Сарая към Пазарджик. На пътя той настига 5 момчета с колела, които се прибират към Ивайло. Блъска 16-годишния Станислав, който бил спрял край пътя да изчака приятелите си. Тест с дрегер показва, че надзирателят е седнал зад волана с 1.58 промила алкохол. Според свидетели колата на обвиняемия е криволичила по пътното платно преди катастрофата. Задържаният е направил пълни самопризнания, стана ясно по време на делото. Съдия Ирина Джунева обясни освобождаването под гаранция на Доков с мотивите, че той няма да се укрие и извърши друго престъпление. Решението на пазарджишкия съд може да се обжалва пред апелативния в Пловдив. Прокурорът по делото Димитрия Ганчева заяви пред \"24 часа\", че все още не е решила дали да обжалва определението на съда.", "date": "2018.09.03", "title": "10 хиляди лв. гаранция за надзирателя, убил пиян дете на пътя край Пазарджик"}
{"url": "https://www.24chasa.bg/novini/article/7037159", "text": "За пчелния хляб казват, че е алхимията в природата. Учените още търсят формулата на този уникален продукт, който увеличава с 30% спортните резултати, съдържа хормон на растежа и лекува проблеми с потентността при мъжете. Със сигурност се знае само, че е резултат от дейността на пчелите, обединяващ всички компоненти в природата, необходими за човешкото съществуване - аминокиселини, въглехидрати, фитохормони, витамини и минерали в голяма концентрация, както и над 50 живи фермента от групата на лактобациликус. У нас засега пчелният хляб се продава само онлайн, и то от един производител – Той работи със световни шампиони, професионални спортисти, деца и възрастни. “Продуктът е много силен и концентриран”, казва Карагьозов. Представлява гранули във формата на шестоъгълна клетка и се получава, когато пчелата донася прашеца, обработва го със слюнка и така вкарва ферменти, добавя мед и го запечатва. След няколко седмици ферментация се получава природна здравословна бомба. Благодарение на нея спортистите повишават издръжливостта и бързината си, скъсява се и времето за тяхното възстановяване. Пчелният хляб съдържа и хормон на растежа, помагащ за изграждането на мускули. Той помага за синтезирането на тестостерон, а така се борят и проблеми с потентността. Вкусът на пчелния хляб е предимно сладък, има съвсем малко кисела и горчива нотка. “Нарича се така, защото служи като хляб на пчелите - те го ядат още като ларви”, споделя Тодор Карагьозов. Учените започват да го изучават, тъй като интересът им е предизвикан от непознат факт - след като започнат да го ядат, За да се сдобие с необходимите специални машини за извличане на веществото и с нужното финансиране за начинанието му, фермерът установил, че може да се обърне единствено към Микрофинансиращата институция ДЖОБС, част от Групата на Българската банка за развитие, тъй като фирмата му била нова, без никакви обороти и продажби, без история. При останалите банки не срещнал подкрепа, макар да твърдели, че помагат на нови фирми, “но реално това не се случва”, казва Тодор Карагьозов. Експертите на ББР в Стара Загора взели присърце бизнес начинанието му. Сега Карагьозов продава продукцията си освен у нас и в Русия, където има мащабни университетски изследвания за ползата от пчелния хляб. Предприемачът съчетава спорт, начин на хранене и търсене на полезна храна – да е жива, истинска, синтезирана и да дава най-полезните компоненти. Той се занимава и с винарство от около 20 години, но казва, че се интересува от живите продукти. “Има творчество в тях. Както гроздето се превръща във вино, така и хлябът, който се прави от квас, е жив. Това важи и за пчелния хляб”, обяснява Тодор Карагьозов. Смята, че не трябва да има извличане или синтезиране, а да се прави напълно натурален продукт. “Има и фалшив пчелен хляб, макар истинският лесно да се познава по цвета и вкуса”, предупреждава фермерът. Ментетата били от изкуствени силиконови или пластмасови пчелни пити. При тях няма ферментация, липсва киселостта, има и нетипична горчивина. Карагьозов Той е изцяло негов иновативен патент, който може да вдигне многократно пчелното производство, давайки добра алтернатива на пчеларите. Особено напоследък с недобрите условия и ниските изкупни цени. Любопитен факт е, че образованието на предприемчивия сливенец няма нищо общо с производствената дейност. Завършил е богословие и смята, че вътрешната нагласа и спокойствието у човек могат да му донесат добро. “Така може да се види свързаност - бидейки богослов, аз искам да работя и продавам това, което е полезно за хората, имам чиста съвест. Занимавайки се активно със спорт, аз съм започнал да търся добавки и храни, които да ми помагат. Вече съм на 45 години, започнах да търся по-силни добавки, по-истински, по-полезни и така стигнах до пчелния хляб. Той наистина е най-силният и най-полезният. Но трябва и да обичаш това, което правиш, за да успееш”, категоричен е Тодор Карагьозов.", "date": "2018.09.03", "title": "Чудесата на пчелния хляб"}
{"url": "https://www.24chasa.bg/novini/article/7037158", "text": "7-годишно дете е простреляно с въздушен пистолет. Инцидентът е станал в къща в кюстендилския квартал „Изток“, предаде \"Дарик\". Детето е закарано в столично здравно заведение, без опасност за живота е. По случая е започнато досъдебно производство, уведомен е дежурен прокурор.                                                                                                                                                                                                                                                                                                                       ", "date": "2018.09.03", "title": "Простреляха 7-годишно дете в Кюстендил"}
{"url": "https://www.24chasa.bg/novini/article/7036703", "text": "22-годишен от Шумен с 0,94 промила алкохол в издишания въздух бил задържан след скандал пред клуб на бул. “Славянски“ в града, съобщи   Скандалът възникнал около 3 часа в събота между двама мъже, които се сбили малко след това. В потушаването се включили мъж и млада жена, която стреляла във въздуха с газов пистолет. На място, след като бил получен сигнал за изстрел в района на Цветния пазар, бил насочен полицейски екип. Изяснена била самоличността на четиримата. Съставени са им предупредителни протоколи. 28-годишната собственичката на пистолета, марка ЕКОЛ, била тествана за алкохол. Пробата й била отрицателна.", "date": "2018.09.03", "title": "Млада жена стреля в Шумен, за да спре сбиване"}
{"url": "https://www.24chasa.bg/novini/article/7036713", "text": "Преди три години Ангела Меркел бе хвалена и сравнявана с \"Майка Тереза\" затова, че на 4 септември 2015 г. остави границите на Германия отворени за десетки хиляди бежанци, пристигащи от Близкия Изток през Балканите. Днес на първа страница на вестниците са снимките на десни екстремисти, които преследват чужденци по улиците на Кемниц и отправят хитлеристкия поздрав. Изумителен контраст, който илюстрира земетръсната промяна на ситуацията не само в Германия, но и в цяла Европа вследствие на \"кризата с бежанците\" и пристигането от 2015 г. на над три милиона от тях в Европейския съюз. От всички кризи, с които се е сблъсквала Европа, от еврото до Украйна, \"тази е най-сериозната\" и \"нерешена\", казва неотдавна българският политолог Иван Кръстев в интервю за всекидневника \"Велт\". Тя \"провокира огромен конфликт между западноевропейските и източноевропейските държави\", като \"Европа завива в консервативна посока\" и навсякъде се наблюдава завръщане към национализма в атмосфера на \"демографска паника\", обяснява експертът. Великобритания се готви да напусне ЕС след вота в подкрепа на Брекзит, белязан сериозно от въпроса с мигрантите. Италия избра първото полулистко правителство в Западна Европа. Във всички страни антимигрантските движения набират сила, а Ангела Меркел изглежда доста отслабена. В същото време американският президент Доналд Тръмп раздухва жаравата. \"Цяла Европа направи огромна грешка, че допусна да влязат милиони хора, които толкова значително и насилствено промениха културата им!\", написа той в Туитър през юни и обвини на първо място Германия. Въпросът с мигрантите \"отблъсна голяма част от германците от Меркел и едва не й коства поста\", пише всекидневникът \"Зюддойче цайтунг\". Меркел продължава да твърди, че не съжалява за взетото на 4 септември 2015 г. по хуманитарни причини решение да остави границите на Германия отворени за бежанците, много от които бягаха от войната в Сирия. \"Ще се справим\", уверяваше тя тогава германците. Едно изказване, от което после се дистанцира. Подобно на много други страни впоследствие Меркел затегна миграционната си политика. След като през 2015 и 2016 г. в Германия пристигнаха един милион кандидати за убежище, броят им за тази година се очаква да е под 200 000. Същата е тенденция и в Европейския съюз като цяло, където през миналата година общият брой спадна до близо 650 000, а интеграцията на кандидатите за убежище чрез трудова заетост бележи явни успехи в Германия, благодарение на процъфтяващата икономика. Част от общественото мнение смята, че кандидатите за убежище са виновни за увеличаването на несигурността. След убийството преди седмица на 35-годишен германец в Кемниц, за което правосъдието подозира, че е извършено от иракски кандидат за убежище, крайната десница излезе да преследва чужденците по улиците. \"Въпросът с имиграцията си остава най-голямото предизвикателство\" за Европа, пише анализаторът Щефен Лене от фондация \"Карнеги Европа\". \"Въпреки че броят на пристигналите намалява, истерията се увеличава и популистките движения, а също така и растящ брой по-традиционалистки правителства се възползват от настроенията срещу мигрантите\". Една тенденция, която най-вероятно ще се прояви при вота за Европейски парламент догодина. Британският историк Нейл Фъргюсън е още по-песимистично настроен. \"Вместо да доведе до сплотяване, кризата с мигрантите води до разединение\" и всяка държава действа самостоятелно, пише той. \"Все повече си мисля, че въпросът с мигрантите ще бъде разглеждан от бъдещите историци като причината за разпадането на Европейския съюз\", а \"Брекзитът - като първи симптом за това\". Това мнение не се споделя от Щефен Лене от \"Карнеги Европа\". Според него текущият дебат \"може да послужи за катализатор на промяна в позитивна посока\" и да позволи \"изясняване\" на ситуацията и по-добрата подготовка на бъдещето. (От БТА)", "date": "2018.09.03", "title": "3 години по-късно Европа е дестабилизирана от кризата с мигрантите"}
{"url": "https://www.24chasa.bg/novini/article/7036722", "text": "Американска юридическа компания, наета от Турция, за да провери сделките на държавната Халкбанк с Иран, е установила, че банката не е нарушила американските санкции, заяви в интервю за Ройтерс турският финансов министър Берат Албайрак. Той посочи, че Анкара не очаква на банката да й бъдат наложени някакви глоби. Правната фирма \"Кинг енд Спалдинг\" и фирмата за анализ на данни \"Ексиджър\" предприеха разследване, след като изпълнителен директор на Халкбанк беше обвинен в Ню Йорк миналата година в участие в схема за избягване на американските санкции срещу Иран, предаде БТА. Бившият заместник-генерален директор на турската държавна банка Халкбанк Мехмет Хакан Атила беше осъден за участието си в схема \"петрол срещу злато\" за милиарди долари, която е имала за цел да заобиколи санкциите чрез пране на пари от продажби на ирански петрол. Той беше осъден през май на 32 месеца затвор - решение, което Турция определи като политически мотивирано. \"Всички данни, имейли и документи, свързани с търговията с Иран, които бяха изискани за разследването, бяха предоставени на американските фирми за проверка\", посочи Албайрак. \"В резултат на продължило месеци независимо разследване беше установено, че банката не е нарушила първичните и вторични американски санкции срещу Иран\", заяви министърът. \"Ние не очакваме глоба срещу Халкбанк\", добави Албайрак, като отбеляза, че \"всичко друго би било изцяло политическо решение\".", "date": "2018.09.03", "title": "Турският финансов министър: Халкбанк не е нарушила санкциите от САЩ срещу Иран"}
{"url": "https://www.24chasa.bg/novini/article/7036732", "text": "Биолози от университета в Лунд установиха, че ястребите имат най-доброто цветно зрение сред животните. Те са по-добри и от хората. Това вероятно им помага да видят плячката и да я уловят, съобщи в. \"Дейли мейл\". \"Не мислех, че цветното зрение може да е толкова важно. Предполагах, че хищните птици просто са с по-остро зрение от хората и благодарение на него виждат обекти толкова рано и от толкова голямо разстояние\" - каза Алмут Кеблер от екипа, цитиран от БТА.  Обикновено размерът на очите определя резолюцията. Колкото по-големи са очите, толкова по-голяма е тя. Размерът им пък зависи от тялото. Колкото по-едро е то, толкова по-големи са очите. Птиците са известни с лошата си способност да виждат контрасти. Тяхното контрастно зрение е почти десет пъти по-слабо от нашето. В това правило обаче има изключения и ястребът на Харис (parabuteo unicnctus) e едно от тях. Шведските биолози установиха, че ако обектът е различен на цвят от обкръжението, ястребите на Харис могат да го видят на два пъти по-голямо разстояние от хората. Доброто цветно зрение е особено важно в горите, където сенките могат да объркат визуалното възприятие. \"Ястребът тежи по-малко от килограм и има малки очи. Въпреки това вижда много по-добре от нас\" - каза Симон Потие, соколар, работил с биолозите. Учените са работили с опитомени ястреби във Франция, защото в Швеция не е разрешен ловът с тези птици.", "date": "2018.09.03", "title": "Ястребите имат най-доброто цветно зрение сред животните"}
{"url": "https://www.24chasa.bg/novini/article/7036749", "text": "Министър-председателят Бойко Борисов бе награден с орден „Черна гора“ с лента от президента на страната Мило Джуканович. Най-висшето държавно отличие беше връчено на българския премиер в знак на благодарност за последователните му усилия и подкрепата на страната ни за европейската перспектива на Черна гора, предадоха от правителствената пресслужба.  В своята реч премиерът Борисов благодари за наградата и заяви, че това е оценка за България по време на европредседателството. Българският министър-председател припомни, че през тези 6 месеца страната ни положи огромни усилия за европейското приобщаване на страните от Западните Балкани. „Всички дойдоха в София, направихме много срещи, след това инициативата „16+1“ и Берлинския процес в Лондон. Ще продължаваме активно да си сътрудничим в рамките на НАТО и съм убеден, че ще продължим да работим заедно и в ЕС“, заяви още премиерът Борисов. „Приятелството и подкрепата, която Бойко Борисов оказа, е много по-дълга от тези 12 години независимост на Черна гора. Бойко Борисов, като министър-председател, сложи един своеобразен отпечатък в двустранните отношения“, заяви по време на награждаването президентът Джуканович.", "date": "2018.09.03", "title": "Президентът на Черна гора награди Борисов с орден (Видео)"}
{"url": "https://www.24chasa.bg/novini/article/7036756", "text": "Кметът Пламен Стоилов се принуди да търси помощ от русенци срещу вандалите, които рушат и цапат обектите в дунавския град. Поредната вандалска проява в Русе е била установена в подлеза на Кръговото кръстовище при бул. „Скобелев“ и бул. „Липник“, построен преди две години по европроект. На видеозаписите от охранителните видеокамери се вижда как две момичета рисуват по стените на подлеза на кръстовището, след като са били почистени от Община Русе, заради многократните вандалски прояви, съобщиха от местната Община. Миналата седмица, огледалото в подлеза също било счупено, а сигналът бил подаден към компетентните органи. В тази връзка, кметът на Община Русе Пламен Стоилов редовно сезира писмено институциите, които отговарят за реда и сигурността в града, а именно Областна дирекция на МВР и Първо и Второ РПУ, с цел установяване на нарушителите и предотвратяване на други вандалски прояви. От Община Русе настояват за налагане на наказания за родителите на извършителите, както и за възстановяване на щетите. Община Русе отправя апел към гражданите да сигнализират, ако станат свидетели на нарушения, на имейл – mayor@ruse-bg.eu или на тел. 112. Призовават се гражданите, които разпознават извършителите от охранителните камери, да се обадят на Областна дирекция на МВР – Русе на тел. 082/ 882 91 или на СЗ „КООРС“ на тел. 0882 898 367. Анонимността на свидетелите е гарантирана, твърдят от градската управа на Русе.", "date": "2018.09.03", "title": "Кметът търси помощ от русенци срещу вандалите в дунавския град"}
{"url": "https://www.24chasa.bg/novini/article/7036760", "text": "Китайският президент Си Цзинпин обеща 60 милиарда долара инвестиции и финансиране в помощ на развитието на Африка, съобщи Ройтерс. Той каза това при откриването на Китайско-африканска среща на върха в Пекин. Помощта ще бъде предоставена под формата на държавна помощ, инвестиции и финансиране от финансови институции и компании, посочи Си в речта си, излъчвана пряко по държавната телевизия, предава БТА. Освен това Китай ще увеличи вноса си от Африка, по-специално несуровинни продукти и ще улеснява издаването на облигации от африкански финансови институции в Китай, допълни държавният глава. Около 1 милиард юана (146 милиона долара) материална помощ ще отпусне Пекин за развитието на селското стопанство на африканския континент, изтъкна СИ, цитиран от ТАСС. Освен това ще бъдат изпратени 500 висококвалифицирани специалисти по селско стопанство, за да помогнат за развитието на земеделския сектор, уточни той.", "date": "2018.09.03", "title": "Си Цзинпин обеща 60 млрд. долара в помощ на развитието на Африка"}
{"url": "https://www.24chasa.bg/novini/article/7036777", "text": "Хърватия ще изпрати в Средиземно море първия си военен контингент, който ще е част от мироопозващата операция на НАТО \"Морски страж\", съобщи МИА. Военният кораб \"Вуковар\" с 50 души на борда ще отплава от Сплит. Това е първият хърватски военен кораб, който ще участва във водената от НАТО операция, която ще продължи от 5 до 21 септември, предава БТА. Военният кораб ще изпълнява небойни задачи и ще осигурява подкрепа на НАТО в стратегическите комуникации, според хърватското министерство на отбраната. Като част от мисията моряците ще инспектират цивилни кораби, заподозрени, че са свързани с потенциални заплахи като тероризъм, нелегална дейност и заплахи за сигурността в корабоплаването. Хърватският военен кораб вече е участвал в международни военни учения в Италия, Словения, Гърция и Албания.", "date": "2018.09.03", "title": "Хърватия изпраща свой военен кораб\nв операцията на НАТО \"Морски страж\""}
{"url": "https://www.24chasa.bg/novini/article/7036796", "text": "Един успешен референдум ще отвори широко вратите за Република Македония да се присъедини към НАТО и да започне преговори за членство в ЕС, посочва Горан Свиланович, бивш сръбски външен министър, предаде МИА, цитирана от БТА.  Той заяви, че само един успешен референдум в Македония ще отвори много перспективи и голям потенциал за страната. Референдумът, разбира се, е национален въпрос. Но само един успешен референдум ще отвори перспективи и огромен потенциал. С него гражданите сами ще имат шанса да сложат край на спора, който в продължение на повече от 25 години блокираше напредъка и интеграционните процеси на страната, заяви Свиланович, който е генерален секретар на Съвета за регионално сътрудничество от 1 януари 2013г. Според Свиланович споразумението, което бе постигнато от премиерите на Р Македония и Гърция Зоран Заев и Алексис Ципрас, е смело решение, историческо решение, което е окуражаващо за целия регион, защото въвежда нов потенциал не само за сътрудничество като част от евроатлантическата интеграция, но също ще позволи икономически растеж в страната и региона като цяло.", "date": "2018.09.03", "title": "Бившият сръбски външен министър: Успешният референдум ще отвори нови\nперспективи за Македония"}
{"url": "https://www.24chasa.bg/novini/article/7036806", "text": "Малко повече от 1 тон нелегален етилов алкохол е открит от екип на митническа мобилна група при проверка в частен имот в района на Варна. Бидоните са конфискувани, а по случая е образувано предварително производство. Проверката е извършена в края на миналата седмица, в рамките на засиления контрол срещу нерегламентирано съхранение и търговия с акцизни стоки в района на Черноморието. Проверяващите открили в двора зад къщата на частен имот ПВЦ бидони, пълни с безцветна течност с мирис на етилов алкохол. След тест и измерване е установено, че общото количество на откритата течност е 1000 литра с алкохолно съдържание 48%vol. В рамките на проверката за алкохола не са представени документи, удостоверяващи плащане на акциз по Закона за акцизите и данъчните складове. Взети са проби за лабораторен анализ и определяне вида на задържания продукт. След излизане на лабораторните експертизи предстои да бъде образувано административнонаказателно производство по случая.", "date": "2018.09.03", "title": "Намериха един тон нелегален алкохол край Варна"}
{"url": "https://www.24chasa.bg/novini/article/7035964", "text": "Бързите кредити, популярни като заем “от заплата до заплата”, губят темповете си на растеж. Към юни 2018 г. те са се свили до 2,4 млрд. лв. срещу 2,6 млрд. лв. в края на юни 2017 г. Намалението е с 225,7 млн. лв., или с 8,5%, спрямо края на второто тримесечие на 2017 г. и с цели 14,7%, или с 418,4 млн. лв., в сравнение с края на март тази година, отчете БНБ. Продадените кредити към началото на лятото на годишна база са 133,6 млн. лв., а закупените – 39,4 млн. лв., сочат още данните. Общият спад при небанково кредитиране е - със срок до 1 година и от 1 до 5 години. Най-кратките заеми- със срок за погасяване до 1 година, са 510,3 млн. лв. в края на юни 2018 г. И докато намалението спрямо юни 2017 г. е само с 0,7%, или с 3,4 млн. лв., то е с цели 11%, или с 62,9 млн. лв., в сравнение с края на първото тримесечие на тази година, показва банковата статистика. Намаление има и при вземанията по кредити с матуритет от 1 до 5 години - през юни 2018 г. те са 629,5 млн. лева, намалението им на годишна база е с 15,9%, или с 119,1 млн. лв., а намалението спрямо март т.г. е още по-голямо - с 22,1%, или със 178,1 млн. лв. Данните показват, че и компаниите за кредитиране трайно са се насочили към заеми със срок за погасяване над 5 г. Те са 1 млрд. лв. в края на юни и са единствените, които растат- с 1,4%, или с 14,4 млн. лв., спрямо края на юни 2017 г. А намаляването спрямо март т.г. е най-малко в сравнение с останалите - само с 10%, или със 112,7 млн. лв. Относителният им дял в общия размер на вземанията по кредити нараства от 37,6% в края на юни 2017 г. до 41,6% сега. Необслужваните кредити към небанковите институции към края на юни 2018 г. са общо 278 млн. лв. и са намалели за една година с близо една трета - 29,7%, или със 117,7 млн. лв., а спрямо март - с 18,9%, или с 64,8 млн. лв. Какви са причините за тази тенденция? Устойчивият икономически растеж и очакванията за стабилност на икономиката доведоха до постоянен ръст на доходите от около 10%. Това позволява на все повече домакинства да не прибягват до спасителния пояс на бързите кредити, а да посрещат повечето си потребности с постоянния си доход. Все повече фирми също не търсят толкова скъпите бързи заеми, тъй като увеличиха оборотите си и могат да финансират част от текущите си потребности, без да се харчат за скъпи лихви, ако ги получат като кредитиране. Следствието от устойчивата икономика - рекордно ниското ниво на безработицата под 5,9%, също от добавки с висока лихва към домакинските и фирмените бюджети. Втората основна причина са банките, които пренесоха битката си за клиенти със специализираните в кредитиране компании в тази ниша. Всички банки вече предлагат бързи и малки заеми, с почти същата бързина при одобряването и отпускането, но с по-атрактивни лихви. Разликата в лихвените нива понякога стига и до 1% в полза на трезорите. Дигитализацията и онлайн банкирането отнемат друго относително предимство на фирмите за бързи кредити - одобряване и отпускане на заемите онлайн, без опашки и разходка до банков офис. Освен това трезорите обвързват заемите с други пакетни услуги- например по-ниски такси при управлението на сметки, атрактивни лихви по депозити, по-ниски такси при теглене от банкомат и др. Отговорът на специализираните кредитни компании е навлизане в доскоро запазени територии на банките. Те също започнаха да предлагат все по-атрактивни кредитни продукти, да коригират лихвите в посока надолу и да избягват рисковите клиенти. - Да, наистина показват спад. Една от причините е, че за т.нар. бързи кредити най-силните периоди са тези на икономическа криза и ръст на безработицата. И обратно - при ръст на икономиката и спад на безработицата хората се пренасочват. А тъй като банките станаха по-гъвкави и подобриха условията, при които отпускат кредити, част от потребителите на такива заеми се пренасочиха към тях. - И това. Потребителите, естествено, се пренасочват от скъпия заем към по-евтиния. И това е нормално, наблюдава се при всички пазари. - При силен икономически ръст и ниска безработица хората, от една страна, могат сами да си поемат част от разходите. И второ - при увеличаване на доходите и стабилизиране на заетостта достъпът до банково финансиране е по-лесен. Естествено, има още една причина - компаниите за финансиране продадоха част от кредитите, които е трудно да съберат. Имаше отписване на дългове и продажба на пакети. - Те вече го правят. При намаляването на търсенето на бързи кредити те също предлагат други кредитни продукти. Така вече най-търсени не са малките къси заеми - от заплата до заплата, а засилено търсене на други, по-дълги заеми. Има например засилване при фирмените заеми срещу ипотека и за над 5 години. Фирмите търсят тази ниша, защото някои от тях вече имат лоша кредитна история и не са предпочитани от банките. - Бързите кредити са вече добре познат продукт. Имаше прочистване на пазара. От над 250 компании, които ги предлагаха, оцеляха тези, които работят професионално и не правят злоупотреби. Намаляха случаите на злоупотреби и ощетените клиенти. А и хората разбраха що е това бърз кредит и го ползват по правилата. Така че тези компании ще имат своето място на пазара. - Хората се научиха да си обслужват и бързите кредити. До 2012 г. за компаниите беше проблем да оценят адекватно риска, както и да си съберат парите. Вече имат системи за оценка на риска и знаят на кого да дават и на кого да не дават. Секторът е с добри показатели. Периодично виждат кои са несъбираемите им кредити. Процентът на лошите кредити намалява значително.", "date": "2018.09.03", "title": "Ръстът на доходите сви заемите “от заплата до заплата”"}
{"url": "https://www.24chasa.bg/novini/article/7036820", "text": "Европейската комисия призова днес за прекратяване на насилието в Либия и за политически преговори под егидата на ООН. Решението е единствено политическо и не може да бъде военно, заяви говорител на комисията, предаде БТА.  Той определи нарастването на насилието като заплаха за регионалната стабилност. Говорителят призова да бъдат постигнати отстъпки, които взимат предвид на първо място интереса на либийските граждани. Както БТА съобщи, съперничещи си въоръжени групи се бият с тежки оръжия в южно предградие на Триполи. Боевете доведоха до най-малко 40 убити и над 100 ранени, повечето цивилни. Подкрепяното от ООН правителство в Триполи обяви извънредно положение в столицата.", "date": "2018.09.03", "title": "ЕК призова за политически преговори в Либия и прекратяване на насилието"}
{"url": "https://www.24chasa.bg/novini/article/7036833", "text": "ЕС продължава и тази година да отпуска средства за осигуряването на мляко, плодове и зеленчуци в училище, съобщи Европейската комисия. Както всяка година, бюджетът за тази цел е 150 милиона евро за плодове и зеленчуци, и 100 млн. евро за мляко и млечни изделия. Средствата служат също за образователни програми, по които учениците да научават значението на доброто хранене и начините за производството на храни, предаде БТА.  За тази учебна година програмата ще обхване над 30 милиона деца в ЕС, се отбелязва в съобщението. Държавите от Общността имат свободата да допълват посочения бюджет с национални средства, както и сами да определят видовете плодове, зеленчуци и млечни изделия, които се дават на децата. ", "date": "2018.09.03", "title": "ЕС и тази година ще отпуска пари за мляко, плодове и зеленчуци в училище"}
{"url": "https://www.24chasa.bg/novini/article/7036829", "text": "Тази сутрин почина депутатът от СДС в 38-ото Народно събрание д-р Николай Згурев. Тъжната новина бе съобщена първо от неговия някогашен колега в парламента Иван Бойков в личния му профил във Фейсбук, а после бе потвърдена от семейството, което ще пусне по-късно съобщение кога ще бъде погребението  Згурев, който е роден през 1955 г., е имал рак и е бил в ремисия. Работел в столичната болница \"Св. Анна\", където е бил управител. Николай Згурев бе гастроентеролог от 1981 г. Бил е председател, член на УС на Добрoволно здравно-осигурително дружество ДЗИ-АД. ", "date": "2018.09.03", "title": "Бившият депутат д-р Николай Згурев загуби битката с рака"}
{"url": "https://www.24chasa.bg/novini/article/7036884", "text": "Мотоциклетист, возещ непълнолетно момче на 14 години, на 2 септември, около 1:50 ч., е катастрофирал по главен път II-71 посока Добрич-Силистра – съобщиха от областната дирекция на МВР-Добрич. На място е установено, че водач на мотоциклет „Хонда”, поради движение с несъобразена скорост в завой, при наличие на страничен вятър, губи контрол над мотоциклета, пада на пътното платно и спира движението си в крайпътна канавка. Вследствие на инцидента водачът Н.А. (38 г.) и пътникът А.А. (14 г.), и двама от село Айдемир, област Силистра, са настанени в болницата в Добрич с множество разкъсно-контузни рани, без опасност за живота. По случая е взето отношение по административен ред – добавиха от полицията.", "date": "2018.09.03", "title": "14-годишен пътник на мотор пострада при падане в Добричко"}
{"url": "https://www.24chasa.bg/novini/article/7036891", "text": "На пешеходна пътека водач на лек автомобил „Рено” с добричка регистрация блъска пресичащия мъж на 44 г. от град Добрич на 2 септември, около 13 ч. Инцидентът е станал по ул. „Васил Левски” – съобщават от Областната дирекция на МВР. Пешеходецът е с пукната дясна петна кост, освободен е и с домашно лечение. Произшествието е обслужено по административен ред – казаха още от полицията.", "date": "2018.09.03", "title": "Автомобил блъсна 44-годишен мъж на пешеходна пътека в Добрич"}
{"url": "https://www.24chasa.bg/novini/article/7036897", "text": "Във Франция над 12 милиона ученици започват днес новата учебна година. Но началото й е белязано от една новост - забрана на мобилните телефони в някои училища, предаде Франс прес. Забраната касае началните училища и прогимназиите (в тях според френската образователна система учат деца до 14-15 години). Забраната не касае гимназиите (в тях според френската образователна система учат деца на възраст 15-18 години), предаде БТА. С въвеждането на забраната се изпълнява едно от предизборните обещания на президента Еманюел Макрон. Тя бе приета от парламента в края на юли и касае всички свързани мрежово предмети (мобилни телефони, таблети, смарт часовници). На гимназиите е оставена възможността, но не и задължението също да забранят изцяло или напълно мобилните телефони и други свързани мрежово предмети. Мярката породи доста дебати във Франция. Защитниците й подчертават, че използването на мобилни телефони нарушава вниманието на учениците и като цяло целия училищен климат и води до намаляване на физическата активност по време на междучасията. Защитниците на мярката припомнят, че мобилните телефони освен това излагат учениците на риск да попаднат в интернет на порнографски материали или на материали, свързани с насилие. Критиците на забраната твърдят, че това е само опит за \"политическо изтъкване\" от страна на управляващите, че са изпълнили предизборните си обещания. Те казват, че мярката няма нищо да промени и че ще е трудна за прилагане в училищата, в които често пъти има недостиг на персонал и средства. Правителството препоръчва телефоните и другите предмети да се заключват в шкафчетата в училищата, но в някои училища шкафчета изобщо няма. Така сега учебните заведения ще трябва да решават сами как да прилагат забраната. Законът обаче прави възможно конфискуване на телефоните и другите подобни предмети. Досега учителите нямаха правото да го правят.", "date": "2018.09.03", "title": "Учебната година във Франция започна без мобилни телефони в началните училища"}
{"url": "https://www.24chasa.bg/novini/article/7036899", "text": "Европейският съюз призова днес властите в Мианма незабавно и безусловно да освободят двамата журналисти на Ройтерс, осъдени на затвор в азиатската страна заради репортажите им за кризата с етноса рохинга, предаде Ройтерс. Днес бе съобщено, че съд в Мианма е обявил Ва Лоне, на 32 години, и Киам Сое О, на 28, за виновни в издаване на държавни тайни и ги е осъдил на по седем години затвор, предаде БТА. Службата на Върховния представител на ЕС за външни отношения и сигурността заяви, че присъдата \"подкопава свободата на медиите, правото на обществото за информация и развитието на върховенството на закона в Мианма\". Присъдите срещу двамата журналисти трябва да бъдат преразгледани и те \"да бъдат освободени незабавно и безусловно\", се казва в съобщението. Срещу съдебния произвол по отношение на двамата журналисти се обявиха представители на ООН, САЩ и агенция Ройтерс.", "date": "2018.09.03", "title": "ЕС призова Мианма да освободи от затвора \nнезабавно и безусловно двамата репортери"}
{"url": "https://www.24chasa.bg/novini/article/7036919", "text": "При средна цена 74.57 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /4 септември/. Средната цена на пиковата енергия /9.00-20.00 ч./ e 93.02 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 56.12 лв. за мегаватчас. Най-ниската цена в рамките на днешната сесия, при утрешен ден на доставка, е 45.1 лв. за мегаватчас, достигната за 4.00 ч., а най-високата е 111.78 лв. за мегаватчас - за 14.00 часа. Данните от БНЕБ показват, че са продадени общо 18 806.20 мегаватчаса електроенергия. Енергийната борса вчера затвори при средна цена 58.90 лв. за мегаватчас. В сегмента \"пазар в рамките на деня\" за днес, 3 септември, БНЕБ отчита до момента общ търгуван обем от 129.10 MWh.", "date": "2018.09.03", "title": "Енергийната борса затвори при средна цена 74.57 лева за мегаватчас"}
{"url": "https://www.24chasa.bg/novini/article/7036912", "text": "Десет души, сред които деца, бяха простреляни през изминалата нощ в жилищен комплекс в Сан Бернардино, Калифорния, съобщи местната полиция, цитирана от Ройтерс. Трима от ранените са в тежко състояние. Сигналът за стрелбата е подаден до органите на реда към 22,45 ч. местно време. На място са били открити десетте човека, но не и използваното оръжие. По думите на говорителя на полицията в Сан Бернардино до сутринта детективите не са разполагали със заподозрян извършител, нито са установили мотивите за стрелбата, предава БТА.  Сцената се е разиграла сред хора, събрали се да играят на общата площ на жилищен комплекс с около 100 апартамента. Сан Бернардино се намира на стотина километра източно от Лос Анжелос.", "date": "2018.09.03", "title": "Стрелба в жилищен комплекс в Калифорния, 10-има, сред които и деца, са ранени"}
{"url": "https://www.24chasa.bg/novini/article/7036933", "text": "Новата сесия на Народното събрание започва утре - 4 септември, от 13.00 часа. По правилник първото заседание на всяка сесия се открива с химна на Република България и химна на Европейския съюз. Очаква се политическите сили да започнат новия сезон с декларации, предаде БТА. Дневният ред на заседанието включва първо четене на промени в Закона за здравето, както и три годишни доклада за 2017 г. - един на Българската академия на науките /БАН/ и два на Комисията за регулиране на съобщенията /КРС/. В програмата е и ратификация на Спогодбата между Република България и Кралство Саудитска Арабия за избягване на двойното данъчно облагане по отношение на данъците върху доходите и предотвратяване на отклонението от данъчно облагане. По правилник есенната сесия започва в първата сряда от септември, но преди лятната ваканция депутатите решиха да заседават извънредно на 4 септември, за да могат да почиват на 7 септември.", "date": "2018.09.03", "title": "Новата сесия на парламента започва на 4 септември"}
{"url": "https://www.24chasa.bg/novini/article/7036934", "text": "Испанският премиер Педро Санчес обеща днес на каталунците референдум за нов статут на Каталуния с по-голяма автономия, но за пореден път отхвърли възможността за вот за независимост, предаде Франс прес. В интервю за испанско радио Санчес отбеляза, че референдумът ще е плод на диалог между него и каталунския лидер Ким Тора. Въпреки това испанският премиер подчерта, че това ще бъде \"референдум за автономия, но не за самоопределяне\" и не каза кога ще бъде проведено гласуването. Каталунските сепаратисти искат референдум за самоопределяне, което Санчес отхвърли категорично. \"Процесът по постигането на независимост е необратим. Правото на Каталуния на самоопределяне не може да бъде поставяно под въпрос\", заяви каталунският премиер Ким Тора в интервю за каталунска телевизия. Каталунците вече гласуваха през 2006 г. на референдум за определяне на статута на провинцията. Седемдесет и три процента от тях тогава изразиха подкрепата си Каталуния да се ползва с широка автономия и с правото да се нарича \"нация\". Впоследствие обаче резултатите от референдума бяха отменени от испанския конституционен съд, което даде тласък на движението за независимост. Каталуния обяви независимост на 27 октомври миналата година след организиран от местните власти референдум въпреки липсата на разрешение от Мадрид. Испания веднага постави провинцията под специален контрол, а каталунските ръководители бяха отстранени от длъжност. Новият каталунски премиер Ким Тора следва курса на предшественика си Карлес Пучдемон, който сега е в изгнание в Белгия.", "date": "2018.09.03", "title": "Испанският премиер обеща на каталунците референдум за по-голяма автономия"}
{"url": "https://www.24chasa.bg/novini/article/7036944", "text": "Германия осъди днес на осем години и половина затвор мигрант, убил с нож 15-годишно момиче, съобщи Франс прес, цитирана от БТА.  Младият мъж, чиято молба за убежище е била отхвърлена, твърди, че е афганистанец, но националността му не може да бъде потвърдена със сигурност. В края на 2017 г. той уби бившата си приятелка с нож в магазин в град Кандел в провинция Райнланд-Пфалц. Обвиняемият призна за деянието и изрази угризения по време на делото в съда в Ландау, в същата югозападна германска провинция. Според обвинението той е действал от ревност, след като момичето е скъсало с него. Подсъдимият Абдул Д. се яви пред съд за непълнолетни и делото бе при закрити врата, тъй като той твърди, че е бил на 15 години в момента на престъплението. Според експерт той е бил на възраст между 17 и 20 години, но заради съмнения за точната му възраст съдиите решиха да го съдят като непълнолетен. Убийството бе извършено на 27 декември 2017 година. Според очевидци мъжът е преследвал бившата си приятелка Миа в дрогерия в град Кандел. Намушкал я е седем пъти, преди да бъде спрян от случайни минувачи. По-малко от две седмици преди убийството Миа е подала жалба в полицията, обвинявайки бившия си приятел в тормоз, оказване на принуда и отправяне на заплахи, съобщи ДПА. Случаят разпали в Германия дебата как да се действа по отношение на престъпленията, извършени от мигранти, особено тези, които дават фалшива информация в молбите си за убежище. Доведе и до серия антиимигрантски шествия и контрадемонстрации в 9-хилядния град Кандел. Серия от нападения, извършени от кандидати за убежище в Германия, засили гнева на част от населението срещу мигрантите и срещу канцлера Ангела Меркел, отбелязва АФП. Меркел е силно критикувана от крайната десница, че е виновна за нарастване на несигурността след решението й да отвори границите на страната за над милион кандидати за убежище през 2015 и 2016 г.", "date": "2018.09.03", "title": "Мигрант бе осъден за убийството на 15-годишно момиче в Германия"}
{"url": "https://www.24chasa.bg/novini/article/7036948", "text": "Към 12.40 часа на 2 септември столичанин съобщил в РУ- Сливница, че в барака на негов имот в с. Пролеша, който не е посещавал от няколко дни, е намерил няколко души с профил на мигранти, които при пристигането му са избягали към полето около селото, съобщиха от пресцентъра на МВР. Веднага след получаването на сигнала полицейските служители предприели бързи заградителни действия, в хода на които заловили осем чужденци без документи за самоличност, представящи се за непълнолетни. След предоставена полицейска закрила осмината мъже са съпроводени, предадени и настанени в специализиран център в столицата. Случаят е докладван в районната прокуратура в Сливница и в Дирекция \"Социално подпомагане\".", "date": "2018.09.03", "title": "Заловиха мигранти, открити от столичанин в барака до къщата му в с. Пролеша"}
{"url": "https://www.24chasa.bg/novini/article/7036887", "text": "Техническият експерт Ян Уилсън твърди пред \"Дейли стар\", че според него   се намира в джунгла на висока надморска височина в Камбоджа. Разтърсващото му откритие е огромен пробив в най-голямата авиационна мистерия, свързана с изчезването на този самолет. Според размерите на боинга, открит чрез \"Гугъл мапс\", това може да се окаже същият MH370 777-200. Тялото е дълго около 70 м, малко повече от официалните данни за дължината му от 63,7 м, но между опашката и основната част на самолета зее мистериозна дупка. Възможно е това да се е получило вследствие на удара на боинга в земята и така опашката да се е откъснала. Според Уилсън самолетът лежи на повърхността, което ще позволи разследващи да отидат на място. По-интересното е, че мястото, на което техническият експерт твърди, че е разположен боингът, е в съществена близост до района, откъде съобщиха, че е изчезнал MH370. Боингът е излетял през март 2014 година от Куала Лумпур, столицата на Малайзия, в 12:41 ч през нощта. По план е трябвало да пристигне в Пекин в 6:30 ч същия ден, след 3700 км полет. Но около 1:30 ч въздушният контрол в Субанг, извън Куала Лумпур, губи контакт със самолета, докато той лети над морето между Малайзия и Виетнам. На борда имало 227 пътници и 12-членен екипаж, изцяло съставен от малайзийци. Петима от пътниците не са се качили на самолета.", "date": "2018.09.03", "title": "Забелязали с \"Гугъл мапс\" изчезналия през 2014 г. боинг в джунгла в Камбоджа"}
{"url": "https://www.24chasa.bg/novini/article/7036959", "text": " Младеж е задържан в столицата след преследване от полицаи. По случая е образувано досъдебно производство под наблюдението на Софийска районна прокуратура, съобщиха от МВР. Към 3.45 часа вчера, на кръстовището на бул. \"Ломско шосе\" и ул. \"Лазарица\", 21-годишен от София, шофирал лек автомобил \"Ауди\", не се подчинил на полицейско разпореждане и не спрял на подадения от автопатрул от Девето РУ-СДВР сигнал със стоп палка за спиране. Водачът продължил да шофира по ул. \"Гайдарче\", което наложило униформените да го последват с полицейския автомобил и не след дълго да го спрат и задържат. 21-годишният е бил задържан първоначално за 24 часа, повдигнато му е обвинение по чл.270, ал. 1 НК, след което срокът на задържането му е удължен до 72 часа. След изтичането й, ще бъде изготвено искане за вземане спрямо него на мярка за неотклонение \"задържане под стража\".", "date": "2018.09.03", "title": "Задържаха 21-годишен столичанин след гонка с полицията"}
{"url": "https://www.24chasa.bg/novini/article/7036955", "text": "Задържан е водач, ударил патрулен автомобил в опит да осуети полицейска проверка. Около 22.30 часа на 1 септември в РУ- Ботевград бил подаден сигнал за пътен инцидент със служебен автомобил в с. Врачеш. Извършен е оглед, при който е установено, че водач на лек автомобил \"Мерцедес\", движещ се без включени светлини, не се е подчинил на подадения му светлинен сигнал за спиране, ударил е полицейския автомобил, след което е напуснал местопроизшествието, отправяйки се в неизвестна посока. При инцидента няма пострадали. След незабавни оперативно-издирвателни действия криминалистите установили и задържали собственика на колата с оглед установяване на съпричастността му към деянието. Впоследствие е задържан и водачът на мерцедеса- на 22 години от с. Врачеш, криминално проявен и осъждан. По случая е образувано досъдебно производство за извършено престъпление по чл. 270, ал.1 от НК под наблюдението на районната прокуратура в Ботевград.", "date": "2018.09.03", "title": "Хванаха шофьор, блъснал патрулка"}
{"url": "https://www.24chasa.bg/novini/article/7036974", "text": "Продължават специализираните полицейски операции в страната срещу престъпления с контрабандни стоки. 4580 къса контрабандни цигари са иззети при извършени полицейски проверки в Хасково и Димитровград. По-голямата част от нередовната акцизна стока е открита в л.а. \"Сааб\", шофиран от 22-годишен, в който пътували 19-годишна и 51-годишен мъж. При инспекцията са открити две торби с цигарите, по първоначални данни собственост на пътника. Останалите папироси са конфискувани от хранителен магазин в с.Гарваново. Видин. 3060 къса цигари от различни марки и пакети с общо 1.260 кг нарязан на дребно тютюн без бандерол са иззели и служители на РУ-Видин. Цигарите били намерени при проверка в апартамент в ж.к.\"Георги Бенковски\". Обитателят на жилището - 53-годишен видинчанин, бил задържан в ареста за срок до 24 часа. Тютюнът, предназначен за продажба на дребно, униформените открили в седем пакета, изоставени на неизползваема търговска маса в пазара в областния град. По случаите в районното управление са заведени две преписки. Сливен. 110 килограма тютюн е иззет при проверка на лек автомобил в село Крушаре. Контрабандната стока била открита във \"Фолксваген Туаран\", управляван от 48-годишен мъж. По случая е образувано досъдебно производство.", "date": "2018.09.03", "title": "Продължават специализираните полицейски акции срещу престъпления с контрабандни стоки"}
{"url": "https://www.24chasa.bg/novini/article/7037165", "text": "Бившият босненски мюсюлмански командир Насер Орич - защитник на анклава Сребреница по време на междуетническия конфликт в Босна /1992-95/, от днес е съден отново за военни престъпления, предаде АФП. Агенцията отбелязва, че Орич е смятан за герой от босненските мюсюлмани и за престъпник - от сърбите. Босненското правосъдие оправда Орич през октомври 2017 г., но съдебното решение бе отменено през юни заради процедурни въпроси, предаде БТА. 51-годишният Орич командваше отбраната на босненския мюсюлмански анклав Сребреница, обсаден от босненските сръбски сили на Ратко Младич. Анклавът Сребреница бе превзет от босненските сръбски сили през юли 1995 г., които след това убиха над 8000 мюсюлмански мъже и момчета в най-ужасното клане в Европа след Втората световна война. Клането в Сребреница е признато за геноцид от международното правосъдие. Сърбите обвиняват Орич за военни престъпления срещу сърби в периода 1992-1995 г. в села в околностите на Сребреница. Според асоциации на жертвите 2428 цивилни сърби и военнослужещи са били убити в тази зона по време на конфликта. Босненският съд за военни престъпления оправда Орич и неговия съратник Сабахудин Мухич през октомври по обвинения, свързани с убийството на трима сръбски цивилни във и около Сребреница в началото на конфликта. Мухич също е съден повторно. Двамата обвиняеми, срещу които се води нов процес, са оставени на свобода. Първият свидетел в новия процес ще бъде изслушан на 17 септември. Апелативна инстанция на международното правосъдие оправда също Орич, след като той бе осъден на първа инстанция за това, че не е попречил на убийства и малтретиране.", "date": "2018.09.03", "title": "Започна нов съдебен процес срещу срещу защитник на Сребреница"}
{"url": "https://www.24chasa.bg/novini/article/7037161", "text": "Гръцката икономика е забавила темпа си на растеж през второто тримесечие на годината, съобщава Асошиейтед прес, позовавайки се на данни на гръцкия статистически институт. През второто тримесечие на настоящата година икономиката е отбелязала растеж от 0,2 процента спрямо 0,9 процента през периода януари-март. В месеците април, май, юни потреблението е нараснало с 0,5 на сто, инвестициите са запазили нивото си, износът се е повишил с 3,9 процента, а вносът - с 4,8 процента. Оповестените числа са базирани на предварителни данни и може да бъдат преразгледани, предава БТА.  Гръцката икономика регистрира устойчив, но скромен растеж от първото тримесечие на 2017 г., след дълбока рецесия, довела до спад на БВП с около 25 на сто. От 2010 г. до миналия месец страната зависеше от международни спасителни кредити, отпускани й в замяна на болезнено орязване на разходите, повишаване на данъци и реформи, напомня агенцията.", "date": "2018.09.03", "title": "Гръцката икономика е забавила растежа си  през второто тримесечие на 2018 г."}
{"url": "https://www.24chasa.bg/novini/article/7037182", "text": "80 фирми са кандидатствали за санирането на 18 сгради в Добрич по Националната програма за енергийна ефективност на многофамилни жилищни сгради, съобщи Петър Енев, директор на дирекция „Икономическо развитие, европейски фондове и обществени поръчки” в общината. Процедурата е отнела няколко месеца. Решението на комисията за избраните изпълнители е публикувано на страницата на община Добрич. Съгласно закона, всички кандидати, които не са одобрени и не са съгласни с решението на комисията, имат възможност да обжалват. При всички случаи за отделните обекти процедурата ще протече в различни времеви отрязъци – каза още Енев. Над 12 са подадените оферти от кандидат-изпълнители на ремонт на учебни заведения – Езикова гимназия, Природо-математическа гимназия, основно училище „Хр.Ботев” и детска граница „Зорница”. Ремонтните дейности са за над 3 млн. евро.", "date": "2018.09.03", "title": "80 фирми искат да санират 18 сгради в Добрич"}
{"url": "https://www.24chasa.bg/novini/article/7037186", "text": "Министърът на младежта и спорта Красен Кралев участва в Срещата на министрите на младежта във Виена. В рамките на форума се състояха редица събития – кръгла маса на министрите относно европейския младежки диалог, неформална среща на министрите на тема ползотворния диалог между младежта и политиците, както и неформална среща с участието на младежки неправителствени организации относно реализацията на младежките цели, изработени в София. Това съобщиха от пресцентъра на Министерството на младежта и спорта. По време на изказването си на кръглата маса българският министър заяви пред колегите си, че оценява като изключително полезно и ползотворно сътрудничеството в рамките на Триото България-Естония-Австрия. “Вярвам, че след тези 18 месеца усърдна работа ще можем да се поздравим с постигнати конкретни резултати в сектор „Младеж“, заяви Красен Кралев. По думите му, за България е от особена важност следващият програмен период на Програмата „Еразъм +“ да отговори на очакванията на всички заинтересовани страни и да продължи своята мисия. Oтносно изпълнението на програма „Еразъм+: Младежта в действие“ Кралев коментира: “Това е една от най-значимите програми в секторите образование, младеж и спорт като ние приоритетно водим преговори на национално ниво, така че да отговорим на нуждите на младите хора. Подкрепяме предложението за нарастване на бюджета за глава „Младеж“ в новата програма „Еразъм“, като очакваме това увеличение да бъде осезаемо, така че да потвърдим ангажимента към бъдещето на младите хора в Европа”. Oтносно реалното участие на младите хора в обществените процеси министър Кралев посочи, че в рамките на своето Председателство България е доказала, че за страната ни приоритет е качественото младежко овластяване и осигуряването на бъдеще за младите хора в Европа. Красен Кралев подчерта, че страната ни е била първата, която е поставила младите хора като приоритет на Съвета на ЕС и е първата, приключила законодателно досие в сектор \"Младеж\" - Европейски корпус за солидарност. “България напълно подкрепя участието на младите хора при взимането на решения по отношение на политиките за младежта и подчертава необходимостта от това техните желания да бъдат чути. Ние отчитаме нуждата от разнообразни гледни точки и мнения и включването на по-широк кръг от млади хора в диалога с властимащите. Работим за насърчаване на ангажираността на младите хора в процеса на разработване на младежки политики без значение какъв е техният статут и произход, включително и на не организираните младежи”, подчерта българският министър на младежта и спорта. Страната ни има добри практики, в това число финансиране на младежки инициативи и проекти с цел по-голяма гражданска активност и доброволчество. Красен Кралев заяви още, че България подкрепя инструментите за осъществяване на добра свързаност, диалог, включване и ангажираност, които са залегнали в рамките на предложението за новата Европейска стратегия за младежта. По време на неформалната среща между представители на правителства и младежки организации бе изтъкнат големият принос на Българското председателството за изработването и приемането на единадесетте европейски младежки цели по време на Европейската младежка конференция в София. “Силно вярвам, че създаването и приемането на първите Европейски младежки цели бе огромен успех за всички нас. Фактът, че те са резултат от съвместната работа на младите хора, младежките организации и хората, вземащи решения е пример как младежката политика се реализира на практика”, категоричен бе министър Кралев. Очаква се в резултат на поставените от над 250 младежи от цяла Европа цели да се приеме обща Европейска стратегия за младежта. “Този стратегически политически документ ще ни помогне да имаме по единна и всеобхватна политика, достигаща повече млади хора и обхващаща такива с по-малко възможности”, заяви Красен Кралев. По думите му, в синхрон с обобщената информация, необходима за приемането на Европейска младежка стратегия, ще бъде обновена и Националната стратегия за младежта. В рамките на сесията, посветена на бъдещето на \"Европейския младежки диалог\", беше взета под внимание и визията на младежкия сектор. За младежите е важно изпълнението на Европейските младежки цели да бъде целенасочено и фокусирано върху отделните Цели. Също така, от особено значение е създаването на Национални младежки планове, които да проследят изпълнението на Целите. За да бъде успешен новият формат на “Структурен диалог”, ще има необходимост от повече ресурси, особено на национално ниво.", "date": "2018.09.03", "title": "Кралев във Виена: Доказахме, че за България приоритет е бъдещето на младите хора (Снимки)"}
{"url": "https://www.24chasa.bg/novini/article/7037201", "text": "Двайсет и четиричасова стачка на гръцки моряци предизвика днес хаос във фериботния трафик между континентална Гърция и островите на страната, съобщава агенция ДПА. Корабите не отплаваха по маршрутите до и от десетки острови, като оставиха хиляди посетители без транспорт. Островите без летища са фактически откъснати, предаде БТА. Стачката започна веднага след като преговорите между Гръцкия моряшки съюз и корабните компании завършиха без резултат в неделя. Синдикатът настоява за увеличение на заплатите с 5 процента, докато компаниите предлагат увеличение от 1 процент. По-късно днес Гръцкият моряшки синдикат реши да удължи стачката с още един ден - до сряда сутринта, което може да засегне допълнително пътническия график и да остави блокирани туристи на гръцките острови, съобщава Ройтерс. Моряшкият синдикат обяви в съобщение, че \"за осем поредни години моряците не са получили дори и едно евро увеличение\" на заплатата и поиска от пътниците разбиране и подкрепа. След осем години на мерки на икономии, наложени по препоръка на международните кредитори на страната - ЕС и МВФ, лявото правителство обеща да повиши минималната заплата. Моряците и други работници в сектора искат повишение на заплатите, за да бъдат компенсирани за годините на орязване на доходите по време на мерките за икономии. Те изтъкват, че работодателите имат увеличение на печалбите и трябва да ги компенсират за лишенията по време на кризата.", "date": "2018.09.03", "title": "Гръцкият моряшки съюз реши да удължи стачката си до сряда сутринта"}
{"url": "https://www.24chasa.bg/novini/article/7037224", "text": " се очакват проблеми с плаването до и от островите в цяла Гърция, предупреждава посолството на България в Атина. Това съобщиха от МВнР. От външното ни министерство припомнят, че синдикатът насрочи 24-часова стачка в понеделник, когато реши тя да бъде продължена и на следващия ден. Всички категории кораби ще останат в пристанищата и няма да обслужват редовните линии. В случай на необходимост засегнатите от стачните действия българи могат да потърсят допълнителна информация на телефоните на посолството: +30 210 674 8105 и +30 210 674 8106, както и на мобилен +30 6937 096220. Гражданите могат да се свързват и с бреговата охрана на Гърция, както и с туристическите компании, чиито услуги са използвани при резервациите.", "date": "2018.09.03", "title": "Външно: Очакват се проблеми с плаването до и от гръцките острови заради стачката"}
{"url": "https://www.24chasa.bg/novini/article/7037187", "text": "Двеста знаменитости от света на изкуството, шоубизнеса и науката, сред които Педро Алмодовар, Ален Делон, Пати Смит, Катрин Деньов, Шарл Азнавур, Силви Гилем и Аниш Капур, отправиха призив за спасяване на планетата, отбелязвайки, че това е най-голямото предизвикателство в историята на човечеството, предаде Франс прес, цитирана от БТА. В статия във в. \"Монд\", в която отговарят на отправения няколко дни след оставката на френския министър на екологичния и солидарен преход Никола Юло призив на актрисата Жулиет Бинош и астрофизика Орелиен Баро, въпросните актьори, журналисти, писатели, фотографи и учени преценяват, че е време да се погледне сериозно на този проблем. \"Преживяваме планетарен катаклизъм, свързан с климатични промени и намаляване на биоразнообразието\", заявяват подписалите призива. \"Прекалено късно е, за да се смята, че е възможно да се избегнат каквито и да било последствия. Възможно е обаче да се избегне най-лошото. Като се има предвид, че става въпрос за най-голямото предизвикателство в историята на човечеството, политиците трябва да вземат незабавни мерки.\" Апелът е подписан от редица актриси и актьори, сред които Еманюел Беар, Изабел Юпер, Изабела Роселини, Ромен Дюри и Джуд Лоу, както и от режисьорите Оливие Асаяс, Иво Ван Хове, Клер Дени, Вим Вендерс, Дейвид Кроненбърг, певицата Мариан Фейтфул, писателя Еманюел Карер, математика Михаил Громов.", "date": "2018.09.03", "title": "Делон, Алмодовар и още 200 знаменитости оправиха призив: Спасете планетата"}
{"url": "https://www.24chasa.bg/novini/article/7037228", "text": "\"България ратифицира Конвенцията за правата на хората с увреждания през януари 2012 г., но за съжаление, до момента, въпреки усилията на няколко правителства, националното законодателство не е приведено в пълно съответствие с изискванията по нея.\" Това заяви днес омбудсманът Мая Манолова на заседание на ХХ сесия на Комитета на ООН за правата на хората с увреждания в Женева, съобщи офисът на омбудсмана. Манолова, зам.-омбудсманът Диана Ковачева и експерти от институцията са част от българската делегация, която представя страната ни пред Комитета, се казва в съобщението. \"Осъзнавам, че възможността да участвам в настоящата сесия е голяма отговорност. Както знаете, България все още няма независим механизъм за мониторинг по чл. 33, ал. 2 от Конвенцията и към момента омбудсманът по силата на закона е този, който наблюдава и насърчава ефективното й изпълнение\", посочи още Манолова. /Чл. 33, ал. 2 от Конвенцията за правата на хората с увреждания гласи: Държавите - страни по настоящата конвенция, всяка в съответствие със своята правна и административна система, поддържат, укрепват, определят или създават в рамките на съответната държава - страна по конвенцията, мрежа, включваща според нуждите един или повече независими механизми, които да насърчават, защитават и наблюдават прилагането на настоящата конвенция. При определяне или създаване на такива механизми държавите - страни по конвенцията, се съобразяват с принципите, отнасящи се до статута и функционирането на националните институции за защита и гарантиране на правата на човека./ Манолова акцентира, че у нас има и положителни стъпки като деинституционализацията, финализирана по отношение на децата с увреждания от 4 до 7 г., както и някои законодателни решения, но като цяло проблемите по думите й идват от тяхното прилагане. \"Хората с увреждания са изправени пред бюрократични и административни пречки\", каза омбудсманът и се аргументира с липсата на индивидуален подход и оценка на потребностите на всеки човек с увреждане, които макар и разписани в действащия Закон за интеграция на хората с увреждания, на практика се прилагат абсолютно формално. \"Социалните работници, които извършват индивидуалната социална оценка, в голяма част от случаите изобщо не са виждали човека с увреждане. Добавките за интеграция, които уж трябва да са съобразени с индивидуалните потребности, за всички правоимащи са еднакви и минимални по размер\", каза още омбудсманът и бе категорична, че \"подходът по равно и по малко, \"на калпак\", наскоро е бил разписан и в новия Закон за хората с увреждания. Сред проблемите, които омбудсманът открои още, са достъпността на средата, трудностите с помощните средства и медицинските изделия, достъпа до социални услуги и лични асистенти, трудовата заетост, института на запрещението, достъпа до правосъдие, липсата на специфична подкрепа за жени с увреждания, изолацията при децата с тежки увреждания, наличието на множествена дискриминация и пр. \"Тези проблеми и отлагането на реформите за дълго време натрупаха недоволство у хората с увреждания и техните протести през годините достигнаха до връхната си точка тази година. Априлските протести на хората с увреждания прераснаха през месец юни в постоянен протест на майки на деца с увреждания, които разпънаха палатки пред Народното събрание в София и в страната и стартираха кампания за спешни промени в законодателството\", информира Манолова. Омбудсманът подчерта, че активната позиция на протестиращите български майки на деца с увреждания и на хората с увреждания, присъединили се към тях, са получили силна подкрепа от българските медии и общество. \"Като омбудсман аз също подкрепям тяхната справедлива кауза още от самото начало на протеста. В резултат на този обществен натиск институциите бяха принудени да започнат изработването на ново законодателство, свързано с правата на всички групи хора с увреждания. Законодателният пакет включва три закона - Закон за хората с увреждания, Закон за личната помощ и Закон за социалните услуги\", допълни общественият защитник. \"Законът за личната помощ беше едно от основните искания на протестиращите майки и по тяхна молба моят екип и аз, съвместно с тях, разработихме проект на закон и го внесохме в Народното събрание\", допълни Манолова. Омбудсманът подчерта, че началото на законодателната реформа следва да бъде оценено положително, но са необходими още много усилия и реални действия от страна на българските власти. \"На първо място, настояването е за цялостна реформа, а не само за повече пари. Настояването е за всеки човек с увреждане и за неговите нужди. Това означава индивидуален подход, истинска индивидуална оценка и задължителни решения за всички български власти и институции. Ако един човек се нуждае, например, от рехабилитация, личен асистент, дневен център или подкрепа за образование и заетост, то те трябва да му бъдат предоставени. Реформата е абсолютно наложителна, още повече, че говорим за двойно уязвима група от хора, които в България имат много нисък стандарт на живот\", завърши омбудсманът. Манолова изрази увереност, че обсъжданията, инициирани от Комитета и последващите препоръки, ще послужат като важен катализатор за реформата у нас.", "date": "2018.09.03", "title": "Манолова: Конвенцията за правата на хората с увреждания не се прилага напълно у нас"}
{"url": "https://www.24chasa.bg/novini/article/7036825", "text": "От 5 години Ути Бъчваров всяка седмица става част от едно българско семейство и неговия нов дом. Той им приготвя в кухнята всичко, което току-що нанеслите се си пожелаят, а Fibank осигурява новия им дом чрез жилищните си кредити. “Когато човек погледне всички други формати, които се излъчват по телевизията, ще види, че такова чудо няма. Чудото се казва “Животът е вкусен с Ути Бъчвавор и Fibank” и се излъчва по БНТ. Ние им готвим, това е едно от големите достойнства на този екип и на този формат - че ние, влизайки в дома на обикновени български хора, веднага спретваме нещо в сърцето на всяко едно от тези жилища, което се казва кухня. Аз готвя винаги на място, никога не нося храна и не я притоплям. Нашият принцип е, че тези новодомци, които са изтеглени от томболата, която банката прави, сами избират менюто си, канят гости и тяхната задача е да си пофантазират какво искат да им сготви Ути Бъчваров”, разказва готвачът. От предаването са излъчени вече 170 епизода - това са 170 различни житейски истории. Някои от тях са наистина трогателни - майка взима апартамент на сина си, за да го върне от Англия. Брат купува дом на сестра си, за да могат двамата да приберат майка си в София. В едно от първите предавания дори имало предложение за брак - пред тв екипа младеж съобщава на приятелката си, че е купил жилище, и пада на колене. “Оставихме младото бъдещо семейство на една маса със свещи и предаването затвори вратата, за да съхрани интимния момент”, спомня си Бъчваров. В този случай той трябвало да сготви само за двама, но е имало епизоди, в които е гощавал 10-15, а веднъж и 60 души. “Хората си бяха купили една малка къщичка и в нейния двор изведнъж като по филмите започнаха да се носят едни маси, дойдоха помагачки. Домакините казаха, че целият квартал са си много близки, че ще дойдат роднини от други краища. Това беше възхитително за духа”, разказва Ути. За него покупката на жилище е нещо повече от инвестиция в бъдещето - тя е форма на патриотизъм, защото тези хора са решили да отгледат децата си в България и да продължат да живеят тук. “Банката празнува вече 25 г., аз съм 21 г. на екран и мога да кажа, че и като доверие към банката, и като доверие към мен чисто телевизионно се получи една много хубава синергия. Именно затова тези хора ни считат за част от семействата. За тях банката е партньор, с който всеки месец общуват, плащайки своите вноски, а за толкова много години ежедневното ми присъствие на екрана е довело до доверие и към мен”, казва Ути Бъчваров. Затова в момента екипът работи по обновяването на концепцията на предаването. В него вече ще участват и специалисти, които ще дават реална оценка на пазара на недвижими имоти, популярните дестинации, реални и нереални цени. Ще се дават съвети как ремонтите могат да протекат по-бързо и безболезнено - каква дограма да се сложи, кои са емоционално полезните цветове за стените, каква да е заключващата система за апартамента, застраховка, ВиК и електрическа система, права в жилищния блок, практичността на дома. След гостуването на Бъчваров у толкова много клиенти на Fibank той е убеден, че банката предлага абсолютна прозрачност за вида кредит и начина, по който се изплаща. “Обикновено кредитните инспектори се превръщат в част от семейството, те много често присъстват на тези жилищни партита, винаги са поканени. Защото много често се появява изгодна оферта за жилище и е ключово банката да отреагира достатъчно бързо”, смята Ути. Неговите лични отношения с Fibank датират много преди старта на предаването - Бъчваров е клиент на банката от не по-малко от 10 години. “В нелеката битка с доверието да имаш банка, на която да разчиташ, беше ключов момент. Защото преди 10-15 години беше важно човек, като има някакви спестявания, да има къде да ги сложи”, добавя той. \"В този доста несигурен свят това да имаш партньор, на който имаш доверие, да работиш с дългосрочни идеи, е нещо много важно. В забързания живот без банка човек няма как да направи каквото и да е. Аз работя с банката в личен план не по-малко от 10 години. Това е една стабилна българска банка, с която е изключително удобно човек да си партнира във всякакъв тип разплащания - с едно телефонно обаждане и всяко кликване на телефона човек може да се оправи. Банката е в синхрон с всички нови технологии - иновации в банкирането, онлайн и безкешовите плащания\", смята Бъчваров. Именно затова той си партнира с \"Фибанк\" и в много други проекти. Всяка година откриват ски сезона в Банско с шоу на площада, където по стар български табует с местни специалисти превръщат едно цяло прасе в стометров суджук. Това е част от инициативата на банката да се подкрепят местните общини с характер и облик. Друга кауза е стимулирането на раждането на повече деца в България. Миналата година Ути се снима заедно с други достойни популярни българи с по едно малко бебе, на което стават кръстници, а снимките са събрани в календар. \"Много хора остават в България, защото има възможност да се прави бизнес, има ниши, има пространство. В Европа и особено в щатите това е нелека задача, а тук като развиваща се икономическа страна е възможно да има златна мина. Но при мен водещето не беше бизнеса - аз останах по простата причина, че много обичам да говоря на български и през всичките тези години, в които заставам пред екрана, знам, че има едни хора, които се нуждаят от това\", разквазяа телевизионният водещ. За Ути Бъчваров успехът е нещо много имагинерно - той, както казва Сервантес, е на върха на бойното копие. Успехът може да е нещо много дребно, ежедневни победи, които те правят щастлив. В личен план мога да кажа, че като баща съм успял човек. ", "date": "2018.09.03", "title": "Ути Бъчваров: Ключово е да имаш надежден партньор, а Fibank е точно такъв"}
{"url": "https://www.24chasa.bg/novini/article/7037192", "text": "Израелският министър-председател Бенямин Нетаняху посрещна днес филипинския президент Родриго Дутерте, който е на посещение в Израел, предадоха Асошиейтед прес и ДПА. Дутерте започна официалната си визита с обяд с Нетаняху, който му оказа топъл прием. Това е първото подобно посещение на филипински лидер в еврейската държава. В присъствието на двамата лидери бяха подписани три споразумения - в сферата на търговията, науката и за правата на филипинците, работещи в областта на социалните грижи в Израел, предава БТА.  Израелският премиер изтъкна отдавнашното приятелство между двете страни, как Филипините са приели еврейски бежанци след Втората световна война и са били единствената азиатска държава, гласувала в подкрепа на създаването на Израел. \"Ние помним своите приятели и че приятелството процъфтява през годините, особено през последните няколко години\", каза Нетаняху. Дутерте, който е обвиняван, че оправдава нарушения на човешките права при водената от него борба срещу наркотиците, и е правил противоречиви коментари за Холокоста, заяви, че \"Израел може да очаква всякаква помощ, каквато Филипините могат да предоставят\". Предвижда се филипинският президент да посети по-късно днес паметника на Холокоста \"Яд Вашем\" в Ерусалим, а утре ще се срещне с израелския президент Реувен Ривлин. Дутерте пристигна в Израел вчера. Визитата му приключва в сряда, когато се очаква да посети паметник на филипинци, спасили евреи от преследването на нацистите. После той заминава за Йордания, където ще бъде до 8 септември.", "date": "2018.09.03", "title": "Филипинският президент Родриго Дутерте се среща с израелския си колега Нетаняху"}
{"url": "https://www.24chasa.bg/novini/article/7037238", "text": "Областната дирекция на МВР в Добрич издирва възрастен мъж, който е в неизвестност от 27 август, съобщават от пресцентъра на ведомството. В този ден 78-годишният Юзеир Раимов Хасанов е напуснал дома си в село Безмер и оттогава следите му се губят. Мъжът е висок около 175-180 сантиметра, със слабо телосложение, има кафяви очи. В деня на изчезването си е бил облечен с блуза с къс ръкав, на сини райета, с черно шушляково елече и черно долнище на анцуг. Полицията издирва Хасанов, който страда от деменция, по молба на близките му. От областната дирекция на МВР апелират към всички, които имат информация къде може да бъде открит възрастният мъж, да сигнализират на телефон 112 или в най-близкото полицейско управление.", "date": "2018.09.03", "title": "Полицията в Добрич издирва 78-годишния Юзеир Раимов Хасанов"}
{"url": "https://www.24chasa.bg/novini/article/7037249", "text": "Премиерът на германската провинция Бавария Маркус Зьодер подкрепи днес предложението водачът на групата на Европейската народна партия (ЕНП) в Европейския парламент Манфред Веберда застане начело на десноцентристите на европейските избори догодина, подсилвайки кандидатурата му за председател на Европейската комисия, предаде Ройтерс, цитирана от БТА. \"Наистина се надявам, че (германските консерватори) ще направят нашия Манфред Вебер водещ кандидат на европейските избори\", каза Зьодер. Вебер и Зьодер са членове на Християнсоциалния съюз - баварската сестринска партия на християндемократите на германската канцлерка Ангела Меркел. Няколко германски вестника съобщиха миналата седмица, че Меркел е дала подкрепата си Вебер да води десноцентристите на изборите за Европейски парламент през май 2019 г. Членуващите в ЕНП партии участват в управлението в 9 от 28-те държави от Европейския съюз и водят в социологическите проучвания в голяма част от Европа. Като лидер на най-многолюдната и богата страна в ЕС Меркел би имала значително влияние върху избора на ЕНП на водещ кандидат на десноцентристите, тоест кандидат за председател на Европейската комисия. Ако други членуващи партии подкрепят Вебер, баварският консерватор ще бъде водещ кандидат за председател на Европейската комисия, която не е била оглавявана от германец от десетилетия.", "date": "2018.09.03", "title": "Баварският премиер подкрепи Вебер като кандидат за председател на ЕК"}
{"url": "https://www.24chasa.bg/novini/article/7037400", "text": "Крокодил нападна и изяде майка и 5-месечното й бебе в езеро, разположено в северозападната част на Уганда, предаде ДПА. Инцидентът е станал когато жената е отишла за вода в езерото Албърт. Трагичният случай за пореден път илюстрира съществуващия конфликт между местното население и хищниците за владение на естествените ресурси. Много семейства в Уганда нямат достъп до течаща вода в домовете си и са принудени да си я набавят от местни водоизточници, предаде БТА. Крокодилите ловуват във води, където се размножава рибата. Но когато тя намалее заради интензивния риболов, влечугите нападат хората на брега, обясняват угандийските власти. Съселяни на жената напразно се опитали да спасят нея и рожбата й от пастта на крокодила. Миналата седмица беше уловен и убит 700-килограмов крокодил, който изял петима души край водите на езерото Виктория, припомня агенцията.", "date": "2018.09.03", "title": "Крокодил изяде майка и бебето й в Уганда"}
{"url": "https://www.24chasa.bg/novini/article/7037399", "text": "Папа Франциск заяви, че мълчанието и молитвата са единственият отговор за хората, сеещи разкол и създаващи скандали в Католическата църква, предаде ДПА, цитирана от БТА. Забележката беше направена в момент, когато папата е изправен пред неочаквани обвинения и призиви за оставката му от страна на архиепископ Карло Мария Вигано. Според него папа Франциск е прикривал кардинал, извършил сексуални посегателства. \"С хора, които нямат добра воля, с хора, които само търсят скандал, които искат само разкол и разрушение, дори вътре в семейства: мълчание. И молитви\", заяви папата. Непрекият отговор на папата беше част от проповедта му в литургията, която той отслужи във ватиканската си резиденция. Тя беше публикувана от официалния сайт \"Ватикан нюз\". Вигано е бивш посланик на Ватикана в САЩ, който миналия месец заяви, че Франциск е отменил ограничения, които според него неговият предшественик Бенедикт Шестнадесети е наложил на кардинал Теодор Маккарик. Маккарик е бивш архиепископ на Вашингтон. Той е разследван за серия от злоупотреби с млади свещеници и семинаристи и според Вигано в периода 2009-2010 г. му е било наредено да се оттегли от обществения живот. Няма доказателства, че Маккарик някога е получавал подобно нареждане, нито че папа Франциск го е отменял. Няколко коментатори определиха обвиненията на Вигано като част от атака на консерваторите срещу папата и неговите реформи. Миналият месец папа Франциск заяви, че няма намерение да каже нито дума повече по въпроса и подкани журналистите да си извадят собствени изводи за обвиненията на архиепископа.", "date": "2018.09.03", "title": "Папа Франциск: Мълчанието и молитвата са отговорът за хората, сеещи разкол"}
{"url": "https://www.24chasa.bg/novini/article/7037404", "text": "Иранският външен министър каза днес в началото на посещението си в сирийската столица, че сирийският град Идлиб и цялата едноименна северозападна провинция трябва да \"бъдат прочистени от терористи\" и правителството да си върне контрола върху тези територии, предаде полуофициалната информационна агенция Фарс, цитирана от Асошиейтед прес. Изказването на Мохамад Джавад Зариф в Дамаск беше направено, докато сирийските войски и техните съюзници се готвят за военна кампания срещу Идлиб, последната крепост на опозицията в страната. \"Териториалната цялост на Сирия трябва да бъде защитена, всички племена и групи трябва да започнат процеса по възстановяването като единно общество, а бежанците трябва да се върнат по домовете си\", каза Зариф, цитиран от БТА.  Той се срещна със сирийския външен министър Уалид ал Муалем, който малко преди това се върна от посещение в Москва, ще разговаря също и с президента на Сирия Башар Асад. Визитата на Зариф се осъществява няколко дни преди планираната среща на лидерите на Иран, Турция и Русия в Техеран за обсъждане на положението в Идлиб. Иранският първи дипломат каза, че е необходимо да се \"консултира със сирийските приятели\" преди срещата на високо равнище на 7 септември, предаде Фарс. Иран оказва ключова военна и икономическа подкрепа на Асад от започването на 7-годишната гражданска война, а обсъжданията се очаква да бъдат концентрирани върху задаващия се конфликт за Идлиб. Асад се зарече да победи опозицията в последното й убежище в северозападната провинция, ако бунтовниците не се предадат на правителствените сили. В Идлиб и района живеят около 3 млн. души - близо половината от тях вече са били принудени да се местят повече от веднъж заради гражданската война. Десетки хиляди души избягаха в Идлиб след като капитулираха при правителствени офанзиви из цяла Сирия, като избраха да се установят в район под контрола на опозицията, за да не станат жертва на отмъщения или принудителна военна повинност в редиците на правителствените сили. Представители на ООН се опасяват, че офанзива срещу Идлиб ще доведе до вълна от изселване, която може да засегне около 800 000 души, както и да обезкуражи бежанци от желанието им да се върнат по домовете си. В областите около провинция Идлиб се струпват хиляди правителствени войници и бойци, които са техни съюзници.", "date": "2018.09.03", "title": "Иранският външен министър: Трябва да се запази териториалната цялост на Сирия"}
{"url": "https://www.24chasa.bg/novini/article/7037425", "text": "Председателят на парламентарната група на \"Обединени патриоти\" Волен Сидеров поиска оставката на вицепремиера Валери Симеонов заради неговите критики към правителството, премиера и към начина, по който функционира парламентарната група на патриотите, предаде  .  “ Аз вече съм я искал. Смятам, че тя е необходима в тая ситуация. Смятам, че от негова страна са прекрачени границите на изнудването, на извиването на ръце и хода, топката е в господин премиера. Ръководството на ГЕРБ, ако обичат, да не мълчат. Ако те са съгласни с изявлението на Симеонов, че има лична диктатура на Борисов, тогава трябва да се пръсне всичко. Ако не са съгласни, да станат, да го посочат и да кажат - г-н Симеонов, ти лъжеш, грешиш и мамиш хората и си подай оставката\", заяви Сидеров. ", "date": "2018.09.03", "title": "Сидеров поиска оставката на Валери Симеонов"}
{"url": "https://www.24chasa.bg/novini/article/7037432", "text": "1. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ИЗОБРАЖЕНИЕТО НА ОСНОВНАТА СТРУКТУРНА ФОРМА НА ГЕРБА НА РЕПУБЛИКА БЪЛГАРИЯ ДА БЪДЕ ВКЛЮЧЕНО В МАРКАТА НА ДЪРЖАВНА АГЕНЦИЯ „ТЕХНИЧЕСКИ ОПЕРАЦИИ“. Внася: министър-председателят 2. ПРОЕКТ НА РЕШЕНИЕ ЗА ПРИЕМАНЕ НА ОПЕРАТИВЕН ПЛАН ЗА ИЗПЪЛНЕНИЕ НА ПЪРВИЯ ЕТАП НА НАЦИОНАЛНАТА СТРАТЕГИЯ ЗА РАЗВИТИТЕ НА НАУЧНИТЕ ИЗСЛЕДВАНИЯ В РЕПУБЛИКА БЪЛГАРИЯ 2017-2030 Г. Внася: министърът на образованието и науката 3. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА ЧАВДАР СЛАВОВ С ОРДЕН „СТАРА ПЛАНИНA“ ПЪРВА СТЕПЕН. Внася: министърът на здравеопазването 4. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ. Внася: заместник министър-председателят по правосъдната реформа и министър на външните работи 5. ПРОЕКТ НА РЕШЕНИЕ ЗА ОДОБРЯВАНЕ НА ОТЧЕТ ЗА ДЕЙНОСТТА НА ФОНД „СИГУРНОСТ НА ЕЛЕКТРОЕНЕРГИЙНАТА СИСТЕМА“ ЗА 2017 Г. Внася: министърът на енергетиката 6. ПРОЕКТ НА РЕШЕНИЕ ЗА ОТЧУЖДАВАНЕ НА ЧАСТ ОТ ИМОТ - ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „МОДЕРНИЗАЦИЯ НА СЪЩЕСТВУВАЩОТО ТРАСЕ НА ПЪТ I-8 „КАЛОТИНА - СОФИЙСКИ ОКОЛОВРЪСТЕН ПЪТ“ ОТ КМ 1+000 ДО КМ 48+270, УЧАСТЪК ОТ КМ 1+000 ДО КМ 32+447.20“, НАМИРАЩ СЕ НА ТЕРИТОРИЯТА НА ОБЩИНА ДРАГОМАН, СОФИЙСКА ОБЛАСТ. Внасят: министърът на регионалното развитие и благоустройството министърът на финансите 7. ПРОЕКТ НА РЕШЕНИЕ ЗА ПРИВАТИЗАЦИЯ НА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ - ПУБЛИЧНА ДЪРЖАВНА СОБСТВЕНОСТ, НА ДЪРЖАВНАТА АГЕНЦИЯ ЗА БЕЖАНЦИТЕ ПРИ МИНИСТЕРСКИЯ СЪВЕТ. Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТИ НА ДВУСТРАННИ СПОГОДБИ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВАТА НА РЕПУБЛИКА БЕЛАРУС И НА ГРУЗИЯ ЗА РЕГУЛИРАНЕ НА ТРУДОВАТА МИГРАЦИЯ. Внася: министърът на труда и социалната политика 10. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ФЕДЕРАЛНИЯ СЪВЕТ НА КОНФЕДЕРАЦИЯ ШВЕЙЦАРИЯ ЗА ПОЛИЦЕЙСКО СЪТРУДНИЧЕСТВО В БОРБАТА С ПРЕСТЪПНОСТТА. Внася: министърът на вътрешните работи 11. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 622 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ТУРИЗМА НА РЕПУБЛИКА БЪЛГАРИЯ И МИНИСТЕРСТВОТО НА ТУРИЗМА НА РЕПУБЛИКА ИНДИЯ ЗА СЪТРУДНИЧЕСТВО В ОБЛАСТТА НА ТУРИЗМА. Внася: министърът на туризма 12. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „РЕКА ВАЯ”, ОБЩИНА НЕСЕБЪР, ОБЛАСТ БУРГАС. Внася: министърът на туризма 13. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „КЪМПИНГ ЧЕРНОМОРЕЦ”, ОБЩИНА СОЗОПОЛ, ОБЛАСТ БУРГАС. Внася: министърът на туризма 14. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „КАВАРНА“, ОБЩИНА КАВАРНА, ОБЛАСТ ДОБРИЧ. Внася: министърът на туризма 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА РАТИФИЦИРАНЕ НА КОНВЕНЦИЯТА ЗА ПРЕМАХВАНЕ НА ИЗИСКВАНЕТО ЗА ЛЕГАЛИЗАЦИЯ НА ЧУЖДЕСТРАННИ ПУБЛИЧНИ АКТОВЕ. Внася: министърът на образованието и науката 16. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА НАРЕДБАТА ЗА КОМАНДИРОВЪЧНИТЕ СРЕДСТВА ПРИ ЗАДГРАНИЧЕН МАНДАТ. Внася: заместник министър-председателят по правосъдната реформа и министър на външните работи", "date": "2018.09.03", "title": "Вижте какво решава Министерският съвет утре"}
{"url": "https://www.24chasa.bg/novini/article/7037437", "text": "През 1990-те години румънският математик и икономист Стефан Мандел намери начин да надхитри лотарията на Румъния, Австралия, Великобритания и САЩ. Той привлече хиляди хора, спечели няколко джакпота, а след това стана отшелник. Неговата история публикува The Hustle, цитиран от  „Алгоритъмът за подбор на числата“ В края на 1960-те младият икономист търси начин да свърже двата края. Неговата заплата в Румъния е е около $88 и с тези пари той не може да изхрани жена си и двете си деца. Подобно на много други, Мандел решава да спечели от тотото. Той в продължение на няколко години в най-големи подробности изучава и изследва теорията на вероятността и в крайна сметка разработва алгоритъм за подбор на числата, който нарича „комбинаторна кондензация“. Математикът заявява, че може съвсем точно да предскаже 5 от 6-те печеливши числа. Този алгоритъм намалява броят на потенциално печелившите комбинации от милиони до около хиляда. Заедно с приятелите си той попълва комбинациите и чака тегленето на тиража. В крайна сметка математикът печели 78 783 румънски леи или около $19,3 хиляди. След като покрива всичките си разходи и дава дяловете на приятелите си, участвали в комбинацията, му остават около $4000. Това е достатъчно за да се подкупят чиновниците и той бяга от Румъния. Тото синдикатът Мандел се настанява в Австралия. Там се сеща, как може да спечели местния джакпот. Решението е съвсем лесно: трябва да се попълнят фишовете със всички комбинации. В австралийското тото печели комбинацията от шест числа от 1 до 54 или играта 6 от 54. Позволено е фишовете да се попълват или разпечатват вкъщи, а после да се заплатят в някой тото пункт. През тези години, ако се закупи само по един билет за всяка възможна комбинация, то голямата награда със сигурност ще бъде спечелена, а печалбата в крайна сметка ще бъде една много прилична сума, дори и след като се приспаднат всички разходи. За една-две години той успява да убеди стотина души да обединят парите си и да образуват тотосиндикат. Мандел автоматизира разпечатването на фишовете. Поставя множество компютри и принтери в една стая и организира разпечатването на фишовете с необходимите комбинации. „Синдикатът“ търпеливо изчакал когато джакпотът значително превиши общата цена на всички комбинации и след това разпечатва фишовете. Така нареченият синдикат спечелва 12 тото игри с джакпоти в различни региони на Австралия и Великобритания. Многократните, при това големи печалби, привличат вниманието на австралийските власти. В началото те забраняват да бъдат приемани разпечатани на принтер фишове, а след това и пускането на много фишове от един и същ човек. Един тон печеливши фишове Мандел намира хора със сходни идеи и в САЩ и решава да спечели големия джакпот на Вирджиния. Там трябва да се избират числа от 1 до 44. „Само“ 7 055 052 комбинации. Математикът създава тръст, в който над 2500 души инвестират по $3000. Така той събира над $9 милиона. В голям склад в Мелбърн инсталира 30 компютъра и 12 лазерни принтера. Мандел наема 16 души, които печатат 7-метровите листове с фишове, на които са отбелязани всички комбинации. Всичко това отнема 3 месеца. След това този тон хартия е изпратен в САЩ, като транспортът струва $60 000. На 12 февруари 1992 година джакпотът във Вирджиния, където както на много други места тази тото игра се нарича лотария, достига $27 милиона. Специално избраният координатор в САЩ организира екип от 25 куриера. Само за два дни, предварително разпечатаните всички комбинации на тото играта са пуснати в 125 тото пункта. Но един от тях не успява да обработи всички билети. В крайна сметка са пуснати 78% от всички възможни комбинации. Тегленето на тиража е на 18 февруари и изтеглената комбинация е сред регистрираните фишове. Екипът на Мандел печели $27 милиона, както и допълнителни бонуси в размер на $900 хиляди. Четири години съдебни дела Властите тълкуват действията на Мандел като опит за измама на лотарийната система. Той застава в центъра на съдебно дело, в което участват 14 агенции от различни държави, включително ЦРУ и ФБР. В крайна сметка, нито математикът, нито неговият тръст са признати за виновни в каквото и да било нарушение на законите. От Вирджиния Мандел печели за себе си малко над $1 милион. Но харчи и се отнася твърде неразумно с тези пари и през 1995 година обявява фалит. Една от неговите най-неудачни инвестиции завършва с 20 месеца затвор в Израел. Към днешен ден математикът е „пенсионер“. Той живее в тропическия остров Вануатум близо до бреговете на Австралия. След неговите победи, повечето държави от целия свят забраняват тези и подобните на тези начини за печалба. Мандел така и не разкрива своя „алгоритъм за подбор на числата“.", "date": "2018.09.03", "title": "Румънски математик 14 пъти спечели от тотото, без да наруши закона"}
{"url": "https://www.24chasa.bg/novini/article/7037457", "text": "Британският външен министър Джереми Хънт каза днес, че скоро ще посети Мианма и ще постави въпроса за двамата журналисти на агенция Ройтерс, получили по-рано днес ефективно присъди заради отразяването на кризата с мюсюлманското малцинство рохинги, предаде Ройтерс, цитирана от БТА. Съдия в Мианма призна Ва Лоне и Куав Сое О за виновни за нарушаване на закона за държавна тайна и ги осъди на по 7 години затвор. \"Хвърлянето в затвора на журналисти, които пишат за неудобни истини, е безскрупулен удар срещу свободата на словото и всъщност срещу свободата на всички. Ще поставя изключително сериозния въпрос за двамата журналисти на Ройтерс по време на предстоящата ми визита в Мианма\", написа министър Хънт в Туитър.", "date": "2018.09.03", "title": "Джереми Хънт ще иска освобождаване на осъдените в Мианма журналисти"}
{"url": "https://www.24chasa.bg/novini/article/7037485", "text": "Датският престолонаследник принц Фредерик се подложи на хирургична интервенция в гърба, предаде ДПА. 50-годишният престолонаследник бе опериран в болницата Ригсхоспиталет в Копенхаген, предава БТА. През следващите няколко седмици той ще следва рехабилитационна програма. Това означава, че принц Фредерик ще отмени официалните си ангажименти. Миналата седмица той участваше в държавната визита на френския президент Еманюел Макрон в Дания. Принц Фредерик има 4 деца, увлича се по спорта и е член на Международния олимпийски комитет.", "date": "2018.09.03", "title": "Датският принц Фредерик се подложи на операция на гърба"}
