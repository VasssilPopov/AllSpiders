{"url": "https://www.24chasa.bg/novini/article/7487394", "text": "Къци Вапцаров - водещият на телевизионното “Супершоу Невада”, е най-интересната изненада на предстоящия конкурс за генерален директор на БНТ. В него ще се състезават осем мъже, които подадоха документи до 17 ч на 3 юни, когато приключи крайният срок. Сред кандидатите са още Емил Кошлуков, Сашо Диков, спортният журналист Сашо Йовков и репортерът Стоил Рошкев - и двамата участвали и на предишния конкурс, Никола Тодоров, Явор Симов и Радостслав Главчев, който кандидатства неизменно през последните 20-ина години. който в момента временно ръководи обществената телевизия. Той беше сред фаворитите на последния конкурс през 2017 г., но тогава Съветът за електронни медии се усъмни дали действително има пълни 5 години управленски стаж в електронни медии. Такова е изискването по Закона за радиото и телевизията за директорското място. През последните две години той е програмен шеф на БНТ1, така че казусът очевидно ще отпадне. През годините съм ръководил доста големи медийни предприятия”, каза популярният шоумен Къци Вапцаров пред “24 часа”. Той завършва актьорско майсторство за куклен театър, но по-късно се дипломира в НАТФИЗ и като филмов режисьор. Телевизионната му дейност е изключително популярна със “Супершоу Невада” и дългогодишното “Риск печели, риск губи”, на което е водещ и продуцент. Продуцира още забавните предавания “Кой е по-по-най”, “Горчиво” и “Любовни игри”. Заедно с него ще се яви и астралният му близнак Сашо Диков. Двамата са родени на 25 юли. Диков е единственият, който обяви публично намерението си още на 20 май. “БНТ заслужава по-добра съдба. Тя има канска нужда да работи без поръчки, професионално и честно и да е само в полза на зрителя” - така обясни популярният журналист мотивите си да се включи в състезанието. Явор Симов пък допреди година беше репортер в БНТ и отразяваше съдебно-криминалната тематика. Днес е началник-отдел “Обществени поръчки” в обществената телевизия. До 25 юни трябва да бъдат оповестени кандидатите, допуснати да продължат в конкурса. Това е първото пресяване, което се прави от СЕМ само по документи. Има и втори избор, в който до 1 юли съветът трябва да реши При него се разглеждат и концепциите на участниците в конкурса. Одобрените кандидати ще се явят да защитят идеите си за развитие на обществената телевизия пред СЕМ на 3 и 4 юли. На 5 юли новият генерален директор на БНТ ще бъде обявен. Конкурсът за шеф на БНТ на практика се прави година по-рано, тъй като мандатът на Константин Каменаров бе прекратен предсрочно през април, след като той бе осъден заради шофиране при употреба на алкохол. Редовният му мандат трябваше да приключи през август 2020 г. Временно постът беше поет от Емил Кошлуков. При подобен казус СЕМ разполага с 3 месеца по закон, за да обяви нов конкурс за генерален директор. Направи го по-бързо и сега ще избира шефове и на двете обществени медии - БНР и БНТ, през една седмица. Шестимата кандидати да ръководят БНР станаха ясни на 27 май, а победителят в конкурса ще се обяви на 28 юни. За поста се състезават сегашният шеф Александър Велев, Валерий Тодоров, спортният журналист Светослав Костов, Митко Димитров, Даниела Манолова, отговорен редактор в програма “Христо Ботев”, и Анета Милкова.", "date": "2019.06.03", "title": "Астралните близнаци Сашо Диков и Къци Вапцаров напират за БНТ (Обзор)"}
{"url": "https://www.24chasa.bg/novini/article/7487462", "text": "През януари “24 часа” обяви началото на националния проект “Образцова община”, за да направи солидна оценка на 265-те български общини - и на сегашното им състояние, и трендовете за развитие - и През април отличихме образцовите общини от Югоизточния регион. Във вторник на церемония във Варна “24 часа” ще връчи отличия на образцовите общини в регион Североизточен. Ще има и публичен дебат за перспективите на общините с участието на представители на правителството, местната власт в региона и местния бизнес. Създадохме специален сайт - bgobshtina.bg. Там върви гласуване на гражданите за избраните от тях общини по пет критерия: Качество на живот Инфраструктура Благосъстояние Умен град Градски дух Механизмът на оценка бе вдъхновен от програмата на ООН за стабилно и устойчиво развитие на градовете - UN-Habitat, която прави индекса CPI - City Prosperity Initiative. Крайната класация на 265-те български общини планираме да стане факт през септември. Тогава на официална церемония ще обявим националните резултати. За тях оценката се формира по 1. Вотът на гражданите. 2. Факти от кметовете, които са най-запознати с конкретните постижения. Обърнахме се към тях с молба да попълнят специален въпросник. 3. Статистически данни за общините. Те са разпределени като повече от 20 индикатора в критериите за оценка, за да обхванат цялото многообразие от измерения на живота в едно населено място. За максималната обективност на тези оценки “24 часа” ползва съветите на експертен съвет, съставен от авторитетни личности. На церемонията във Варна днес ще бъдат отличени общините, постигнали най-добри резултати като цялостно представяне, а също и в категориите “Качество на живот”, “Благосъстояние”, “Умен град” и “Градски дух”. - Категорията “Качество на живот” измерва постиженията на общините в осигуряване на добър живот, сигурност, чувство на удовлетворение у гражданите. Тя включва данни за образование, здравеопазване, естествен прираст, процент на бедност, възможности за културен живот, престъпления на брой население. - Индикаторът “Благосъстояние” измерва постиженията на градовете в производство на богатство, доходи, работни места. Той включва брутен вътрешен продукт на глава от населението, процент на безработица, ръст на цените на имотния пазар, средна заплата на заетите по трудово и служебно правоотношение. - В категорията “Градски дух” важни са резултатите от гласуването на сайта bgobshtina.bg.", "date": "2019.06.03", "title": "“24 часа” отличава образцовите общини в  Североизточния регион"}
{"url": "https://www.24chasa.bg/novini/article/7487468", "text": "Два пороя в рамките на два дни удавиха Пловдив. Най-страшни бяха обновените за десетки милиони левове булеварди - по тях граждани тръгнаха с канута, за да оказват помощ на закъсали автомобили. Липсва само рибата, шегуваха се мрачно пловдивчани. Точно 55 дни се навършват от тържественото рязане на лентата на транспортния подлез на ул. “Гладстон”.   Според някои това е най-скъпият басейн в града. В продължение на 8 месеца съоръжението беше затворено за основен ремонт и в него бяха вложени 7 млн. лева. Осветление, хидроизолация и преасфалтиране включваше реконструкцията. Точно този подлез в петък и неделя се превърна в капан. Водата стигаше до кръста. Още при пускането му в експлоатация кметът Иван Тотов предупреди, че при по-обилни валежи е възможно да се събира вода. Самият подлез е строен през 80-те години на миналия век. Според пътни експерти обаче при такъв мащабен и скъп ремонт е за подобни ситуации, а такава няма. Въпреки новата хидроизолация течове се виждаха и по стените. “Силни дъждове е имало и преди, но подлезът на “Гладстон” никога не е бил в такова състояние, категорични са те. Кметът на район “Централен” Георги Стаменов отвръща, че последните два пороя са били изключително тежки. “Целият отток от хълма Бунарджика се стичаше по бул. “Руски” и по наклона се събра в подлеза на “Гладстон”, където е най-ниската точка. От източната страна пък по бул. “Мария Луиза” водата също влезе в транспортното съоръжение. Няма система, която да поеме за толкова кратко време такова огромно количество”, обясни той. Според шефа на националната пожарна Николай Николов в Пловдив са се излели в неделя над 70 л на кв/м. По тази причина всички подлези в града бяха затворени. МВР официално предупреждаваше гражданите да не ги използват. Синоптици разясниха, че падналите валежи под тепетата надминават двойно месечната норма. Още два чисто нови булеварда - “Руски” и “Васил Априлов”, заприличаха на Амазонка. Възловите артерии в центъра на града са пуснати миналата година. Над 17 млн. лева са налети в тях. Но това не ги пощади от водния ад. Десетки автомобили бяха блокирани. “Проблемът на “Васил Априлов” идва от западните склонове на Бунарджика. Водата от малките улици се стича към булеварда, който се явява ниска точка”, обясни кметът на “Централен”. На въпроса отговаря, че това е било инженерно решение на специалистите от ВиК. Според Стаменов цялата канализационна система на Пловдив е насочена към пречиствателната станция. “Но когато едновременно се излива силен дъжд в центъра и в районите “Тракия” и “Източен”, се получава водна тапа и станцията не може да поеме количествата. Затова е наложително да се изгради южен обходен колектор”, каза Стаменов. Същото мнение изрази и областният управител Здравко Димитров. “За този проект се говори отдавна. Той е ключов за града и недоумявам защо не се реализира. През 10 г. се случват наводнения в Пловдив. Необходимо е редовно почистване на коритото на Марица и на шахтите, които са под контрола на общината”, добави губернаторът. Той съобщи, че и областната администрация била наводнена и разпоредил да бъде закупена помпа. Едни от най-големите наводнения бяха в район “Южен”.   Зоната около плувен комплекс “Нептун” се превърна в истинско море, а преминаването дори с високопроходим автомобил бе невъзможно. Транспортният бос Петко Ангелов се оплака, че 40 минути обикалял с джипа си и не е могъл да се добере до дома си в “Южен” Според специалисти проблемът в този район идва и от презастрояването му. а съществуващата канализация не е в състояние да поеме придошлите води. Пешеходните подлези в града при всеки по-обилен дъжд се превръщат в езера. Така се получи и в неделя. Там, където има търговски обекти, е съсипана стока за хиляди левове. Продавачи в подлеза на Централна гара плачеха от отчаяние. Районни кметове твърдят, че ако принудително се изпомпва водата от подлезите по време на бедствие, то тя ще отиде в домовете. “По-добре да имаме самообладание за 1 час да се оттече, отколкото да напълним жилищата”, казват местните управници. Още в първите часове на потопа в Пловдив се събра кризисният щаб, в който влизат пожарна, полиция, местна власт. Кметът Иван Тотев отсъства, тъй като е в планиран отпуск извън града. 650 сигнала са получили огнеборците в рамките на 4 часа.  Хора се оплакаха, че по час и половина не са могли да се свържат с тел. 112 да съобщят за плувнали изби и гаражи. Пет болници бяха наводнени. 30 души, сред които жени и деца, са спасени от закъсали автомобили. 130 хлапета пък са били евакуирани от Дома на културата, където били на мероприятие. “Бяхме много притеснени, тъй като в Пловдив имаше над 12 изключително критични точки. Една от тях беше управлението на НКЖИ. Там оставаше още половин метър и водата щеше да залее елтабла, което пък можеше да изключи цялото напрежение по жп линията”, заяви вътрешният министър Младен Маринов. Той пристигна в града в понеделник сутринта, за да се запознае с обстановката. Маринов и в понеделник пловдивчани ще могат да отидат на работа. Само 16 градски автобуса не са успели да излязат навреме. Над 400 полицаи, пожарникари и доброволци са участвали в отводняването. На помощ са се притекли и огнеборци от Кърджали и София. “Шахтите в града се поддържат, но при силни валежи за кратко време падат клони и ги запушват”, уточни шефът на националната пожарна главен комисар Николай Николов. Директорът на “Чистота” Иван Стоянов каза, че шахтите са били изчистени. Те са 17 000 и поддръжката им е поверена на общинското предприятие срещу 1 млн. лв. годишно. След 3-часов нощен порой над Велико Търново река Янтра заля двора на църквата “Св. 40 мъченици” в Асеновия квартал. Под вода се оказаха и части от улица “Крайбрежна”. Заради тревожно придошлите води на Янтра и Белица, които застрашаваха и Дебелец и Килифарево кметът Даниел Панов обхождаше критичните участъци още от 3 ч през нощта От неделя той бе наредил денонощен мониторинг и информация постъпваше в кризисния център в общината на всеки 15 минути.  Пикът от 110 л/ кв. м дъжд бе около 6 ч сутринта в понеделник, когато Янтра достигна ниво от 5,85 м при критично малко над 6 м. След това обаче голямата вода започна да се оттича. В следобедните часове реката спадна с около 2 м. Приливната вълна създаде проблеми по поречието. Кметът на Горна Оряховица инж. Добромир Добрев обяви частично бедствено положение заради затлачен мост край с. Първомайци. Довлечените от придошлата река клони и дънери затапиха част от дигите на моста и го превърнаха в бент. Движението по републиканския път Поликраище-Елена бе спряно и със специализирана техника започна почистване от събралите се наноси. Пороен дъжд, продължил час и половина, нанесе щети и в община Елена. Две мълнии една сред друга запалиха къща в Казанлък в 2 ч през нощта. Почти по същото време парче от противоградна ракета с дължина около 30 см проби покрива на къща в с. Остра могила и падна до леглото на 91-годишната Стефка Бонева. Като по чудо няма пострадали. В запаления от гръмотевиците дом 72-годишният Михаил Михайлов и 58-годишната му сестра Красимира се събудили от тътен, а стените се разтресли като при земетресение. Община Казанлък обяви, че ще поеме разходите по възстановяването на къщата. Стопаните ѝ прекараха първата нощ при роднини, а сега ще получат и временно общинско жилище. Двама строителни предприемачи се заемат с ремонта, а от строителните хипермаркети в града ще дадат материалите. Вътрешният министър Младен Маринов благодари на общината и бизнеса за бързата реакция. Той се се срещна с пострадалите и им пожела кураж и сила. Каза още, че напълно разбира, че човек без дом се чувства несигурен. Напрежение имаше и в казанлъшкото село Средногорово, където паднаха 70 л/кв. м. Кметът на община Опан Генчо Колев обяви частично бедствено положение до четвъртък заради наводнения в домовете на много хора и на селскостопански постройки в няколко села. Ако водата продължи да се покачва, местната власт е готова да евакуира заплашените. 27 обекта са били отводнявани от екипи на пожарната в Пазарджик след големия порой над града в неделя. Наводнени са били основно улици, кръстовища, автомобили, приземни етажи и мазета на частни и обществени сгради. Повикванията на телефона за спешна помощ са били над 50, съобщиха от областната противопожарна служба.", "date": "2019.06.03", "title": "Караха кану в  пловдивски подлез, глътнал 7 млн. лв. (Обзор)"}
{"url": "https://www.24chasa.bg/novini/article/7487572", "text": "Четирима български граждани и един румънец са изпратени на съд от Националната дирекция за борба с корупцията (НДБК) по дело, чиито щети се изчисляват на 45 милиона евро, съобщават румънският информационен сайт Зиаре и агенция Аджерпрес. Петимата са обвинени, че са сключили договори с Разплащателната агенция APIA (към министерството на земеделието) за доставка на бяло брашно и слънчогледово олио в рамките на програма за раздаване на храни на хора в затруднено положение, но са доставили за нуждаещите се само 30 процента от количеството, предава БТА. Прокурорите от НДБК съобщиха днес в прессъобщение, че са изпратили на съд Иван Танев (задочно) и Мила Георгиева, които са контролирали българска фирма, по обвинение в подстрекаване към използване или недобросъвестно представяне на фалшиви, неточни и непълни документи. На съд са изпратени и адвокат Снежинка Стойкова и Стефка Стоева, която е представяла българската фирма на територията на Румъния, по обвинения в използване или недобросъвестно представяне на фалшиви, неточни или непълни документи. Румънският гражданин, който ще бъде съден по делото, се казва Сорин Адриан Гъздак и е управител на румънска фирма. Агенция Аджерпрес допълва, че той е зет на бившия сенатор Чезар Мъгуряну. Гъздак е обвинен в съучастие. В контекста на прилагането на Годишния план за раздаване на храни на хора в затруднено положение през 2012 г. прокурорите от НДБК са установили, че агенция APIA е сключила с българска фирма два договора за закупуване на бяло брашно и слънчогледово олио. Договорите са били сключени след процедура по възлагане на обществена поръчка с внасяне на оферти онлайн в електронно приложение. Българската фирма се ангажирала да достави 36 250 тона бяло брашно в пакети от по един килограм и 17 170 070 литра олио в еднолитрови бутилки. Според румънските прокурори подсъдимите Иван Танев и Мила Георгиева са принудили Снежинка Стойкова, която е представлявала фирмата в отношенията с румънските власти, да внесе редица фалшиви документи, благодарение на които фирмата е спечелила двата договора. Част от документите са били подписани и от подсъдимата Стефка Стоева. В своите действия българските граждани, подсъдими по делото, са били подпомогнати от румънския гражданин Сорин Адриан Гъздак, който е изготвил оферта към българската фирма, в която е твърдял, без това да отговаря на истината, че чрез неговата фирма може да достави 37 000 тона брашно на цена от 235 евро на тон. Тази оферта е била внесена от българската фирма в агенция APIA в рамките на обществената поръчка. Въз основа на двата договора българската фирма е получила от агенция APIA аванс в размер на 18 926 709 евро и общото количество от 63 152 тона ечемик от запасите на ЕС на стойност 6 398 007 евро без ДДС (като заплащане в натура в замяна на брашното, което следвало да достави българската фирма). Въпреки това българската фирма доставила съвсем малки количества брашно (около 30 процента), както и слънчогледово олио (около три процента от общото количество, което следвало да бъде доставено). Агенция APIA се е включила като ищец по делото със сумата от 45 159 037 евро, смятани за нанесени щети по двата договора. Националната дирекция за борба с корупцията отбелязва, че чрез същия обвинителен акт се отделя от случая и продължава разследването по отделно дело, в което обвиненията са за пране на пари, като се има предвид, че сумата, получена от българската фирма (пряко или чрез продажбата на ечемика), са били прехвърлени последователно в няколко банкови сметки извън Румъния с цел прикриване на незаконния им произход и реалните им ползватели. Делото ще се гледа в Апелативния съд на Букурещ.", "date": "2019.06.03", "title": "Съдят Мила Георгиева и още 4-ма за щети за 45 млн. евро в Румъния"}
{"url": "https://www.24chasa.bg/novini/article/7487589", "text": "Германският канцлер Ангела Меркел днес изрази увереност, че няма никакви признаци за \"нестабилност\" на федералната република. Това изявление бе направено в момент, когато съдбата на нейното правителство е в ръцете на съюзниците й социалдемократи, останали без лидер, предаде Франс прес. В деня след неочакваната оставка на председателката на Германската социалдемократическа партия Андреа Налес, подадена заради провала на партията на изборите за Европарламент, предполагаемата наследничка на канцлера и ръководителка на Християндемократическия съюз заяви, че желае да запази коалиционното правителство и да избегне предсрочни парламентарни избори. \"ГСДП трябва да реши сега как да се държи\", заяви Анегрет Крамп-Каренбауер след заседание на нейната партия, посветено на лошия резултат на ХДС на изборите за Европарламент и провала на неговия партньор в ляво от центъра, предава БТА. Канцлерката, която смята да остане на власт до края на мандата си през 2021 г., от своя страна също се опита да успокои страховете от \"нестабилност\". Според Меркел, не става дума за криза, а по-скоро за \"нова ситуация\" и по отношение на ГСДП нещата трябва да се приемат спокойно. Промените в ръководството на тази партия \"не ни пречат да работим\", твърди Меркел, която е на власт от 2005 г. Маркус Зьодер - ръководител на консервативния баварски Християнсоциален съюз, третият участник в правителствената коалиция, призова социалдемократите най-накрая да дадат ясен сигнал какви са целите им след унижението, което претърпяха на изборите за Европарламент, оставайки след Зелените с 15,8 процента. Социалдемократите засега не са казали какви са намеренията им, но много високопоставени членове на ГСДП се противопоставяха на това правителство от създаването му в началото на 2018 г. На 24 юни ГСДП ще вземе решение за графика за избор на нов лидер на най-старата политическа формация в Германия. Левият всекидневник \"Тагесцайтунг\" иронично обобщава ситуацията: \"Търси се човек за гадна работа: председател(ка) на ГСДП\".", "date": "2019.06.03", "title": "Меркел: В Германия няма признаци на нестабилност"}
{"url": "https://www.24chasa.bg/novini/article/7487441", "text": "Съветникът на румънския премиер по икономическите въпроси Дариус Вълков, който е смятан за близък до осъдения за корупция Ливиу Драгня, подаде днес оставка от поста, предаде агенция Медиафакс, като се позова на източници от правителството. Вълков е разговарял с премиера Виорика Дънчила, след което е подал оставка и тя е била приета. Той бе назначен за икономически съветник на премиера през януари 2018 г. Дариус Вълков е смятан за близък до досегашния лидер на управляващата Социалдемократическа партия Ливиу Драгня, който миналия понеделник бе осъден окончателно на три години и половина затвор за подстрекаване към злоупотреба със служебно положение. Няколко часа след произнасянето на присъдата Драгня бе отведен в затвора Рахова, предава БТА. Дариус Вълков е водеща фигура в СДП и бивш министър на финансите в периода 2014-2015 г. През февруари 2018 г. бе осъден на първа инстанция на осем години затвор по обвинения в търговия с влияние, пране на пари и несъвместими с длъжността му финансови операции. Той подаде оставка от поста министър на финансите на 15 март 2015 г., след като бе обвинен, че е получил подкуп в размер на два милиона евро, за да помогне на определена фирма да спечели обществена поръчка в южния град Слатина, където бе кмет в периода 2010-2013 г. Следователите откриха близо 100 ценни картини, скрити в домовете на роднини и приятели на Вълков, както и сейф с три килограма злато и около 400 000 долара. Същевременно Ремус Борза бе назначен за съветник на Виорика Дънчила по икономическите и данъчните въпроси, съобщава Медиафакс.", "date": "2019.06.03", "title": "Съветник на румънския премиер, близък до Драгня, подаде оставка"}
{"url": "https://www.24chasa.bg/novini/article/7487437", "text": "Симпатичният робот Фьодор, който трябва да полети с кораба \"Союз\", няма за може да стане член на отряда на космонавтите, а ще полети в орбита само в качеството си на експериментално пособие, предадоха ТАСС и БТА. ТАСС цитира думите на изпълнителния директор на руското космическо ведомство Сергей Крикальов. \"Фьодор не съответства на нашите изисквания. Той не е преминал през основния курс за подготовка на космонавтите. Поради тази причина роботът може да бъде считан само като част от научен екперимент\" заяви Крикальов. Човекоподобният робот Фьодор беше създаден от руска компания през 2016 година. Първоначално той беше известен под условното название \"Аватар\", но след това се сдоби и със собствено име FEDOR /Final Experimental Demonstration Object Research/.", "date": "2019.06.03", "title": "Роботът Фьодор няма да бъде приет в \nотряда на космонавтите (Видео)"}
{"url": "https://www.24chasa.bg/novini/article/7487458", "text": "Учени установиха, че  още преди тяхното раждане, ще съкрати живота им, съобщава Асошиейтед прес, цитирана от БТА. Агенцията цитира най-нова публикация в списанието \"Нейчър медсин\". Авторът Расмус Нилсен от университета Бъркли изтъква, че хората с ДНК мутации, които намаляват риска им от ХИВ инфекция, по правило умират по-рано, в сравнение с останалите. А китайския учен Хъ Цзянкуей клонира първите две близначета в света, именно с такъв редактиран ген, с идеята да ги предпази от ХИВ заразяване от единия от родителите. \"Винаги трябва да се има предвид ефекта от мутациите, които причиняваме!\", изтъква Нилсен. Неговият екип проучил проби от британци. Той се фокусирал върху гена CCR5. Когато функционира нормално, той позволява на клетките от имунната система да изложат даден протеин на повърхността им. От това се възползва ХИВ, който прониква през него, за да инфектира клетките. Но мутацията възпира появата на уязвимия протеин, което намалява риска от ХИВ инфекция. Но именно тази мутация е също така склонна да скъсява продължителността на живота на хората, в която е констатирана.", "date": "2019.06.03", "title": "Обвиняват китайския учен, клонирал близначета, че е използвал неподходящ ген"}
{"url": "https://www.24chasa.bg/novini/article/7487461", "text": "Преляла заради изсипалият се тази вечер пороен дъжд река край врачанското с. Моравица блокира международния път е-79 между Мездра и Враца. На мястото има патрули на полицията, които не позволяват на камионите и колите да навлизат в затворения участък, тъй като водата бързо покачва нивото си. Още не е ясно кога пътят ще бъде отворен отново за движение. Трафикът бе пренасочен по обиколния маршрут през стария път с. Моравица - с. Руска Бела - Мездра. Огромни количества водна маса се изливат от ската край пътя, а калта вече е заляла шосето от София към Северозапада. В капан са десетки коли и камиони, които чакат водата да се оттече, докато поройния дъжд продължава.", "date": "2019.06.03", "title": "Кал и вода блокираха международния път между Враца и Мездра"}
{"url": "https://www.24chasa.bg/novini/article/7487505", "text": "Американският товарен кораб \"Дракон\" се разкачи от Международната космическа станция /МКС/ и с помощта на роботизираната ръка \"Канадарм\" беше изведен на разстояние 10 метра от станцията, предадоха световните агенции. След това бяха включени двигателите на товарния кораб и започна извеждането му от околоземна орбита. Първите две включвания бяха с продължителност 3 секунди, а третото - 22 секунди, предава БТА. Очаква се към 00:55 часа българско време \"Дракон\" с помощта на парашутната си система да се приводни в Тихия океан на около 325 километра източно от град Лонг бийч в щата Калифорния. Той ще достави на Земята 1902 килограма полезен товар, в това число и резултатите от научните експерименти на борда на МКС. На 4 май компанията \"Спейс екс\" успешно изстреля с ракетата-носител \"Фалкон-9\" товарния кораб \"Дракон\" с провизии, предназначени за МКС. Това бе 17-ият полет на космическия апарат до орбиталната станция с товар от 2,5 тона.", "date": "2019.06.03", "title": "Товарният кораб \"Дракон\" се разкачи от\nМКС (Видео)"}
{"url": "https://www.24chasa.bg/novini/article/7487352", "text": "Индия е обхваната от необичайна гореща вълна, а температурата в северната част на страната надхвърли 50 градуса по Целзий за втори път за три дни, предаде Франс прес, цитирана от БТА. Живачният стълб в пустинния град Чуру в щата Раджастан днес достигна 50,3 градуса. В същия град в събота беше отчетена температура от 50,6 градуса, близо до най-високата стойност, регистрирана някога в Индия - рекордните 51 градуса, измерени в град Палоди, също в Раджастан, през май 2016 г. Градовете в Северна Индия от дни се задушават от суха горещина с температури от близо 47 градуса. Фермер почина от топлинен удар в неделя. Според метеорологичните служби горещата вълна в Раджастан и съседния щат Мадхия Прадеш ще се задържи и утре. В столицата Делхи температурата днес спадна на около 40 градуса. Дългоочакваните в Индия мусони тази година закъсняват със седмица и се очаква да достигнат южните части на страната на 6 юни. Според сайта за метеорологични прогнози \"Ел Дорадо\" сред 15-те най-горещи места на планетата в последното денонощие 11 са в Индия, а четири в съседен Пакистан.", "date": "2019.06.03", "title": "Жега от 50 градуса в Индия"}
{"url": "https://www.24chasa.bg/novini/article/7487357", "text": "Валежи и оттичане ще повишават нивата на реките, съобщиха от Министерството на околната среда и водите. В резултат на интензивни валежи има вероятност от възникване на поройни наводнения в следобедните часове днес във водосбора на р. Първенецка, а през нощта в басейна на Стара река /Пещерска/ и в басейна на р. Въча - в горното течение на реката над яз. Въча, както и във водосборите на реките Фотинска, Гашня и Девинска. Вероятност за възникване на наводнения има утре, в ранните сутрешни часове в басейна на р. Марица - в горното течение на реката до гр. Пазарджик, както и във водосборите на реките Мътивир, Тополница в горното течение /над яз. Тополница/, Яденица и горното течение на р. Стряма. Системата за ранно предупреждение за водосборите на реките Марица и Тунджа на НИМХ прогнозира водното ниво на р. Тунджа при гр. Ямбол да премине над жълтия праг за предупреждение във вечерните часове утре. Водното ниво на р. Тунджа при гр. Елхово ще премине над жълтия праг за предупреждение в сутрешните часове на 5 юни. Поради продължаващата валежна обстановка в страната, НИМХ обявява за утре предупреждение от първа степен /жълт код/ за интензивни валежи, придружени с гръмотевици, градушки и усилване на вятъра в Западна и Централна България. На места се очакват количества до 20-25 л/кв.м, в планинските райони и повече. В Дунавски басейн днес и през следващите три дни вследствие на валежи и оттичане водните нива на реките в басейна ще се повишават, като по значителни ще бъдат в реките западно от р. Русенски Лом. Водните количества ще бъдат под праговете за предупреждение.", "date": "2019.06.03", "title": "Валежи и оттичане ще повишават нивата на реките"}
{"url": "https://www.24chasa.bg/novini/article/7487360", "text": "Необходимото ниво на подготовка за участие в сухопътен боен компонент показа механизирана рота от Сухопътните войски по време на сертификацията за участие в състава на Многонационалната бойна група на Европейския съюз HELBROC, съобщиха от пресцентъра на Министерството на отбраната. Учението се е провело в последните дни на май в района на постоянна дислокация на 42-ри механизиран батальон - Ямбол и на Учебен център \"Победа\". Българският контингент е получил оценка \"Боеготов\" за изпълнение на задачи като формирование към силите за бърз военен отговор на ЕС. На тактико-специалното учение в полеви условия военнослужещите са демонстрирали способности и са отработили въпроси на тема: \"Действия на механизирана рота в зоната за отговорност при участие в операция по поддържане на мира в състава на Многонационални съвместни оперативни сили\". Техните действия са били оценени от комисия за сертифициране с председател полковник Христо Начев от командването на Сухопътните войски и наблюдатели от Щаба на отбраната под ръководството на полковник Деян Гешев. Личният състав на механизираната рота е показал способности за действие при охрана на база и осъществяване на контрол на трафика от хора и автомобили на КПП, както и при изпълнение на задачи в зоната на отговорност. Командир на ротата е капитан Захарий Димитров. На учението е присъствал също командирът на силите на бойната група на ЕС HELBROC бригаден генерал Георгиос Босмалис от Гръцката армия. Той е изразил добрите си впечатления от нивото на подготовка на българските военнослужещи на проведените срещи с националния командир на българския контингент и заместник-командир на HELBROC полковник Тодор Тодоров, комисията по сертифициране и наблюдателите, командира на 42-ри механизиран батальон подполковник Ивайло Иванов и личния състав на механизираната рота. Българският контингент за участие в състава на многонационалната бойна група на Европейския съюз HELBROC включва офицери, сержанти и войници от 42-ри механизиран батальон - Ямбол от състава на Втора механизирана бригада. В контингента има и военнослужещи от други формирования на длъжности в командването и щаба на бойната група. \"С активното Ви участие и всеотдайност успяхме да постигнем този отличен резултат\", е посочил в обръщението си към личния състав командирът на 42-ри механизиран батальон подполковник Ивайло Иванов и благодари на участниците в тактико-специалното учение.", "date": "2019.06.03", "title": "Оценка \"Боеготов\" получил контингентът ни в бойната група на ЕС HELBROC"}
{"url": "https://www.24chasa.bg/novini/article/7487370", "text": "Централното избирателно бюро в Румъния оповести днес окончателните резултати от изборите за Европейски парламент на 26 май, съобщава информационният сайт Зиаре, цитиран от БТА. Най-много гласове е събрала опозиционната Национално-либерална партия (НЛП) - 2 449 068 гласа и ще изпрати 10 депутати в Европарламента. На второ място е управляващата Социалдемократическа партия (СДП) с 2 040 765 гласа и девет депутатски мандата. На трето място е опозиционният Алианс 2020 между партиите Съюз за спасение на Румъния (ССР) и ПЛЮС с 2 028 236 гласа, който ще изпрати осем депутати в Европейския парламент. Разликата между НЛП и СДП е 408 303 гласа, а между СДП и ССР-ПЛЮС по-малко от 13 000 (12 529), отбелязва сайтът. По двама евродепутати ще имат партиите Про Румъния, Народно движение и Демократичен съюз на унгарците в Румъния. За Румъния са предвидени общо 32 депутатски мандата в Европейския парламент, след като Великобритания излезе официално от съюза. При преразпределението на местата на британците, Румъния получава едно място допълнително. Така бившият делегиран министър по европейските въпроси Виктор Негреску от листата на СДП ще се озове в Европарламента, но след като Великобритания напусне ЕС. В най-оптимистичния сценарий това ще стане в края на октомври, посочва Зиаре. Избирателната активност на евровота в Румъния е била 49,26 процента, съобщи още Централното избирателно бюро. Валидните гласове са били 96,89 процента, а невалидните - три процента.", "date": "2019.06.03", "title": "Окончателните резултати от евроизборите в Румъния"}
{"url": "https://www.24chasa.bg/novini/article/7487378", "text": "Русия задължи мобилното приложение за запознанства \"Тиндър\" да предоставя потребителски данни на руските разузнавателни служби, предаде Ройтерс, цитирана от БТА. Приложението бе включено в нов списък с онлайн услуги, функциониращи на територията на Русия, които трябва при поискване да предоставят потребителски данни на руските власти, в това число на Федералната служба за сигурност. Това съобщи днес регулаторният орган за комуникациите Россвяз. Русия прие през последните години редица нормативни актове, затягащи контрола върху онлайн дейностите. Сред тях е задължението интернет компаниите да съхраняват данни за потребители от последните шест месеца и да са готови да ги предоставят на властите.", "date": "2019.06.03", "title": "Тиндър ще дава потребителски данни на руското разузнаване"}
{"url": "https://www.24chasa.bg/novini/article/7487374", "text": "Червеният площад в Москва и ГУМ бяха евакуирани заради съобщение за поставена бомба, предаде Лента.ру. Един от охранителите първо съобщил, че извеждат посетителите само от универсалния магазин, но друг посочи, че тече евакуация на цялата територия на площада. Очевидци разказаха, че прочутият площад е отцепен. Заради сигнали за миниране била прекратена дискусия на най-големите руски издателства и интернет книжарници в ГУМ-а. Затворен бил и панаирът на книгата в магазина, а посетителите бяха изведени. Сътрудници на Росгвардията молят хората да напуснат района с мегафон: “Граждани, минете зад бариерите”. Охранител заяви в ранния следобед, че на Червения площад не може да се излезе по никоя от улиците. Източник на ТАСС пък съобщил, че евакуацията се дължи на учения за отработване на извънредна ситуация. ", "date": "2019.06.03", "title": "Евакуираха Червения площад в Москва"}
{"url": "https://www.24chasa.bg/novini/article/7487298", "text": "Управителният съвет на ДФ \"Земеделие\" избра Калоян Костадинов за заместник-изпълнителен директор на фонда, съобщиха от пресцентъра на ДФЗ. УС на ДФЗ е гласувал освобождаването на Атидже Алиева-Вели, която е подала оставка след влизането й в Европейския парламент, и е избрал на нейно място Калоян Костадинов, който ще отговаря за прилагане на мерките от Програмата за развитие на селските райони (ПРСР). Калоян Костадинов е магистър по право. От 2007 г. до 2011 г. е работил като старши експерт дирекция \"Обществени поръчки и концесии\" в Комисия за защита на конкуренцията. В периода 2011-2014 г. Костадинов е бил главен юрисконсулт в дирекция \"Търговски дружества, нормативно регулиране на системата на културата и обществени поръчки\" в Министерство на културата. От 2014 г. до момента Костадинов работи в ДФ \"Земеделие\" - РА. От октомври 2014 г. до май 2017 г. е бил главен експерт в дирекция \"Договориране по прилагане на мерки за развитие на селските райони\". От 2017 г. до момента е директор на дирекция \"Договориране по прилагане на мерки за развитие на селските райони\".", "date": "2019.06.03", "title": "Калоян Костадинов е новият зам.-изпълнителен директор на ДФ \"Земеделие\""}
{"url": "https://www.24chasa.bg/novini/article/7487304", "text": "Кметът на Лондон Садик Хан определи изказванията на президента на САЩ Доналд Тръмп по негов адрес като \"детински обиди\", след като Тръмп започна тридневната си визита във Великобритания с изявлението, че Хан е \"пълен неудачник\", предават ДПА и БТА. \"Садик олицетворява прогресивните ценности на Лондон и страната ни и предупреждава, че Доналд Тръмп е най-красноречивият пример за растящата крайнодясна заплаха по цялото земно кълбо, излагаща на риск основни ценности, които в продължение на повече от 70 години са определящи за нашите либерални демокрации\", заяви кабинетът на Хан. Малко преди да кацне на летище Станстед в Лондон, в Туитър Тръмп обвини Хан, първия кмет на Лондон мюсюлманин, че \"по глупав начин е проявил отвратително отношение към пристигащия на посещение президент на САЩ, най-важния съюзник на Обединеното кралство\". \"Той е пълен неудачник, който трябва да се съсредоточи върху престъпността в Лондон, а не върху мен\", заяви Тръмп, който и преди е нападал Хан в Туитър. \"Много ми прилича на нашия твърде глупав и некомпетентен кмет (на Ню Йорк Бил) Де Блазио, който е ужасен в работата\", само дето е два пъти по-нисък, написа Тръмп за кмета на Лондон. За Де Блазио се смята, че е висок 1,96 м. Преди посещението на президента на САЩ Хан даде няколко интервюта за британски медии, а в статия за \"Обзървър\" посочи, че на британците не им отива да \"разпъват червен килим\" за Тръмп. Кметът на Лондон призова премиера Тереза Мей, която утре ще разговаря с американския президент, \"да се противопостави категорично - но не на САЩ като страна или на президентската институция - а на Тръмп и програмата на крайната десница, която той въплъщава\".", "date": "2019.06.03", "title": "Кметът на Лондон: Обидите на Тръмп към мен са детински"}
{"url": "https://www.24chasa.bg/novini/article/7487312", "text": "Гръцката брегова охрана и Европейската гранична служба (Фронтекс) съобщиха днес, че са засекли в Егейско море през уикенда 234 мигранти, опитващи се да стигнат от Турция до ЕС, предадоха ДПА и БТА. Фронтекс е спряла 118 мигранти и е задържала екипажа на няколко плавателни съда край островите Лесбос и Агатониси, а гръцката брегова охрана е открила други 116 край пристанищния град Александруполис. Мигрантите продължават да пристигат въпреки по-строгия контрол по силата на споразумение между ЕС и Турция от март 2016 г. Съгласно сделката всеки, чиято молба за убежище бъде отхвърлена, може да бъде върнат в Турция.", "date": "2019.06.03", "title": "234 мигранти са хванати в Егейско море през уикенда, искали да стигнат от Турция до ЕС"}
{"url": "https://www.24chasa.bg/novini/article/7487319", "text": "Сирия и Сърбия имат добра база за установяване на дългосрочни взаимноизгодни отношения. Това заяви днес сирийският президент Башар Асад на среща в Дамаск със сръбския патриарх Ириней, който е на посещение в Сирия по покана на главата на Антиохийската православна църква Йоан Х, предадоха ТАСС и БТА. Сирийците и сърбите се противопоставят на външната намеса и опитите да бъде подкопана държавната им структура и суверенитет, каза Асад. По думите му това създава здрава основа за диалог и развитие на дългосрочно сътрудничество в интерес на двата народа. Патриарх Ириней на свой ред благодари на сирийския лидер за дългогодишната подкрепа за Сърбия. По време на посещението ми в Дамаск се убедих, че Сирия е способна да излезе от онази трудна ситуация, в която се оказа заради войната, и да възстанови ролята си на държава, допринасяща за мира и стабилността в региона, добави той.", "date": "2019.06.03", "title": "Асад: Сирия и Сърбия имат добра база \nза установяване на дългосрочни отношения"}
{"url": "https://www.24chasa.bg/novini/article/7487321", "text": "Река Дунав \"транспортира\" ежедневно до Черно море над 4,2 тона пластмаса, което прави 1,533 тона годишно, посочи румънската асоциация \"Повече зеленина\", която представи днес програма за борба и превенция на замърсяването с пластмаса на водите на река Дунав, насочена към местните общности и власти в дунавските селища, съобщава информационният сайт Зиаре. Програмата, наречена \"С чисти води\", включва дейности по почистване на бреговете на река Дунав в периода от 5 юни, когато се отбелязва Международният ден на околната среда, до 29 юни, когато е Денят на Дунав, посочва БТА. След това в периода юли - септември ще последва етап на идентифициране и прилагане на решения по превенция на замърсяването на водите на реката с пластмаса: развитие на инфраструктура за събиране и образователни, информационни и организационни дейности, насочени към всички възрасти. Почистването на бреговете на Дунав ще бъде приложено на практика от доброволци и жители на румънските дунавски селища, като Тулча, Браила, Галац, Черна вода, Кълъраш, Гюргево, Турну Мъгуреле, Дробета-Турну Северин и други, в партньорство с местните власти и Окръжните училищни инспекторати. Инициаторите на програмата планират сътрудничество с европейски и световни институции като Международната комисия за опазване на река Дунав и организациите на ООН за околната среда и водите в контекста на проучвания, които разкриват, че замърсяването с пластмаса на световния океан е един от най-сериозните екологични проблеми в световен план. Според някои оценки до 2050 г. е възможно във водите да има повече пластмаса отколкото риба. В рамките на акциите на асоциация \"Повече зеленина\" доброволци събраха над 350 тона пластмаса от гори, речни корита и туристически трасета, припомня Зиаре.", "date": "2019.06.03", "title": "4,2 тона пластмаса ежедневно стигат до Черно море по Дунав"}
{"url": "https://www.24chasa.bg/novini/article/7487329", "text": "Шведски съд днес отхвърли искане на прокуратурата основателят на организацията Уикилийкс Джулиан Асанж да бъде задочно задържан и така усложни процеса по екстрадирането на австралийския гражданин от Великобритания в Швеция, за да бъде разпитан по подозрение в изнасилване, предаде Ройтерс, цитирана от БТА. Съдебното решение беше прочетено от съдията докладчик по делото в окръжния съд в шведския град Упсала, северно от столицата Стокхолм. На 13 май Швеция възобнови разследването по обвиненията в изнасилване срещу Асанж, които той отрича. Съдебното заседание се излъчваше пряко по телевизионния канал Ес Ве Те, предаде ТАСС. На 20 май шведската прокуратура изпрати искане до съда да издаде задочно заповед за задържане на Асанж по подозрение в изнасилване. Зам.-главният прокурор Ева-Мари Першон съобщи, че ако съдът в Упсала беше разрешил ареста на Асанж, тя е щяла да пристъпи към процедура за издаване на европейска заповед за арест с молба за екстрадиране в Швеция. Днешното произнасяне на шведския съд не означава, че предварителното разследване в Швеция срещу Асанж трябва да бъде прекратено, а само, че Асанж няма да бъде екстрадиран и може да бъде разпитан във Великобритания, предаде Асошиейтед прес. На 11 април 47-годишният Асанж беше изгонен от еквадорското посолство в Лондон, където пруез 2012 г. беше получил политическо убежище. Той бе незабавно арестуван от британската полиция и в момента излежава присъда от 50 седмици затвор във Великобритания за нарушаване на наложената му гаранция през 2012 г. Асанж се бори да не бъде екстрадиран в САЩ, които го обвиняват в публикуване на секретни документи.", "date": "2019.06.03", "title": "Шведски съд отхвърли прокурорското искане за арест на Асанж"}
{"url": "https://www.24chasa.bg/novini/article/7487324", "text": "Средствата за справяне с щети от бедствия са недостатъчно. Заявките са за 4 пъти по-голяма сума, отколкото разполага Междуведомствената комисия за възстановяване и подпомагане, каза във Велико Търново вътрешният министър Младен Маринов. Той се запозна на място с критичните нива на река Янтра след пороите. В следствие на излели се 110 л на кв.м дъжд сутринта реката достигна ниво от 5.85 м и заля двора на историческата църква \"СВ.40 мъченици\". \"Аз разбирам, че всяко населено място има специфики, но парите са недостатъчно. Има заявки за 300 млн.лв., а те са около 70 милиона. Трябва приоритетно и процентно да отговаряме на всички нужди. След средата на годината оставяме един резерв, който се разпределя накрая с оглед да можем да направим анализ на всички необходимости. Тогава ще направим всичко възможно да отпуснем още\", каза Маринов. Според него причината за критичните ситуации в страната са обилните дъждове, паднали в големи количества за кратко време. \"Въпросът е да видим къде има проблемни зони и да се подготвим с действия, ако тръгне да надвишава критичното ниво, за да държим реката в коритото\", коментира министърът. \"С природата ние не можем да се борим, но можем да отстраняваме това, което зависи от човека. Някъде са чисто обективни причините, някъде обаче има и човешка немарливост - непочистени шахти, речни корита. Превенцията е от изключително значение. Там, където е свършена работата качествено, е много по-малък риска да настъпят бедствия\", допълни Младен Маринов. Кметът Даниел Панов, който е шеф на Сдружението на общините, съобщи, че миналия юли в ЕК е внесено становище на кметовете в следващия програмен период да бъдат отпуснати средства за превенция. \"Тъй като най-много средства се харчат по време на бедствията. Ако има средства за превенция, естествено тези пари ще бъдат доста по-малко\", каза кметът. След оттичането на високите води във вторник с кранове и специализирана техника започва почистване на над 10 моста в общината, затлачени от довлачените дървета и коренища.", "date": "2019.06.03", "title": "Младен Маринов: 300 милиона искат общините за справяне с бедствия, бюджетът е 70 млн. лв."}
{"url": "https://www.24chasa.bg/novini/article/7487337", "text": "Аз ще заема мястото на Мария Габриел в Европарламента. С тези думи Лиляна Павлова потвърди пред БНТ думите на водача на листата на ГЕРБ и СДС  .   \"Разбрах го днес, когато беше взето това решение\", добави тя. \"Юнкер анонсира, че такива са правилата - избраните еврокомисари, участвали в изборите, трябва да решат остават ли такива или избират да поемат към Европарламента, понеже правилата гласят, че те не могат да бъде и двете едновременно\", каза още Павлова. \"Не мисля, че е жест от страна на Борисов, а е прагматично решение в полза на България тя да е със своите достойни кандидати\", добави тя. Тази коалиция доказа, че работи - така Павлова отговори на въпроса дали обединението на ГЕРБ с десницата ще продължи и на предстоящите местни избори през октомври.", "date": "2019.06.03", "title": "Лиляна Павлова: Днес разбрах, че ще заема мястото на Мария Габриел"}
{"url": "https://www.24chasa.bg/novini/article/7487344", "text": "Газопроводът \"Турски поток\" е стратегически проект за Сърбия, на който се отдава огромно значение. Това заяви днес председателката на сръбския парламент Мая Гойкович, цитирана от ТАСС. Искам да отбележа, че Сърбия е особено заинтересована от това да бъде част от проекта \"Турски поток\". Сърбия започна изграждането на газопровода, който се явява стратегически проект за Сърбия и е един от най-значимите проекти, заяви Гойкович. Сърбия вече започна строителните работи от своя участък от газопровода. Планира се сръбският участък на \"Турски поток\" да започне от град Зайчар на границата с България и да пресече границата с Унгария близо до град Хоргош.", "date": "2019.06.03", "title": "Шефът на сръбския парламент: \"Турски поток\" е стратегически проект за нас"}
{"url": "https://www.24chasa.bg/novini/article/7487347", "text": "Мустафа Карадайъ и Делян Пеевски подадоха своите молби за оттегляне от евродепутатските си мандати преди да бъде обявено решението на ЦИК. Това заяви пред   говорителят на Централната избирателна комисия Александър Андреев. Двамата бяха на първо и второ място в листата на ДПС в изборите на Европейски парламент, официално партията спечели три мандата. „Той пак се оттегли, преди да бъде обявено, че е избран. Тогава протече дебат дали това е допустимо – няма законов текст, който да регламентира, че един кандидат за член на Европейския парламент не може да подаде своето оттегляне”, заяви говорителят на ЦИК. Александър Андреев обясни, че разглеждането на казуса от Конституционния съд няма да попречи. В студиото на „Лице в лице” водачът на листата на ГЕРБ Мария Габриел обяви, че остава еврокомисар и няма да става евродепутат. „В този случай отказът трябва да бъде направен пред Европейският парламент, защото решението, с което са обявени имената на членовете на Европарламента са обявени вече от ЦИК. Към момента не тече срок за оттегляне на съгласието, защото имаме решение, с което са обявени имената за членовете на Европейския парламент”, допълни Андреев. Говорителят на ЦИК беше категоричен, че няма грешка при смятането на мандатите на Демократична България заради гласовете „Не подкрепят никого”. Той допълни, че е възможно да се оспори разпределението на мандатите пред Конституционния съд. По отношение на твърдението, че в избирателните списъци има над 1 млн. мъртви души, Андреев заяви, че този въпрос не се отнася към ЦИК. „Избирателните списъци се изготвят въз основа на информация от общините. Ние не можем да кажем дали има проблем, наличието на мъртви души не може да влияе върху определянето на мандати, то влияе върху активността. Аз съм убеден обаче, че не може да говорим за мъртви души”, заяви говорителят на ЦИК.", "date": "2019.06.03", "title": "Андреев: Пеевски се отказа за евродепутат, преди името му да бъде обявено от ЦИК"}
{"url": "https://www.24chasa.bg/novini/article/7487351", "text": "Във връзка с настъпващия летен туристически сезон Българската агенция по безопасност на храните /БАБХ/ стартира от днес засилени извънредни проверки, съобщиха от пресцентъра на Агенцията. Проверките ще се извършват на територията на областите Варна, Бургас и Добрич в обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене, включително и такива, намиращи се на територията на хотелски комплекси, туристически обекти, предлагащи услугата \"all inclusive\". Проверките ще продължат до края на туристическия сезон - 13 септември т. г. При инспекциите ще се следи за установяване съответствието на бизнес операторите и обектите с изискванията на действащото законодателство по отношение регистрацията на обектите, хигиенното им състояние, поддържане на Системите за управление безопасността на храните или процедури основани на принципите на НАССР - спазване условията и сроковете на съхранение на храни и суровини, изискванията за етикетиране, програми за мониторинг, за хигиена и безопасност на храните и осигуряване на проследимост на хранителните продукти - наличие на документи за произход и безопасност. Съгласно нормативните изисквания ще се акцентира на коректното етикетиране на предлаганите млечни продукти и ще се извършва проследимост на техните доставчици. Инспекторите ще проверяват дали в обектите за обществено хранене работят лица, които притежават редовно заверени лични здравни книжки (ЛЗК). Целта на традиционните тематични проверки е да се обезпечи безопасността на туристите по отношение на храненето, да се гарантира сигурността и здравето на потребителите при увеличеното търсене и предлагане на стоки и хранителни продукти по време на летния туристически сезон, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат дните от своята ваканция. Инспектори към Българска агенция по безопасност на храните ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ - 0700 122 99.", "date": "2019.06.03", "title": "БАБХ със засилени проверки по българското Черноморие"}
{"url": "https://www.24chasa.bg/novini/article/7487389", "text": "Каменен бюст на египетския фараон Тутанкамон ще бъде изложен на търг в Лондон на 4 юли от аукционната къща \"Кристис\", предадoха ТАСС и БТА. Фигурката е била част от голямата статуя на древноегипетския владетел, която е била издигната в храма в Карнак. Оценката на лота отпреди 3 хиляди години е на стойност 5 милиона долара. Главата на Тутанкамон е изобразена в образа на бога на Слънцето Амон. За неговото земно превъплъщение се е считал младият фараон. Бюстът се предлага от частен колекционер, като лотът е бил изложен на търг и през 1985 година. Скулптурнотоо произведение се счита за ярък образец на амарнския стил, наложен при управлението на фараона-реформатор Ехнатон. Тутанкамон е изваян с характерните плътни устни, като долната е леко провиснала.", "date": "2019.06.03", "title": "Каменен бюст на Тутанкамон ще бъде изложен на търгв Лондон"}
{"url": "https://www.24chasa.bg/novini/article/7487282", "text": "Във връзка с настъпващия летен туристически сезон Българската агенция по безопасност на храните (БАБХ) стартира от днес, 3 юни, засилени извънредни проверки. Те ще се извършват на територията на областите Варна, Бургас и Добрич в обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене, включително и такива, намиращи се на територията на хотелски комплекси, туристически обекти, предлагащи услугата „all inclusive“. Проверките ще продължат до края на туристическия сезон – 13 септември 2019 г. Това съобщиха от пресцентъра на БАБХ. При инспекциите ще се следи за установяване съответствието на бизнес операторите и обектите с изискванията на действащото законодателство по отношение регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците), поддържане на Системите за управление безопасността на храните или процедури основани на принципите на НАССР – спазване условията и сроковете на съхранение на храни и суровини, изискванията за етикетиране, програми за мониторинг, за хигиена и безопасност на храните и осигуряване на проследимост на хранителните продукти – наличие на документи за произход и безопасност. Съгласно нормативните изисквания ще се акцентира на коректното етикетиране на предлаганите млечни продукти и ще се извършва проследимост на техните доставчици. Инспекторите ще проверяват дали в обектите за обществено хранене работят лица, които притежават редовно заверени лични здравни книжки (ЛЗК), съгласно чл. 2 от Наредба № 15 от 27.06.2006 г. за здравните изисквания. Целта на традиционните тематични проверки е да се обезпечи безопасността на туристите по отношение на храненето, да се гарантира сигурността и здравето на потребителите при увеличеното търсене и предлагане на стоки и хранителни продукти по време на летния туристически сезон, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат дните от своята ваканция. Инспектори към Българска агенция по безопасност на храните ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.", "date": "2019.06.03", "title": "БАБХ започва засилени проверки по българското Черноморие от днес"}
{"url": "https://www.24chasa.bg/novini/article/7487252", "text": "Министърът на здравеопазването Кирил Ананиев е изпратил в Агенцията по обществени поръчки /АОП/ за осъществяване на предварителен контрол документацията на обществената поръчка за изграждането на националната детска болница. Това съобщиха от пресслужбата на Министерството на здравеопазването /МЗ/. Предварителният контрол се налага поради значимостта и мащаба на проекта, чиято прогнозната стойност е до 100 млн. лв. с ДДС. Очакванията на МЗ са АОП да се произнесе в рамките на настоящия месец. Веднага след това ще бъде обявена и самата процедура за избор на изпълнител на инженеринга. Документацията за изграждането на педиатричната болница е изготвена от назначена със заповед на министъра работна група, чиято задача беше да подготви стартирането на обществена поръчка с предмет \"Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница\". В работната група са участвали специалисти от всички области на медицината. В края на лятото може да бъде избран изпълнител за изграждане на детската болница, ако няма обжалвания на процедурата.", "date": "2019.06.03", "title": "Ананиев изпрати обществената поръчка за изграждането на националната детска болница"}
{"url": "https://www.24chasa.bg/novini/article/7487170", "text": "Ученици от 5 и 6 клас в столичното 199 ОУ “Св. апостол Йоан Богослов” се превъплътиха в ролята на съдии, прокурори, свидетели и вещи лица за два часа в Софийския районен съд.* Облечени със специално ушити за деца тоги, малките магистрати решаваха сложен казус, който им бяха подготвили трима съдии. Учениците бяха  \"магистрати\" в дело, заведено от възрастен мъж, който докато ходи по велоалея, го блъска колоездач на техните години. Съветвани от съдиите Мария Месова-Стоева, Зорница Езекиева и стажант кандидат съдия Красимир Митков децата разпалено спореха по казуса.      Преди това те разгледаха синята стая, в която в присъствието на психолог, се разпитват малолетни и задаваха въпроси на истинските съдии. *Снимките на децата се публикуват със съгласието на техните родители. ", "date": "2019.06.03", "title": "Деца станаха съдии и прокурори за 2 часа,  решават правен казус (Снимки)"}
{"url": "https://www.24chasa.bg/novini/article/7487255", "text": "Тракторист откри в житна нива край шуменското село Войвода труп на изчезнала отпреди седмица жена към 19,30 часа в неделя, пише „Труд“. На мястото бил изпратен екип на Спешна помощ, а медиците само констатирали смъртта. Заради факта, че жената била със съблечена риза, се усъмнили, че може да е станала жертва на насилие. Това събрало по мръкнало в житния блок оперативно-следствена група. Аутопсия е изяснила в понеделник, че Росица Р. /58 г./ не е жертва на физическо насилие,. Тя е имала хипертонична болест и други увреждания. Освен това страдала от психиатрично заболяване и често напускала дома си в град Плиска. Затова, когато преди седмица пак изчезнала, дъщеря ѝ не подала сигнал в полицията.", "date": "2019.06.03", "title": "Тракторист откри труп на жена, изчезнала преди седмица в село Войвода"}
{"url": "https://www.24chasa.bg/novini/article/7486976", "text": "Председателят на руската Държавна дума Вячеслав Володин днес предаде на сръбския президент Александър Вучич поздрави от руския държавен глава Владимир Путин и подчерта, че отношенията между Русия и Сърбия се изграждат на базата на приятелството и взаимната помощ, предаде ТАСС. Искам да предам приветствените думи от нашия президент Владимир Путин, каза Володин на срещата с Вучич, която се състоя днес в рамките на работното посещение на председателя на руската Дума в Сърбия, предава БТА. Вучич на свой ред благодари на Русия за оказваната подкрепа за Сърбия. Нашият стокообмен се увеличава и се надявам, че ще продължи да се увеличава, каза Володин. По-късно пред депутати от сръбската Скупщина Володин повтори от името на президента Владимир Путин готовността на Русия да помага на Сърбия. \"Братският сръбски народ, както и винаги преди, може да разчита на помощта на Русия\", цитира думите на президента Путин председателят на Държавната дума. Володин похвали сръбския президент Александър Вучич, който по думите му \"се тревожи за страната, бори се за суверенитета й, уважава своите граждани\". \"Сигурен съм, че ще се справите с трудностите\", добави председателят на руската Дума. ", "date": "2019.06.03", "title": "Русия: Отношенията ни със Сърбия са базирани на приятелството"}
{"url": "https://www.24chasa.bg/novini/article/7486985", "text": "Българската народна банка пусна днес в обращение сребърна възпоменателна монета \"Евлоги и Христо Георгиеви\" от серията \"Българско възраждане\". Художественият проект на нумизматичното изделие е на Пламен Чернев и Преслав Черневм предава БТА Номиналната стойност на монетата е 10 лева, а цената - 78 лева. Тя се продава в БНБ, както и в офиси и клонове на още четири банки.                                                                                                                                                                                                                                                                                                                       ", "date": "2019.06.03", "title": "БНБ пусна възпоменателна монета \"Евлоги и Христо Георгиеви\""}
{"url": "https://www.24chasa.bg/novini/article/7486961", "text": "През нощта срещу неделя, приблизително по едно и също време - петнайсетина минути след 2 часа след полунощ, в Старозагорско бяха регистрирани 2 инцидента, свързани с капризите на времето. Най-напред 2 мълнии една сред друга удариха и запалиха къща на улица \"Цар Асен\" в Казанлък. Малко след това парче от противоградна ракета с дължина около 30 сантиметра проби покрива на къща в старозагорското село Остра могила и падна до леглото на 91-годишната Стефка Бонева. Като по чудо и в двата случая не пострадаха хора. В запалената от гръмотевиците къща, която е на фаталния номер 13, живеят възрастни брат и сестра. Домът е на фамилията им. В неделната нощ те се събудили от тътен, а стените се разтресли като при земетресение. След това 72-годишният Михаил Михайлов и 58-годишната Красимира видели, че покривът на къщата им гори. Тъй като строителството е старо, на гредоред, пламъците се разпространици бързо. Загасени са от 3 пожарни, но къщата остана без покрив, от водата е засегната и част от имуществото на стопаните. Община Казанлък взе веднага мерки да помогне на пострадалите и днес обяви, че ще поеме разходите по възстановяването на къщата. Стопаните й прекараха първата нощ след бедствието при роднини, а сега ще получат и временно общинско жилище. Двама строителни предприемачи се заемат с ремонта, а от строителните хипермаркети в града ще дадат материалите за ремонта. Днес по обяд при пострадалите дойде лично и вътрешният министър Младен Маринов и разговаря с тях. Министърът им пожела кураж и сила. Каза още, че напълно разбира, че човек без дом се чувства несигурен. Благодари на общината и бизнеса за бързата реакция. Напрежение имаше и в казанлъшкото село Средногорово, където паднаха 70 литра на квадратен метър дъжд и местната река Гюрля придойде и излезе от коритото си. Пожарната трябваше да отводни мазетата и гаражите на 3 къщи, имаше и залети дворове. Кметът на община Опан Генчо Колев обяви със своя заповед частично бедствено положение на територията на селата Опан, Бяло поле, Васил Левски, Тракия и Бял извор. То е в сила от 20 часа на 2 юни и ще остане зо 20 часа на 6 юни, четвъртък. Бедственото положение бе въведено заради интензивните валежи в района, започнали около 16 часа на 2 юни. Те причиниха наводнения в домовете на много хора и в селскостопански постройки. Силният вятър е съборил дървета, има залята от водата инфраструктура, преливат дерета. Ако водата продължи да се покачва, местната власт е готова да евакуира заплашените хора.", "date": "2019.06.03", "title": "Къщата в Казанлък, ударена от 2 мълнии - на фаталния номер 13, подскочила като при трус (Обзор)"}
{"url": "https://www.24chasa.bg/novini/article/7486993", "text": "38-годишен ром от улица \"Младост\" в Смолян наряза с моторен трион краката на леля си на ромска сватба в махалата, съобщиха от полицията. На сватбата се събрала цялата махала и по време на купона един от ромите паднал от стола си и той се счупил. Това станало повод в другия край на масата група мъже да решат, че падналият от стола си мъж го бият. Те станали и хукнали да защитават падналия с юмруци и ритници наред. Мелето се разраснало и в него се включили почти всички от сватбата. В разгара на боя група мъже тръгнали да нападат 38-годишния Х. Р., който за да се отбранява запалил моторния трион и въртейки се в кръг пазел периметър да не го нападнат. Докато се въртял с триона обаче закачил с острието краката на 43-годишната си леля и й нанесъл порезни рани и на двата крака. На пострадалата е оказана на място спешна помощ, а след това е откарана в болницата в Смолян, където след преглед и медицински манипулации е освободена за домашно лечение, каза шефът на ОД на МВР - Смолян ст. комисар Николай Димов. От наряда на полицията, който отишъл на място, повикали подкрепления, за да успокоят биещите се на сватбата роми. Задържани са четирима възрастни и един непълнолетен за 24 часа, като срещу мъжът с триона е образувано бързо производство за хулиганство.", "date": "2019.06.03", "title": "Ром наряза с моторен трион краката на леля си на сватба в Смолян"}
{"url": "https://www.24chasa.bg/novini/article/7487011", "text": "Състоянието на 6-годишното момиченце, което бе прието на 31 май (петък) в Университетската болница \"Медика\" в Русе, след като пострада при демонстрационно взривяване на светлинно-звукова граната в Силистра, се подобрява. Това съобщиха от лечебното заведение в Русе, предаде БТА. От болницата информираха, че състоянието на детето е стабилно, като днес е била извършена нова хирургична обработка на раните в операционна зала от проф. Огнян Хаджийски и д-р Наско Тютюнджев. След нея е станало ясно, че изгарянията са предимно повърхностни - от втора и трета степен. В идните дни предстои наблюдение на общото състояние на момиченцето, като в четвъртък ще бъде направена нова хирургична обработка на раните. От болницата информират, че все още е рано да се определи кога детето ще бъде изписано.", "date": "2019.06.03", "title": "Момиченцето, пострадало от граната в Силистра, вече е по-добре"}
{"url": "https://www.24chasa.bg/novini/article/7487025", "text": "Испанските конкистадори и пренесените от тях болести в Южна Америка не са основната причина за изчезването на древната цивилизация на ацтеките. Те само са довършили геноцида на самите местни жители, показват последни находки и изследвания на историци и антрополози. Нови черепни находки разкриват, че жреците на ацтеките са принасяли в жертва на боговете по цели 250 хиляди души годишно и това не са били само военнопленници. Като процент от населението убийствата под форма на жертвоприношения надхвърлят холокоста над евреите по време на Втората световна война. Виж  по темата!", "date": "2019.06.03", "title": "Жреците на ацтеките убивали по 250 000 души годишно (виж видеото)"}
{"url": "https://www.24chasa.bg/novini/article/7487023", "text": "Жителите на всички големи градове в Западните Балкани се сблъскват с тревожни равнища на замърсяване на въздуха, които намаляват продължителността на живота, защото изостаналият и политически нестабилен регион зависи в голяма степен от изгарянето на въглища за производство на енергия, предаде Асошиейтед прес, като се позова на ООН. Програмата на ООН за околната среда представи днес доклад въз основа на данни от 18 градове, който е изготвен в сътрудничество със Световната здравна организация и институциите, които следят качеството на въздуха в Албания, Босна, Косово, Черна гора, Северна Македония и Сърбия, посочва БТА. Докладът посочва, че хората в региона са изложени на едни от най-високите концентрации на замърсяване на въздуха в Европа, надхвърлящи понякога пет пъти допустимите нива на национално и европейско равнище. Като основна причина за замърсяването докладът посочва липсата на достъп на Балканите до възобновяема енергия.", "date": "2019.06.03", "title": "ООН: Тревожни са нивата на замърсяване \nна въздуха на Балканите"}
{"url": "https://www.24chasa.bg/novini/article/7487057", "text": "Номерирането на виенските сгради има дълга история, преминала през интересни периоди до съвременната номерация, която всеки може да прочете, изписана с бели цифри на тъмносини емайлирани табелки, предаде БТА. Първите указания по къщите, обяснявайки на минувачите къде какво могат да намерят, са били рисунки - главно по сгради от обществен интерес - например кръчми и аптеки. \"Къщите са имали имена, по тях са били правени рисунки или са поставяни фигури. Като пример за това историкът Антон Тантнер, посветил се на изучаване на тази интересна тема, дава една сграда от центъра на Виена, известна от градските хроники като \"къщата при златния дракон\". Все още на фасадата й е запазена рисунка на златен дракон. Причината за преминаване от рисунки, фигури и други указания към ясното градско номериране на сградите е чисто практическа. За първи път това се случва през 1770 година, за да е възможно да бъдат мобилизирани всички годни за военна служба млади мъже. При това номериране зимният дворец Хофбург, намиращ се в центъра на Виена, получава номер едно, останалите сгради биват последователно номерирани. \"Проблемът на системата от 1770 година е в това, че поредни номера получават всички къщи във Виена, възможности за промяна или поправки не съществуват\", разказва Тантнер. Поради тази причина не са редки случаите, когато една и съща сграда е имала два различни номера, получени по различно време, което е предизвиквало обърквания от всякакъв вид. Дори във входовете на някои къщи все още може да се види изписан номер, който е представлявал \"копие за сигурност\" на поставения отвън на фасадата, разказва историкът. От средата на ХIХ век започва преномерирането, което познаваме днес. То е взаимствано от САЩ, от Филаделфия, където е въведено уличното номериране, като редиците от къщи получават или четни, или нечетни номера. В Европа е въведено първо в Париж през 1805 година, докато стигне до Виена минават над 50 години, тук е направено 1861/62 година, посочва Тантнер.", "date": "2019.06.03", "title": "Каква е историята на уличните номера във Виена"}
{"url": "https://www.24chasa.bg/novini/article/7487058", "text": "Турският министър на финансите Берат Албайрак заяви днес, че се надява, че Турция ще има излишък по текущата сметка през юни за първи път от издигането на власт преди 17 години на Партията на справедливостта и развитието (ПСР) на президента Реджеп Тайип Ердоган, предаде Ройтерс. \"Ако е рекъл Бог, през юни ще обявим първия в ерата на правителствата на ПСР излишък по текущата сметка и ще започнем нова ера\", написа в Туитър Албайрак , предава БТА. \"Ще засилим нашия икономически модел на производство и износ със стъпки във всяка една област и ще извадим от дневния ред темата за текущия дефицит\", добави той. По-рано този месец турската централна банка обяви, че дефицитът по текущата сметка се е свил до 589 милиона долара през март.", "date": "2019.06.03", "title": "Турският финансов министър: Надявам се, че през юни ще имаме излишък по текущата сметка"}
{"url": "https://www.24chasa.bg/novini/article/7487158", "text": "Ако Националната здравносигурителна каса /НЗОК/ загуби съдебните дела за неизплатена на болниците надлимитна дейност за периода 2015-2018 г., ще трябва да плати 155 млн. лв. без лихвите. Това е казал управителят на НЗОК д-р Дечо Дечев по време на заседание на Надзорния съвет на 8 май, чиято стенограма е публикувана на интернет страницата на НЗОК. Според Григор Димитров, представител на работодателите в Надзорния съвет, сумата би била над 200 млн. лв., предава БТА. По време на заседанието членовете на Надзорния съвет са обсъждали откъде би могло да се вземат тези средства, за да се платят на болниците, ако съдът отсъди решението си в тяхна полза. Иван Кокалов, представител на КНСБ, е предложил да се водят преговори с болниците, спечелили делата и да се преговаря НЗОК да им изплати дължимото разсрочено. Кокалов предлага още между първа и втора съдебна инстанция юристи да консултират НЗОК дали делото трябва да се води до края или Касата да започне да преговаря с лечебното заведение.", "date": "2019.06.03", "title": "НЗОК ще трябва да плати 155 млн. лева, ако изгуби съдебни дела"}
{"url": "https://www.24chasa.bg/novini/article/7487083", "text": "Състав на Окръжния съд в Добрич осъди 54-годишен мъж за причинена по непредпазливост смърт на майка му от нанесена средна телесна повреда. Подсъдимият е признат за виновен и за неизпълнение на заповед за защита от домашно насилие. Той получи 2 години „лишаване от свобода“ при първоначален общ режим. Производството премина по реда на съкратеното съдебно следствие. Подсъдимият и неговата майка живеели в общо домакинство в шабленско село, но отношенията им били влошени и те често се карали. Той системно злоупотребявал с алкохол и биел майка си. По тази причина в Районния съд в Каварна била издадена заповед, която задължавала мъжа да не приближава жилището й и местата за социални контакти и отдих на разстояние по-малко от 20 метра. Около 19 ч. на 17 септември 2018 г., след като употребил алкохол, той нарушил заповедта и отишъл до дома на майка си. В двора на къщата започнал да се кара с нея, като й отправил обидни и нецензурни реплики, закани с убийство и й нанесъл побой с множество удари. Непосредствено след това един от съседите видял, че пострадалата жена лежи на двора в безпомощно състояние. Жената била транспортирана с линейка до Спешното отделение в Добрич в много тежко състояние. На следващия ден била приета за лечение в Клиника по неврохирургия във Варна, където на 2 ноември 2018г. починала вследствие на тежка черепно-мозъчна травма. Мъжът е осъден да плати и направените по делото разноски в размер на 2 287 лева.", "date": "2019.06.03", "title": "Две години в затвора за убийство на майка"}
{"url": "https://www.24chasa.bg/novini/article/7487079", "text": "Близки и колеги на 30-годишната Виктория Маринова от Русе - административен директор на ТВН и водеща на предаване, която бе изнасилена и убита по особено мъчителен начин от 21-годишния Северин Красимиров, предлагат изменение в Наказателно-процесуалния кодекс. Това съобщи Андрей Желязков - адвокат на близките на Виктория, предаде БТА.  Окръжният съд в Русе даде общо 30 години затвор при първоначален строг режим на Северин Красимиров. Делото се гледа по реда на съкратеното съдебно следствие, след като той призна всички факти и обстоятелства в обвинителния акт. По този повод наложената от съда присъда бе намалена с една трета, която според закона е 30 години. По време на среща с трима от русенските депутати - Андриан Райков, Искрен Веселинов и Пенчо Милков, с председателя на Адвокатската колегия в Русе Людмил Павлов и с юриста и общински съветник Иво Пазарджиев, Желязков уточни, че предложението е свързано с изменение на чл. 369а от НПК. По думите му при умишлено причиняване на смърт или тежка телесна повреда, както и при престъпления против половата неприкосновеност, съкратено съдебно следствие да се допуска само след съгласието на всички страни - прокуратура и частен обвинител, ако има конституиран такъв. Според участниците в срещата решение за евентуална промяна трябва да бъде взето след задълбочено обсъждане. В него трябва да участват също представители на съда и на прокуратурата. Павлов обясни, че факторът време е този фактор, който убива едно дело. Става дума за голям брой доказателства - за томове. Така дадено дело може да приключи и след 9 - 12 години. В конкретния случай е по-добре да се получи едно качествено и бързо правосъдие, макар и с редукция на наказанието с една трета, отколкото да влезем в спирала, например от шест, десет, дванайсет години, чийто край не е ясен. \"Моето виждане, е че ако се стигне до законодателна инициатива и промени, те трябва първо да се съобразят както с политическите сили и с представителите на българския народ в парламента, така и с тези, които правоприлагат и работят всеки ден с НПК. Всичко трябва да се обмисли много прецизно\", каза Павлов. Близките и колегите на Виктория Маринова заявиха, че предстои да бъде организирана нова среща, на която темата да бъде дискутирана отново.", "date": "2019.06.03", "title": "Близки на убитата Виктория Маринова искат промени в наказателния кодекс"}
{"url": "https://www.24chasa.bg/novini/article/7487065", "text": "Междусистемната връзка България - Сърбия трябва да бъде въведена в експлоатация през 2022 г. Това потвърдиха енергийните министри на двете страни Теменужка Петкова и Александър Антич, съобщиха от пресцентъра на министерството на енергетиката. Двамата министри разговаряха в Белград, където се провежда среща на върха, посветена на енергийната сигурност в региона. Според единодушното мнение и на двамата, изграждането на липсващата инфраструктура е ключово условие за постигане на енергийна сигурност и конкуренция в газовите доставки за региона на Югоизточна Европа. Министър Петкова информира своя сръбски колега за развитието на проекта за междусистемна връзка Гърция - България и припомни, че преди броени дни бе даден старт на нейното изграждане. Целта е връзката да бъде пусната в търговска експлоатация през 2020 г., което ще осигури получаването на договорените количества от 1 млрд. куб. м. природен газ годишно от находището Шах Дениз 2 в Азербайджан. По-рано през деня министър Петкова обсъди с министъра на икономиката на Черна гора Драгица Секулич възможностите за двустранно сътрудничество в областта на енергетиката.", "date": "2019.06.03", "title": "Интерконекторът България - Сърбия ще бъде въведен в експлоатация през 2022 г."}
{"url": "https://www.24chasa.bg/novini/article/7486661", "text": "В годините след Първата световна война млади жени в Съединените щати умират от особена болест. Зъбите им започнали да падат, а челюстите им да се разпадат.  Остават в историята като \"радиоактивните момичета\". Амелия Маги била разтревожена. В началото младата жена от Нюарк, Ню Джърси, усетила, че зъбите й се разклатили. После започнала да ги губи един след друг, разказва германското издание \"Фокус\". Нейният зъболекар не знаел как да й помогне, не знаел и какво да я посъветва. Брадичката й се подула. Амелия се обърнала за помощ към семейния си лекар. Когато той нежно докоснал брадичката й с пръсти, челюстите й се разпаднали. Не след дълго Амелия починала - през септември, 1922 година, когато била само на 24. През същата година историята на Грейс Фрайър била сходна - зъбите й започнали да падат, лицето й се подуло. Лекарят й казал, че челюстта й започнала да изгнива, била покрита с множество малки дупки, сякаш е била проядена от молци. Грейс оцелява - поне в началото. Други момичета също имат такива проблеми. Много от тях имат поражения по костите, на някои гръбначният стълб е напълно разбит. Лекарите започнали да ги изследват и бързо се установило общото между младите жени - всички те работели в американската фабрика Radium Corporation в Нюарк. Всички те дълго време са били в контакт с радий в незащитена среда. Амелия, Грейс и хиляди други жени работели във фабриките на компанията, която произвеждала часовници и други предмети, които да светят в тъмното. Светещите вещи били на върха на модата, търсенето им било огромно. А служителите на компанията получавали заплати над средните в САЩ. Повечето девойки трябвало да минават циферблатите с радий, който светел в зелено и бяло. Те произвеждали до 250 циферблата на ден. Тъй като циферблатите са много малки, момичетата работят с малки четки, които били само с около 30 косъма - от камила. След като четката била потапяна в сместа, тя бързо засъхвала и космите не се отделяли. Началниците във фирмата обаче съветвали девойките как да се справят с този проблем - навлажнявайте четките с езика си, след това космите им отново ще бъдат хубави и остри. Работничките се вслушвали. Така те облизвали четките с радий няколкостотин пъти на смяна. По това време учените вече знаят, че радият е опасен и трябва да се избягва физическият контакт с него. Докато изследователите и ръководителите на компанията ходят облечени в специални костюми, които да ги предпазват, работниците отиват незащитени и неуки да заемат местата си. Мария Кюри умира през 1934 година, след като много години се е излагала на радиация, предизвикала хроничните й заболявания. Тя самата обаче не признава рисковете за здравето от облъчване. Поради нивата на радиоактивно замърсяване документите ѝ от 90-те години на 19-ти век се смятат за твърде опасни за използване. Дори готварската ѝ книга е силно радиоактивна. Документите се съхраняват в кутии, облицовани с олово, а тези, които искат да ги изследват, трябва да носят защитно облекло. Жените, работещи в Radium Corporation, нямат представа за опасностите. Те откриват забавното в работата си - някои рисуват зъбите си, които да блестят в тъмното. Така вечер можели да зарадват любим човек с \"лъчезарна\" усмивка. Други слагат боя по косата си - за блестящи кичури. Трети се смеят, когато кърпичките им блестят, след като почистват носовете си. Когато САЩ влизат в Първата световна война през 1917 г., производството е значително увеличено. Американската армия има нужда от светещи приборни панели, например за фитингите на самолета или резервоарите. Все повече жени били наети и влезли в контакт с радия. След като станало ясно, че все повече и повече работници страдат от последствията от работата си с радий, Грейс Фрайър взема каузата присърце и започва да съди компанията, за която работи. Две години търси адвокат, който да бъде достатъчно смел, за да я представлява, защото американската корпорация Radium има силно влияние. През 1927 г. Грейс и четири от бившите й колежки отиват заедно в съда. Компанията се опитва да отхвърли всякаква вина. Прави проучвания, с които иска да докаже, че излагането на радий не е причина за заболяванията на жените. Компанията фалшифицира и изследване на професор от Харвард без негово знание, в което той ясно е описал опасната роля на радия. Компанията твърди, че всъщност жените страдат от сифилис, като по този начин иска да ги компрометира пред обществото. Вестниците обаче изиграват важна роля, отразяват процесa и опитите за омаловажаване на жертвите остават неуспешни. В крайна сметка, на жертвите е предоставена еднократна компенсация в размер на 10 000 долара, което днес се равнява на сума от около 120 000 евро. Освен това компанията поема медицинските разходи и осигурява на жените годишна пенсия от 600 долара. В много от случаите обаче компаният не плаща тази сума, тъй като много жени са починали, малко след като са били наети. \"Радиоактивните момичета\" не си отиват напразно. Те са определяни за пионерите, преборили се за строги правила за здраве и безопасност. Още през 20-те години на 20-и век компании като Radium Corporation въвеждат  защитни мерки при използването на радий. Когато в САЩ през 1949 г. са приети по-строги закони за безопасност и здраве при работата, инициаторите споменават жените, които са останали да светят в тъмното. Колко от тези жени са загинали в резултат на незащитено излагане на радий, остава  неясно. Само американската корпорация Radium е била наела в някои от заводите си около 4000 жени. Според американска историчка броят на жертвите е поне няколко хиляди. Според други - те са по-малко.", "date": "2019.06.03", "title": "Момичетата, които светят в тъмното, първо губят зъбите си, а после живота си"}
{"url": "https://www.24chasa.bg/novini/article/7487114", "text": "Унгарските власти извадиха едно тяло от водите на Дунава на 100 километра от Будапеща, надолу по течението на реката. Това съобщи пред репортери в унгарската столица военният аташе в посолството на Южна Корея Шун Кюнсон, предаде Ройтерсм цитирана от БТА. Преди това говорител на полицията също каза, че едно тяло е било намерено в реката близо до село Харта, област Бач Кишкун, но още не е приключил процесът по идентифицирането му. Водолази и други специалисти, включително командировани от Сеул, продължават да издирват жертви от потъналото преди пет дни в Будапеща корабче с 33 южнокорейски туристи и двама души екипаж. След сблъсък с по-голям плавателен съд в сряда вечерта корабчето потъна много бързо. Седем човека се удавиха, седем бяха спасени, а 21 изчезнаха безследно. От унгарският център за борба с тероризма съобщиха, че потъналото корабче се намира на девет метра дълбочина при \"нулева видимост\" на водата, допълни ДПА. Въпреки това издирвателните екипи и днес продължават работа в реката, чието течение вече е по-слабо. То обаче все още е прекалено силно и нивото на реката е прекалено високо, за да може шлеп с достатъчно голям кран да премине под будапещенските мостове и да стигне до мястото на катастрофата.", "date": "2019.06.03", "title": "Извадиха тяло от Дунав - на 100 км от мястото, където потъна туристическото корабче"}
{"url": "https://www.24chasa.bg/novini/article/7487118", "text": "Новото австрийско временно правителство, което ще работи до предсрочните избори през септември, днес положи клетва и беше натоварено със задачата да подобри имиджа на страната след политическия скандал \"Ибисагейт\", предаде Ройтерс, цитирана от БТА. Австрийският президент Александър ван дер Белен обяви миналата седмица, че се е спрял на председателката на Конституционни съд Бригите Бирлайн за временен канцлер, след като парламентът отстрани правителството на канцлера Себастиан Курц заради скандала с видеоматериал, взривил съюза на Курц с крайната десница. Ван дер Белен каза, че временното правителство ще има грижата изпълнява административните си задължения, но няма да взема дългосрочни решения. Бирлайн посочи, че нейната цел е да възстанови спокойствието в австрийската политика след седмици на големи вълнения. \"Половин Европа, половината свят ни гледа след събитията от последните седмици\", каза Ван дер Белен на церемонията по полагането на клетва. Той имаше предвид дискредитирането на лидера на крайната десница Хайнц-Кристиан Щрахе, принудило го да подаде оставка като вицеканцлер и предизвикало политическа криза. \"Нека покажем най-добрата си страна\", каза президентът пред новите министри, половината от които са жени. След като развали коалицията си с крайнодясната Австрийска партия на свободата (АПС) заради видео, в което Щрахе обсъжда уреждането на държавни договори с жена, представила се за племенница на руски олигарх, първоначално Курц спечели битката за властта, като отстрани вътрешния министър от АПС. Това обаче накара останалите министри от АПС да напуснат кабинета. Крайната десница бързо си отмъсти, като подкрепи вота на недоверие срещу правителството на Курц, внесен от опозиционните социалдемократи, и свали правителството. Курц ще се бори за реванш на изборите наесен, а Щрахе, който се оттегли, твърди, че не е извършил нищо незаконно. Министрите, положили клетва днес, са държавни служители от кариерата, но сред тях има и такива, които са свързани с трите основни австрийски партии. Десетилетия наред висшите постове се разпределяха между двете главни центристки партии, което на практика беше двуполюсно разпределение. Това вече не е така, но високите постове в държавната администрация остават политизирани. Бирлайн беше назначена първо за зам.-председател, а после за председател на Конституционния съд по силата на същото разпределение - коалиция между консервативната Народна партия на Курц и крайнодясната АПС. Новият външен министър Александър Шаленберг е дипломат от кариерата, който е толкова близък на Курц, че беше в преговорния екип, подготвил през 2017 г. коалиционното споразумение с АПС. Новият вицеканцлер и министър на правосъдието Клеменс Яблонер беше високопоставен съдия, работил в канцлерството по време на ръководени от Австрийската социалдемократическа партия правителства. Министърът на финансите Едуард Мюлер беше високопоставен държавен служител в министерството на финансите, в което се върна от честния сектор.", "date": "2019.06.03", "title": "Положи клетва новото австрийско временно правителство"}
{"url": "https://www.24chasa.bg/novini/article/7486547", "text": "Международният съд на ООН не притежава необходимата юрисдикция да разглежда иска на Украйна към Русия относно предполагаемото нарушаване на Международната конвенция за борба срещу финансирането на тероризма и Международната конвенция за премахване на всички форми на расова дискриминация. Това заяви днес на изслушвания в Хага специалният пратеник на руското външно министерство Дмитрий Лобач, цитиран от ТАСС. Той отбеляза, че руската страна \"възнамерява да докаже, че искът, подаден от Украйна, трябва да бъде отклонен заради отсъствие на юрисдикция\", предаде БТА. \"Украинската страна се опитва да използва двете конвенции като механизъм за разглеждане на по-широк кръг въпроси\", подчерта дипломатът и добави: \"нито една от двете конвенции не е свързана със същината на разногласията между двете страни\".", "date": "2019.06.03", "title": "Русия: Съдът на ООН няма юрисдикцията да разглежда иска на Украйна срещу нас"}
{"url": "https://www.24chasa.bg/novini/article/7486557", "text": "Провеждането на днешното заседание на Северноатлантическия съвет в Скопие е най-силното политическо потвърждение за нашето пълноправно членство в Алианса. Република Северна Македония ще бъде 30-тата страна-членка на НАТО, подчерта премиерът Зоран Заев в началото на срещата на Северноатлантическия съвет, която е председателствана от генералния секретар на НАТО Йенс Столтенберг, предаде МИА. Това е реализация на усилията и стремежите на всички поколения политици от различни политически партии и на всички граждани на нашата страна от независимостта до днес, подчерта Заев, цитиран от БТА. Членството в НАТО за нас означава мир и стабилност и е най-силната гаранция за нашата сигурност. Вярваме, че то ще донесе по-добър живот на нашите граждани както в политически, така и в икономически план, каза Заев. Той добави, че резултатите са вече видими. След получаването на поканата за членство в алианса БВП на страната е нараснал с 5,5 процента, безработицата е намаляла със 7,5 процента, индустрията бележи растеж от 8,8 процента, а заплатите са нараснали с 6,1 процента. Чуждестранните инвестиции, според Заев, са постигнали нов рекорд от 625 милиона евро или три пъти по-големи от средните за последните осем години и двойно по-големи от най-добрата година досега.", "date": "2019.06.03", "title": "Зоран Заев: Ползите от членството в НАТО\nса видими"}
{"url": "https://www.24chasa.bg/novini/article/7485240", "text": "За значително нарастване на ухапаните от кърлежи в цялата страна спрямо миналата година предупреждават специалистите. Очаква се още по-голяма вълна от жертви, особено покрай Черешова задушница (15 юни), тъй като гробищните паркове са едни от местата с най-много кърлежи. Значителен е броят им и в парковете и междублоковите пространства, а сред причините, които се посочват за това, са характерни биологични процеси, недостатъчни мерки за превенция, както и наличието на немалък брой Въпреки че май традиционно е един от пиковите месеци за кърлежите, студеното време и валежите в началото на пролетта забавиха появата им. Избуялата растителност, високите треви и храсти, както и влажното и топло време сега обаче създават идеални условия за тях. “Обикновено още от края на март, началото на април започваме с данните за първи ухапвания и първи случаи на заболявания. Броят на някои от заболяванията все още е нисък, но темпът на нарастване е висок”, обясни пред “24 часа” главният държавен здравен инспектор доц. Ангел Кунчев. Все още няма увеличение на заболелите от лаймска болест в сравнение с миналата година, допълни той. Това е една от основните зарази, която пренасят кърлежите. За първи усложнения на пациенти след ухапване от кърлеж в Хасковска област за тази година, съобщиха от местната здравна инспекция. По данни на РЗИ от марсилска треска се лекуват двама души. От спешното отделение в града информираха, че при тях вече има пациенти, търсещи помощ след ухапване от кърлеж. Между 70-80 човека ежедневно носят кърлеж за изследване в Националния център по заразни и паразитни болести, съобщи директорът му проф. Тодор Кантарджиев. Освен лаймска болест смучещите кръв паразити са основни преносители на други бактериални инфекции като ерлихиоза, анаплазмоза и марсилска (средиземноморска) треска. Заразяват се обаче само между 1 и 3% от изследваните ухапани, успокояват медици. Статистика колко общо са станали до момента жертва на напастта от кърлежи обаче няма, тъй като не всеки носи ухапалия го паразит за изследване. Има тъй като договърт с последната е приключил в края на миналата година, признаха от столичната регионална здравна инспекция. Въпреки това пръсканията в 24 от 25-те общините в столицата са започнали навреме - в началото на април. На един от районните кметове е съставен акт за неизпълнение на предписанията, но от здравната инспекция отказаха да посочат в коя част на столицата е имало проблем. От там също потвърждават по-високата численост на кърлежи тази година. В предварителните огледи преди пръскането тази година спрямо 81 през миналата година. Това означава поне 3 пъти повече паразити през 2019 г. в сравнение с обичайното. Основната причина е нормална природна цикличност, обясниха от регионалната здравна инспекция. “На 3-4 години има пик или увеличаване на даден вид или популация, след което настъпва частична саморегулация. Топлите зими през последните няколко години създадоха добри условия за този пик сега”, обясни Цезарина Илиева, началник на отдел “Паразитология” в столичната здравна инспекция. Наличието на повече кърлежи предполага и по-честа обработка на тревните площи – косене и пръскане срещу кърлежи. Обикновено общините правят по едно пръскане през април и едно в началото на септември, когато е другият пиков период на кърлежите. В София вече е осъществено и второ пръскане, като за момента са обработени парковете и градините. Поетапно пръскания се правят и на междублоковите пространства и градинки в отделните райони. Преди 15 юни ще се минат и всички гробищни паркове, обясни Цезарина Илиева. (Подробности за мерките, които предприема общината, виж в карето - бел.ред.) Действието на препаратите започва още на втория час и е с продължителност 24 часа. Ефективността им е доказана, но не е 100-процентова, тъй като Един възрастен паразит пък снася хиляди яйца, като бройката им може да стигне и 20 000. Веднъж снесени, яйцата чакат само подходящите условия, за да се излюпят. Резките промени във времето, от една страна, създават добри условия за кърлежите, а от друга, затрудняват пръсканията, тъй като, ако завали дъжд в рамките на няколко часа след обработката, използваните препарати се отмиват и отиват в почвата. Предвид значителния брой кърлежи тази година прегледът на тялото след всеки досег с трева или излет е задължителен, припомнят специалистите. Обикновено кърлежите където попадат по-лесно. Традиционно некосените места и сухата растителност трябва да се избягват, но в следващия месец заради кърлежите това е още по-препоръчително. При излет, а и превантивно, да се използват репеленти. Еднократен прием на антибиотик веднага след свалянето на кърлеж намалява 10 пъти възможността за зараза от предавана от него бактериална инфекция. За възрастните се препоръчва да вземат 200 мг или 2 хапчета доксациклин, а ако ухапаният е по-млад от 12-годишна възраст, тогава се дава макролиден антибиотик - 10 мг/на килограм, обясни проф. Тодор Кантарджиев, директор на Националния център по заразни и паразитни болести. Ако кърлежът е стоял забит в кожата по-малко от 12 часа обаче, а според някои специалисти и 24 часа, вероятността да предаде инфекция е много малка, каза още той. Затова изваждането му трябва да се случва веднага. Ако ухапаният не е сигурен как да направи това, е най-добре да се обърне към медицинско лице. При невъзможност най-сигурният и препоръчителен метод е да се използва специален инструмент, който може да се купи от аптека, или пък много тънка пинсета. “Кърлеж се вади, като се хваща най-близо до кожата - там, където е хоботчето му, и се дърпа вертикално нагоре. Не трябва да се върти, но ако хоботчето се скъса, трябва да се извади с чиста игла. Най-добре е да се ползват медицински ръкавици, а след изваждането на кърлежа да се дезинфекцират ръцете, както и мястото, където е бил кърлежът”, съветва проф. Кантарджиев. Обикновено 2-3 дни мястото, където е било ухапването, остава зачервено, което е нормална реакция на организма. За по-голяма сигурност кърлежът може да се занесе в лабораторията на НЦЗПБ за първоначално изследване дали е преносител на зараза, или не, а минимум 20 дни по-късно е добре да се направи и кръвен тест на ухапания. Приемното време на лабораторията е понеделник, вторник, четвъртък и петък между 8,30 и 12 часа, а в сряда - между 9 и 12 часа. “Обикновено ухапванията от кърлежи стават май - юни месец, а проявите на инфекциите, които се пренасят от тях, през август, септември и октомври. Ако се вземе антибиотик веднага след свалянето на кърлежа обаче, хората могат да са спокойни, че са предпазени от инфекция”, обясни проф. Кантарджиев. Във всички столични паркове и градини са извършени двукратни обработки срещу кърлежи. За пълна ефективност на препаратите е нужно поне 24 часа след пръскане да не вали, обясниха за “24 часа” от Столичната община. Общински служители заедно с представители на Столичната РЗИ правят теренни наблюдения на най-често посещаваните зелени площи в града. Обработки са правени в Южния парк, Борисова градина, Градската градина, градина “Докторски паметник”, Северния парк и др. В кварталите са пръскани зелени площи в “Красно село”, “Възраждане”, “Оборище”, “Изгрев”, “Лозенец”, “Триадица”, “Илинден”, “Искър”, “Овча купел”, “Люлин”, “Банкя”, “Панчарево”, “Кремиковци”, “Витоша”, “Връбница”, “Слатина” и “Подуяне”. В останалите райони обработките продължават при сухо време. Пръскано е и в гробищните паркове. При сигнали от граждани местата се подават за допълнителни третирания, уточниха от общината. Този месец ще започнат обработки срещу бълхи, които повлияват и на кърлежите. През април е направена и ларвицидна обработка срещу комари, както и дератизация във всички 24 района.", "date": "2019.06.03", "title": "Кървава война с кърлежите оставя по 80 ухапани на ден"}
{"url": "https://www.24chasa.bg/novini/article/7486570", "text": "Заплаха от импийчмънт е надвиснала над Белия дом, но тя създава грижи и на демократите в Камарата на представителите, които предпазливо опипват почвата за по-нататъшни стъпки срещу президента Доналд Тръмп без по-широка обществена подкрепа. Водещите демократи представиха в неделя моментна картина как партията се лута в лабиринта от въпроси относно евентуален импийчмънт, поставени от констатациите на специалния прокурор Робърт Мълър в неговото разследване за руска намеса. Един от главните лидери - депутатът демократ Джим Клайбърн от Южна Каролина, каза, че е твърде възможно срещу президента да започне проучване за импийчмънт в Камарата. Според друг демократ - Адам Шиф от Калифорния, обаче, не е вероятно това да стане скоро, ако изобщо стане. \"Още не сме стигнали дотам\", каза Шиф в токшоуто \"Тази седмица\" по телевизия Ей Би Си., цитиран от БТА.  Председателката на Камарата Нанси Пелоси засега избягва да говори за проучване за импийчмънт срещу Тръмп, въпреки че все повече конгресмени, включително и някои от кандидатите за президентска номинация в изборите през 2020 г., шумно настояват за това. Тя се опасява да даде старт на политически разделящ дебат, защото се безпокои, че това може практически да измести политическия дневен ред на Камарата и изпълнението на предизборните обещания. По време на едноседмичната парламентарна ваканция депутатите чуха по родните си места противоречиви възгледи (по въпроса) и Пелоси трябваше да отговаря на привържениците на импийчмънт по време на партийна среща с демократите от Калифорния през уикенда. Освен това, шест комисии на Камарата щателно проучват бизнес делата на Тръмп, начинът му на управление на правителството и дали президентът е възпрепятствал или не разследването на Мълър. \"Както вече казвах неведнъж, Мълър е подготвил почва за импийчмънт. Камарата трябва да реши кога ще дойде времето за импийчмънт. Много е важно кога ще стане това\", каза Клайбърн по токшоуто \"Състоянието на Съюза\" по Си Ен Ен. \"Опитваме се да не бързаме и да вземем правилно решение, - каза Клайбърн. - Така че не виждам това да се разминава с желанията на хората.\" Шиф, който е председател на комисията по разузнаването, намекна, че Камарата може в крайна сметка да се откаже от процедура за импийчмънт. \"Мисля, че ако нещата са на кантар, в такъв случай не би следвало да подлагаме страната на това\", каза той. Шиф все пак настоява Мълър да даде показания, като казва, че той има \"последно задължение\" да се яви пред Конгреса, макар че самият специален прокурор в рядко публично изявление миналата седмица даде да се разбере, че би предпочел докладът му да говори сам за себе си. \"Надявам се, че той ще направи това, и се надявам, че ще го направи доброволно\", каза Шиф. Той не посочи дали Камарата ще се опита да задължи Мълър с призовка да даде показания. Камарата е на прага да подаде иск за неуважение на съда срещу правосъдния министър (и главен прокурор) Уилям Бар заради отказа му да се подчини на призовка да предостави нередактираната версия на доклада на Мълър. Отделно от това Бар получи пълномощия от Тръмп да разкрие документи и информация, отнасящи се до това кой е в основата на разследването за /намесата/ на Русия - нещо, което е главен приоритет на президента и неговите републикански съюзници в Конгреса. Конгресменът Джим Джордън от Охайо - главният републиканец в Надзорната комисия, каза, че и той иска Мълър да даде показания, за да могат републиканците да го разпитат по \"своята писта\" за (произхода на) разследването за Русия. \"Зная това, подготвил съм въпроси за него, - каза Джордън по Ей Би Си. - Защо чакахте почти две години, преди да кажете на страната, че няма сговор между кампанията на Тръмп и Русия за оказване на влияние върху изборите?\" Тръмп (отново) каза, че случаят с руския въпрос е приключен, и написа в Туитър в неделя: \"НЯМА СГОВОР, НЯМА ВЪЗПРЕПЯТСТВАНЕ (на правосъдието), НЯМА НИЩО.\" Докладът на Мълър потвърди, че Русия се е опитвала да наклони везните на изборите през 2016 г. в полза на Тръмп, но специалният прокурор не успя да констатира наличие на престъпен сговор с кампанията на президента. Мълър посочи, че според правилата на министерството на правосъдието настоящ президент не може да бъде обвинен в престъпление. В същото време специалният прокурор каза, че не може да оневини Тръмп по въпроса дали той е възпрепятствал правосъдието.", "date": "2019.06.03", "title": "Заплаха от импийчмънт тегне над Белия дом"}
{"url": "https://www.24chasa.bg/novini/article/7486566", "text": "Германската социалдемократическа партия (ГСДП) ще бъде временно ръководена от трима лидери след неочакваната оставка на партийния лидер Андреа Налес, предаде ДПА. Тримата лидери, които временно ще оглавят социалдемократическата партия, са премиерът на провинция Мекленбург - Предна Померания Мануела Шлезвиг, премиерът на провинция Райнланд-Пфалц Малу Драйер и лидерът на ГСДП в провинция Хесен Торстен Шефер-Гюмбел, научи днес ДПА от източниците от ГСДП. Левоцентристката ГСДП, която е младшият партньор в широката коалиция на канцлера Ангела Меркел, потъна в хаос след оставката на Налес, отбелязва ДПА. Германският външен министър Хайко Маас предложи за лидери на ГСДП да бъдат избрани двама ръководители, мъж и жена, след оставката на Андреа Налес, съобщи днес медийната група \"Функе\". Според Маас бъдещите лидери на партията трябва да бъдат избрани от всичките около 450 000 членове на ГСДП, предаде БТА. \"Нуждаем се от ново партийно ръководство, което да се ползва с широката подкрепа на нашите членове\", изтъкна Маас.", "date": "2019.06.03", "title": "Трима лидери ще управляват германските социалдемократи след оставката на Налес"}
{"url": "https://www.24chasa.bg/novini/article/7486580", "text": "Варненската районна прокуратура внесе обвинение срещу 34-годишния Десислав Г. заради безобразното му държание на пътя. Той ще отговаря за \"извършване на непристойни действия, грубо нарушаващи обществения ред и изразяващи явно неуважение към обществото, преследвал и умишлено блъснал друг автомобил\". Предстои делото срещу Десислав Г. да бъде насрочено за разглеждане във Варненския районен съд. Ако бъде признат за виновен, той може да получи наказание до 3 години лишаване от свобода и да бъде лишен от право да управлява МПС. Екшънът се разиграл на 25-и юли 2018 г. на един от централните булеварди във Варна. Десислав бил зад волана на БМВ-то си. Около 20,30 часа вижещият се пред него автомобил варненски форд, който подал сигнал и преминал в лявата лента, тъй като в дясното платно бил спрял таксиметров автомобил. Разгневен от маневрата, Десислав започнал да свири с клаксон, изпреварил форда и му препречил пътя. Колата спряла. Той отишъл до шофьора, започнал да му крещи, да го псува и го приканил да слезе, за да се \"разберат\". Другият шофьор обаче не му обърнал внимание и потеглил. Десислав се ядосал още повече и продължил да преследва колата. На червен светофар фордът спрял. Десислав отново отишъл да се разправя. Когато светнал зелен сигнал, фордът потеглил, но бил принуден да спре на пешеходната пътека заради преминаващи пешеходци. Десислав догонил колата. Първоначално спрял зад нея, след това дал назад, за да се засили, и блъснал умишлено колата на свидетеля по делото. Отишъл при него и му заявил, че вече ще се наложи да слезе от колата заради ПТП-то. След това обаче се качил в автомобила си и избягал. Бил издирен по регистрационния номер и призован да се върне от дошлия полицейски екип на мястото на пътния инцидент. Установено било, че е управлявал без контролен талон. Съставен му е акт за това, че е напуснал местопроизшествието. Справка показала, че 34-годишният мъж е освобождаван два пъти от наказателна отговорност за нарушение на Закона за движение по пътищата с налагане на глоба.", "date": "2019.06.03", "title": "Агресивен шофьор отива на съд във Варна"}
{"url": "https://www.24chasa.bg/novini/article/7486586", "text": "Публикацията в австрийския вестник \"Тиролер тагесцайтунг\", според която организацията на партията в Горна Австрия ще внесе иск Хайнц-Кристиан Щрахе да напусне партията ако приеме депутатския мандат в Европейския парламент, вече предизвика ответна реакция, съобщиха местни електронни медии. Ръководителят на организацията в Горна Австрия Манфред Хаймбухнер е написал на своята страница във Фейсбук, че това са фалшиви новини и че организацията няма никакви намерения и подготовка за подобен акт, предава БТА. Хаймбухнер е добавил също така, че бившият партиен лидер \"Хайнц-Кристиан Щрахе не трябва да поема никаква партийна функция както сега, така и в бъдеще.\"", "date": "2019.06.03", "title": "Австрийската партия на свободата: Фалшива новина е, че Щрахе ще напусне редиците ни"}
{"url": "https://www.24chasa.bg/novini/article/7486589", "text": "\"Единствено чрез сътрудничество между страните от региона ще успеем да постигнем реална диверсификация\". Това каза енергийният министър Теменужка Петкова по време на среща на върха, посветена на енергийната сигурност в региона, която се проведе в Белград, Република Сърбия, съобщиха от пресцентъра на министерството на енергетиката. Във форума участваха министри от Сърбия, Република Северна Македония, Румъния, Унгария, Черна гора и Република Сръбска. Петкова припомни, че именно постигането на енергийна сигурност бе един от основните акценти по време на първото българско председателство на Съвета на ЕС. Енергийният министър акцентира и върху необходимостта от изграждане на липсващата инфраструктура, както в сферата на природния газ, така и в областта на електроенергетиката, за да бъде постигната енергийна сигурност в региона на Западните Балкани. В тази връзка Петкова запозна участниците с разработваната от българската страна концепция за изграждане на европейски газоразпределителен център \"Балкан\". \"Създаването на газов хъб предвижда, чрез изграждане на необходимата газопреносна инфраструктура, да се свържат пазарите на природен газ на страните-членки в региона, а чрез тях - и със страните от Централна и Западна Европа\". Министър Петкова заяви, че работата по ускоряване на реализацията на междусистемната реверсивна газова връзка България-Сърбия продължава и добави, че този проект е включен от ЕК в списъка с проекти от общ интерес на ЕС. Българският министър припомни също, че на 22 май бе даден старт на изграждането на интерконектора между Гърция и България. Тя анонсира и намерението на българската страна да участва като акционер в терминала за втечнен природен газ край Александуполис. \"Успешната реализация на тези газови проекти още към 2020 г. ще осигури диверсификация и сигурност на енергийните доставки, както за България, така и за региона на Югоизточна Европа\", добави Петкова. По отношение на електроенергетиката, българският министър заяви, че страните от Югоизточна Европа са изправени пред сериозни предизвикателства, които изискват строителството на нисковъглеродни базови мощности заради борбата с климатичните промени и нарастващото търсене на електроенергия. Като възможно решение на проблема тя определи проекта за изграждане на АЕЦ \"Белене\". \"Считаме, че проектът за нова ядрена мощност може да играе ключова роля за енергийната сигурност в региона, както и за повишаване на конкурентоспособността и икономическото му развитие\", допълни енергийният министър. Тя припомни пред участниците във форума, че поканата за избор на стратегически инвеститор за изграждане на АЕЦ \"Белене\" бе публикувана в Официален вестник на ЕС на 22 май 2019 г. Петкова запозна присъстващите и с реализацията на петте проекта от общ европейски интерес, върху които продължава работа Електроенергийният системен оператор. \"Осъществяването на петте ключови проекта върви по график и ще отговори на основните инфраструктурни нужди за повишаване на преносната способност на електроенергийната система в Югоизточна Европа по направление Север-Юг\". В заключение министър Петкова заяви, че за постигане на очертаните амбиции са необходими съвместни усилия на европейско равнище за справяне с новите предизвикателства, които създава трансформиращият се Европейски енергиен пазар. \"При реализирането на тези цели не трябва да се прави компромис със сигурността, надеждността и ефективността на функциониране на енергийната система, да се дава необоснован превес на един или друг нискоемисионен енергиен източник, както и да се налага неоснователна допълнителна тежест върху потребителите\", каза тя. Петкова подчерта, че преходът към нисковъглеродна икономика следва да бъде плавен, при отчитане на националните специфики на държавите членки, както и правото им сами да определят своя енергиен микс.", "date": "2019.06.03", "title": "Петкова: Само чрез сътрудничество в региона ще постигнем реална диверсификация"}
{"url": "https://www.24chasa.bg/novini/article/7486594", "text": "Очаква се до края на седмицата да стартира процедурата за отсечката Видин – Монтана, съобщи днес народният представител от ГЕРБ Дилян Димитров. Това трасе ще бъде магистрала, а не скоростен път разделена на три участъка с индикативна стойност около 460 милиона лева, очаква се до края на седмицата да стартира процедурата за избор на изпълнител за трите лота ако всички процедури минат нормално и няма обжалвания реално може да се започне работа още през август септември тази година. Те са три участъка Видин – Макреш; Макреш – Бела и третия пътен участък е пътен възел Бела - Ружинци идеята е в рамките на две години да бъде завършена тази магистрала. Паралелно с това стартира и отсечката Мездра - Ботевград това е един от най- натоварените участъци като идеята на правителството е да имаме добра инфраструктура, по която да се движим спокойно всички ние и представителите на бизнеса. Завърши избора на изпълнител за основен ремонт на улица „Индустриална“ в град Монтана, за която премиера г-н Бойко Борисов с решение на МС отпусна допълнително 2,5 милиона лева. Ремонтната дейност на улицата е наложителна с цел по-добрата инфраструктура в Индустриалната зона на Монтана. Ремонтът трябва да приключи до края на тази година.", "date": "2019.06.03", "title": "Изграждат магистрала Видин- Ружинци"}
{"url": "https://www.24chasa.bg/novini/article/7485297", "text": "Очакванията на комуникационните агенции и бизнеса за съвместната им работа невинаги се покриват с реалността, показва първото по рода си проучване, реализирано от агенцията за маркетингови изследвания и консултации Blue Point и консултантската компания the other half. Според 68,4% от комуникационните агенции основната причина да не могат да се ангажират с конкретни бизнес резултати са ниските бюджети, а 51% отговарят, че ключова роля играе липсата на ясно дефинирани цели от страна на клиента. От друга страна, основният проблем за 52,8% от компаниите е липсата на дългосрочна визия в креативния процес на агенциите, следван от лошото управление на времето - 48,3% от тях. Изводите от изследването са, че за добра съвместна работа агенциите трябва да започнат да поставят по-голям акцент върху вникването в същността на бизнеса и пазара, както и да действат винаги с поглед към целите. Клиентът, от своя страна, трябва да помага на агенциите с ясно дефинирани цели и начина им на измерване. Както и да участва активно в запознаването на агенцията с пазара и бизнес логиката. 136 агенции и 108 маркетингово активни компании са участвали в количественото онлайн изследване, проведено през януари и февруари. В него са представени всички йерархични нива - от собственици и управители до стартови позиции в агенциите. Изследвани са български и международни компании от различен тип, големина и сектор. Първото по рода си проучване, реализирано от агенцията Blue Point, показва, че очакванията на комуникационните агенции и бизнеса за съвместната им работа невинаги се покриват с реалността.", "date": "2019.06.03", "title": "Изследване анализира къде се разминават българските комуникационни агенции и бизнесът"}
{"url": "https://www.24chasa.bg/novini/article/7486612", "text": "Фаворитът за следващ британски премиер Борис Джонсън обеща да извади Великобритания от ЕС на 31 октомври със или без споразумение за Брекзит, предаде Ройтерс, цитирана от БТА. В петък британският премиер ще подаде оставка, след като не успя да изпълни Брекзита в уречения срок, оставяйки след себе си една разделена страна и парламент без консенсус за бъдещето на петата по големина световна икономика. Джонсън беше външен министър, но подаде оставка в знак на протест срещу подхода на Мей към Брекзита. Според букмейкърите той е фаворит в надпреварата за следващ премиер, в която до момента участие са заявили 13 души. \"Ако стана премиер, излизаме на 31 октомври със или без сделка\", казва Джонсън на минувач в публикувано от екипа му видео в Туитър. Видеото съдържа клипове от разговори на Джонсън с гласоподаватели и негов монолог пред камера. Това е първата му изява в надпреварата за премиерското място. Определянето на победителя може да отнеме два месеца. \"Намалете някои данъци и ще имате повече пари\", казва Джонсън на друг гражданин. Той също така призовава за повече инвестиции в инфраструктурата, образованието и здравеопазването. \"Сега е времето да обединим обществото ни и страната ни. Да изградим инфраструктурата, да инвестираме в образованието, да подобрим околната си среда и да подкрепим прекрасната ни здравна служба. Да подобрим благосъстоянието на всеки в нашата страна и, разбира се, да подкрепяме фирмите и създателите на благата, които правят възможни тези инвестиции\", казва Джонсън.", "date": "2019.06.03", "title": "Борис Джонсън: Ако стана премиер, излизаме на 31 октомври със или без сделка"}
{"url": "https://www.24chasa.bg/novini/article/7486635", "text": "Предприемат се необходимите мерки за неутрализация на терористите, извършващи обстрели от северозападната сирийска провинция Идлиб, каза днес прессекретарят на Кремъл Дмитрий Песков, цитиран от ТАСС и БТА. \"Обстрелите на терористите от Идлиб безусловно са неприемливи и се предприемат мерки за неутрализация на тези огневи точки\", каза Песков пред журналисти в Москва. Така той коментира призива на президента на САЩ Доналд Тръмп към руския президент за прекратяване на бомбардировките на Идлиб. Песков констатира, че \"в Идлиб се запазва висока концентрация на терористи и (опозиционни) бойци, които използват тази концентрация за нанасяне на удари както по граждански обекти, така и за извършване на различни атаки спрямо руски военни обекти\". Говорителят на президента Владимир Путин напомни, че \"се осъществява взаимодействие на Русия с турската страна, която носи отговорност подобни атаки (на терористите) да не идват от Идлиб\". Той спомена действащите договорености от Сочи, по които се води работа. По-рано говорителката на руското външно министерство Мария Захарова, цитирана от ТАСС, заяви, че руските въздушно-космически сили извършват удари в Сирия \"изключително по потвърдени от разузнавателни данни обекти на терористите\".", "date": "2019.06.03", "title": "Кремъл: Ще неутрализираме терористите, \nизвършващи обстрели от Идлиб"}
{"url": "https://www.24chasa.bg/novini/article/7486642", "text": "За трета поредна година подкрепяме форума на побратимените български и руски градове, който се организира във Варна, защото това е много добра възможност да се обсъдят идеи, проекти и инициативи за сътрудничество в областта на туризма, но и в други сфери. Това заяви министърът на туризма Николина Ангелкова при откриването на срещата, цитирана от пресцентъра на министерството. Домакин на събитието бе кметът на община Варна Иван Портних. Русия е един от най-важните пазари за входящ туризъм на България и е от голямо значение местните власти и бизнесът да обсъждат заедно какви продукти да инициират, за да привлекат интереса на туристите, подчерта министър Ангелкова. Тя поздрави домакините и представителите на Генералното консулство на Русия във Варна за усилията да поддържат този диалог активен и всяка година да поставят акцент върху регионите. Винаги подчертавам изключителната важност на инициативността на бизнеса и държавата да превърнат туризма в ключов сектор за икономиката. Той осигурява сериозни приходи и заетост. За мен е изключително важно да работим в синхрон. Знаете, че секторът е хоризонтален и зависи от сътрудничеството и приноса, които всеки дава на различни нива. Ще обсъдим културно-историческите маршрути и партньорството ни в областта на детските лагери, за които имаме много добри бази, както и балнео- и СПА туризма. Смятам, че това е една изключително добра основа за дългосрочен интерес към страната, посочи министърът. Тя припомни проведения в началото на март т.г. в София голям двустранен форум за туризма с участието на премиерите на България и Русия Бойко Борисов и Дмитрий Медведев, които акцентираха върху важността на отрасъла. С ръководителя на руския туризъм Зарина Догузова и министъра на икономическото развитие на федерацията Максим Орешкин вече работим в посока да се насочват повече руски деца от регионите към лагерите у нас. Руските региони имат много голяма оперативна самостоятелност и е важно да бъдат запознати с условията за отдих и пътуване у нас. Със сигурност ще обсъдим с г-жа Догузова създаването на специална наредба, в която да регламентираме условията за детските лагери, така че да ги изведем от общия знаменател, по който попадат в Закона за туризма. Създадена е работна група, в която участват представители на детските лагери у нас, стана ясно от думите на министър Ангелкова. Коментирайки прогнозите за отлив на туристи от Германия и Русия в ранните записвания за това лято, министър Ангелкова отбеляза, че основната причина руснаците да преориентират почивката си главно към Турция е икономическа, в съседната ни страна се дават сериозни субсидии. В момента разработваме механизъм, който скоро ще представим. С него ще успеем да подпомогнем организирания туризъм. Важно е да гарантираме устойчивост на туристопотока в страната, акцентира министър Ангелкова и даде примери с ръстове на редица пазари за входящ туризъм. За първите 4 месеца на годината над 1,75 млн. са чуждестранните посещения у нас, което е ръст от близо 2%. През март 2019 г. нощувките в места за настаняване с 10 и повече легла нарастват общо с 5%, а приходите от тях - с около 8%. Освен от английския пазар имаме двуцифрени ръстове и от Полша, Чехия, Израел, Франция, с което ще се компенсират спадове от други страни. Министър Ангелкова съобщи още, че след последния съвместен форум в туризма във Велико Тръново предстои през септември да организираме отново среща във връзка с българо-руската програма в туризма с цел насърчаване притока на туристи. Предстои и подписване на споразумение за партньорство между община Баните и Якутския регион. Министерството на туризма ще подкрепи всяка работеща инициатива, за да направим страната по-атрактивна и предпочитана дестинация за туристите, увери министърът.", "date": "2019.06.03", "title": "Ангелкова: Регионите в Русия директно ще изпращат деца  на лагери у нас"}
{"url": "https://www.24chasa.bg/novini/article/7486665", "text": "Нивата на реките в област Враца са значително под критичните за преливане и постоянно са под наблюдение, съобщиха от областната администрация. Областният управител на Враца Малина Николова е разпоредила заради прогнозите за очаквани значителни количества дъжд реките и водоемите в областта да са под постоянно наблюдение. Актуална информация за тяхното състояние трябва да се предоставя на 2 часа в Областния съвет по сигурност, допълват в съобщението. Днес предиобед нивото на река Скът при село Нивянин /община Борован/ е било 85 сантиметра, при критично ниво 340 сантиметра, при Бяла Слатина - 50 сантиметра, при критично ниво 400 сантиметра и в Мизия - 20 сантиметра, при критичен праг 290 сантиметра, посочват от областната администрация. Река Огоста при село Хайредин е била под критичните за преливане 200 сантиметра. Състоянието на язовирите на територията на област Враца също се следи денонощно и досега няма данни за потенциална опасност за населението от преливане или други събития. Всички хидротехнически съоръжения имат свободни обеми за поемане на водни маси, уточняват в съобщението. Снощи във Враца валя обилен дъжд, като количествата са достигнали до 35-40 литра на квадратен метър. Валежът е предизвикал повреда в сигнално-оповестителната система в града , като се задействала сирена в района на местната топлофикация, се посочва в съобщението на областната администрация. Повредата е отстранена от екип на Регионална дирекция \"Пожарна безопасност и защита на населението\" във Враца.", "date": "2019.06.03", "title": "Нивата на реките в област Враца са под критичните за преливане"}
{"url": "https://www.24chasa.bg/novini/article/7486410", "text": "Нужен е нов специален закон за ВиК услугите, който да отчита нейните специфики и неотменимостта на задължението за доставка на вода за всеки граждани на България и да гарантира публичния характер на сектора. Това каза президентът на КНСБ Пламен Димитров, при откриването на дискусия на тема \"За устойчиво развитие на ВиК сектора и достойни работни заплати на работниците и служителите\". По думите на Димитров, нужно е да има отделен регулатор, който да следи водния сектор. В сектора има възможности за допълнителни приходи, които не минават задължително през цената на водата, каза още президентът на КНСБ. Според Димитров в плановете за бюджета за следващата година може да бъдат предвидени ваучери за водни помощи. На човек му трябват най-малко 50 - 100 литра на ден тоест до 3 куб.м на месец. Ако допуснем, че 500 хиляди домакинства се нуждаят от водни помощи, в държавния бюджет могат да се заложат 50 млн . лева за подпомагане на нуждаещите се, каза Димитров. Нашето основно искане е 15 процента годишно увеличение заплатите в сектора. През последните години заплатите в страната растяха с темпове от 8 - 11 процента годишно, докато тези при ВиК услугите два - три пъти по-малко и затова доходите на хората там са изостанали, каза Димитров. За тези увеличения ще са нужди още 25 - 27 млн. лева годишно, обясни той. Дискусията е навременна, защото основен проблем на сектора е заплащането на ВиК операторите, каза председателят на КЕВР Иван Иванов. Към момента КЕВР е одобрила бизнес плановете на 27 ВиК дружества, които обслужват 77 процента на населението на страната, допълни Иванов. Има области в страната, където цената на водата постига социалната поносимост и трябва да се търси друг механизъм за повишаване на заплатите. Нужно е допълнително държавно финансиране в сектора с около 50 млн. лева годишно, така че заплатите на служилите на водните оператори да се повишат, без да се вдига цената на водата за населението, каза Иван Иванов. Възможно е разделяне на КЕВР на енергиен и на воден регулатор, но това може да направи Народното събрание, каза още Иванов.", "date": "2019.06.03", "title": "КНСБ иска регулатор само за водата"}
{"url": "https://www.24chasa.bg/novini/article/7486135", "text": "Общо 30 проекта с чуждестранни инвестиции на стойност 49,2 милиарда юана (7,12 милиарда щатски долара) бяха подписани в Шанхай на 30 май. Според анализатори, това е знак за успешните усилия на Китай да привлече чуждестранни капитали и доверието към втората по големина икономика в света, предава  Проектите, които обхващат сектори като финансовите услуги, хранителните продукти, превозните средства и биомедицината, бяха подписани заедно в хотел в Шанхай, се казва в съобщение на китайски медии. Въпреки продължаващата търговска война между Китай и САЩ, осем американски компании също са в листата с проекти. Те са в сектора на технологиите, потребителските стоки, новите материали, авточастите и здравните грижи. С отварянето на финансовия сектор на Китай все повече чуждестранни компании ще могат да притежават контролни дялове в съвместните си предприятия в страната. Американската компания „Джей Пи Морган Чейс\" и германският застраховател „Алианц\", заявиха, че са инвестирали в Шанхай, за да се утвърдят на китайския пазар. „От средносрочна и дългосрочна гледна точка стабилността на китайския пазар и огромния потенциал са предимства, базирани на зрялата му верига на доставки, производството и маркетинга\", каза Уан Дзюн, заместник-директор на информационния отдел на Китайския център за международен икономически обмен в интервю за Глобъл таймс. Той отбеляза също, че чуждите компании са готови да инвестират в Китай, въпреки че ескалиращата търговска война между САЩ и Китай може да създаде известни опасения относно техните стратегии. Данни на китайското търговско министерство от миналия месец показват, че новите чуждестранни компании в Китай за периода януари-април тази година са били над 13 000 с инвестиции на стойност 305,24 милиарда юана, което е с 6,4% повече на годишна база. САЩ остават основен източник на инвестиции на китайския пазар, като техният дял е с 24,3% повече в сравнение с миналата година. „Вратите на Китай ще бъдат отворени още по-широко заради американския протекционизъм\", заяви Ли Сяоган, директор на Изследователския център за чуждестранни инвестиции към Шанхайската академия на социалните науки. Той добави също, че Шанхай, който е център на района по делтата на река Яндзъ, „предлага най-добрата бизнес среда в страната за установяването и оставането на чуждестранните инвеститори\". Според данни на търговската комисия на Шанхай, за периода януари-април тази година градът е привлякъл над 2000 допълнителни чуждестранни инвестиционни проекта, което е с 52,3% повече на годишна база.", "date": "2019.06.03", "title": "Шанхай е притегателен център за все повече чуждестранни компании"}
{"url": "https://www.24chasa.bg/novini/article/7486196", "text": "Районна прокуратура Несебър задържа за 72 часа Божидар И., обвинен в опит за изнасилване, който е останал недовършен поради независещи от дееца причини, съобщиха от Бургаската апелативна прокуратура. Инцидентът станал на 1 юни вечерта когато Божидар нападнал млада жена в хотел. Опитвайки да я изнасили той я дърпал към стаята й, удрял я с юмруци по главата, гърдите, корема. Изнасилвачът удрял момичето в областта на бъбреците, нанесъл няколко удара с коляно  в дясната част на ханша, огъвал ухото й. За щастие момичето успяло да избяга и се обадило на тел.112. Предстои утре Районна прокуратура – Несебър да внесе в съда искане за налагане на мярка за неотклонение „задържане под стража“ спрямо обвиняемия. Източници на 24 часа разкриха, че престъплението е извършено в апартхотел, в който няма рецепция. Пострадалата жена е от Бургас, а наскоро започнала работа в курорта. Задържаният Божидар е от Ямболско, но работел към ресторанта на един от хотелите. Той е с криминални регистрации и присъда за грабеж, за който е получил условна присъда. По време на нападението над жената той е бил в изпитателен срок. Изнасилвачът набелязал жертвата на една от централните алеи в курорта и я проследил до квартирата й. ", "date": "2019.06.03", "title": "Арест за мъж, опитал брутално да изнасили млада жена в Слънчев бряг"}
{"url": "https://www.24chasa.bg/novini/article/7486254", "text": "Резултатите от ново изследване навеждат на мисълта, че в Северна и Централна Азия е имало миграции на ранни хора преди 50 000 - 30 000 години, съобщи ЮПИ, цитирана от БТА.  През късния плейстоцен ранни хора започнали да мигрират в Евразия. По-рано археолози и палеоантрополози смятаха, че пътищата за прекосяване на Северна и Централна Азия били блокирани от планини и пустини. Затова повечето изследвания фокусираха вниманието върху южните пътища за миграция край Индийския океан. Новото изследване обаче показва, че вследствие на вариации в климата прекосяването на Северна и Централна Азия станало достъпно за хората за кратки периоди. \"Археологическите обсъждания на миграционните пътища на Хомо сапиенс през плейстоцена често насочваха вниманието към заобикалящи Индия и Югоизточна Азия крайбрежни маршрути от Африка до Австралия - заяви Майкъл Петралия от института \"Макс Планк\" по еволюционна антропология. - Що се отнася до Северна Азия, бе предпочетен пътят в Сибир, като се избягваха пустини, сред които Гоби.\" Но когато използвали палеоклиматични данни, за да създадат модел на историята на пустинята Гоби и други райони в Северна и Централна Азия, учените констатирали, че свързани с влажен климат периоди преди 50 000 - 30 000 години направили миграцията на хора възможна. Редица вътрешни райони в Азия, като пустините Гоби и Такламакан, областта Джунгария в Китай, били обрасли с растителност. Затова били по-гостоприемни, отколкото по-рано мислеха учените. Хора можели да прекосят дори Алтай, Тиеншан и Тибетското плато. Резултатите от изследването са публикувани в PLoS One.", "date": "2019.06.03", "title": "Ранни хора прекосявали пустини в Централна Азия преди около 50 000 години"}
{"url": "https://www.24chasa.bg/novini/article/7486101", "text": "Вчера в град Нинбо бе открито изложение за изкуства, организирано от Полша и Унгария, информира  При представянето му, ръководителят на културния отдел към полското посолство в Пекин Ян Иржи Малицки каза, че тази година е важна в културния календар на двете страни. От установяването на дипломатическите отношения между Полша и КНР през 1949 г., двустранното сътрудничество на различни нива се развива непрестанно. На изложението китайската публика ще види едни от най-добрите образци на съвременното полско изкуство и култура. Надяваме се това да допринесе за задълбочаване и стимулиране на разбирателството и дружбата между двата народа, подчерта Малицки. На изложението могат да бъдат видени акварели на известния полски художник Титус Марцин Бржозовски и стъклопис на унгареца Микша Рот. Бржозовски, който присъства на откриването на изложението, заяви, че за първи път общува с китайска публика и се надява неговите произведения да станат визитка за разпространението на полската и източноевропейската култура и изкуство в Китай.", "date": "2019.06.03", "title": "В Нинбо бе открито полско-унгарско изложение за изкуства"}
{"url": "https://www.24chasa.bg/novini/article/7486274", "text": "Земетресения продължават да разтърсват Албания вече трети ден,съобщава скопският в. \"Слободен печат\", позовавайки се на албанските медии. В района на Корча до момента са повредени 184 къщи, 60 от които вече са негодни за живеене. Днес са регистрирани три нови труса с магнитуд 3,9. С тях общият брой на земетресенията за трите последни дни достигна 68. Най-силният трус на 1 юни бе с магнитуд 5,3, предаде БТА.  Албанските медии съобщават, че стотици хора тези дни живеят на палатки.", "date": "2019.06.03", "title": "Земетресенията в Албания продължават трети ден, досега са повредени 184 къщи"}
{"url": "https://www.24chasa.bg/novini/article/7486273", "text": "39-годишен мъж загина при катастрофа с мотор край Сандански. Инцидентът е станал вчера малко преди 17 часа, съобщиха от ОД на МВР-Благоевград. Дошлите на местопроизшествието служители на реда установили, че загиналият е управлявал двуколесното превозно средство без да има правоспособност за това. Той е шофирал с несъобразена скорост, вследствие на което е излязъл извън пътното платно и се ударил в циментова шахта. Возилото не е било регистрирано по надлежния ред, допълват от полицията в Благоевград.", "date": "2019.06.03", "title": "39-годишен без книжка загина в Сандански, ударил се с мотор в циментова шахта"}
{"url": "https://www.24chasa.bg/novini/article/7486261", "text": "Разширен състав на Окръжния съд в Ямбол постанови 16 и шест години лишаване от свобода на двама младежи, опитали се да убият и ограбят таксиметров шофьор, съобщиха от съда. При извършването на престъплението Симеон Димитров е бил пълнолетен - на 18 години, а Костадин Стоянов - на 14 години. Двамата са били възпитаници на спортното училище в Ямбол. В края на 2017 г. те извикали такси от близко до града село. Докато водачът прибирал чантите им в багажника, двамата стреляли в гърба му - Симеон с газов пистолет, а Костадин - с пневматична пушка, преработена в огнестрелно оръжие. Таксиметровият шофьор успял да избяга с автомобила, въпреки че бил тежко ранен. Присъдата може да бъде обжалвана в 14-дневен срок пред Бургаския апелативен съд.", "date": "2019.06.03", "title": "Ефективни присъди за двамата младежи, \nопитали да убият и ограбят таксиджия от Ямбол"}
{"url": "https://www.24chasa.bg/novini/article/7486290", "text": "Обстановката в димитровградското село Голямо Асеново, където снощи се разрази буря, се нормализира, съобщиха от общината. От пресслужбата й допълниха, че кметът Иво Димов няма да свиква Кризисен щаб, защото тази мярка не е необходима. Нивото на реката край селото също се нормализира, но работата на пожарникарите по отводняването на приземни етажи продължава, казаха още от кметството. Заради излелите се 124 л/кв. м снощи в селото, се наложи да бъдат евакуирани три трудноподвижни жени. От синоптичната станция в Хасково съобщиха, че в град Меричлери, община Димитровград, са паднали 37.5 л/кв. м снощи. В Димитровград количеството дъжд е било 30.6 л/кв. м, на места придружен с градушка с големината на леща.", "date": "2019.06.03", "title": "Обстановката в димитровградското село Голямо Асеново се нормализира"}
{"url": "https://www.24chasa.bg/novini/article/7486293", "text": "Южнокорейски гмуркачи спасители направиха днес пробни гмуркания в река Дунав в Будапеща, подготвяйки се за опит да достигнат до потъналото миналата седмица круизно корабче с южнокорейски туристи, предаде Ройтерс. Големият круизен кораб \"Викинг Сигън\" удари корабчето \"Русалка\" с 33-ма южнокорейски туристи на борда пред сградата на унгарския парламент в сряда. \"Русалка\" се преобърна и потъна почти веднага - само за 7 секунди, при което загинаха 7 южнокорейци, а още седем бяха спасени. Други 21 души - 19 корейци и двама унгарци, все още са в неизвестност и се предполага, че са мъртви и са заклещени на борда на потъналото корабче. Това бе най-тежкият инцидент на река Дунав от повече от 50 години. През петте дни след трагичния инцидент рязко повишеното ниво на реката (над 6 м) и мътната вода не позволяваха на спасители да извадят телата, въпреки предприеманите опити на унгарски гмуркачи, предаде БТА. Тази сутрин корейска баржа и няколко спасителни гумени лодки смениха унгарската баржа на мястото на инцидента, подготвяйки нови пробни гмуркания, каза репортер на Ройтерс на мястото. \"Целта е да се проучи възможността за работа под водата веднага щом бъдат завършени съответните приготовления, - се казва в съобщение на спасителния екип. - Целта на днешните гмуркания е не да се проникне в потъналата \"Русалка\", а първо да се разбере каква е ситуацията.\"", "date": "2019.06.03", "title": "Южнокорейски гмуркачи пак ще опитат да извадят телата от корабчето, потънало в Дунав"}
{"url": "https://www.24chasa.bg/novini/article/7486251", "text": "Десетки българи, живеещи в Германия излязоха на протест в неделя в защита на петимата полицаи, осъдени по делото \"Чората\". Протестът бе организиран в социалните мрежи и бе в Кьолн, защото там от 7 г. живее семейството на единия осъден - Янко Граховски. На 19 април Мирослав Писов, Иво Иванов, Борис Механджийски, Георги Калинков и Янко Граховски получиха окончателни присъди от ВКС по 7 г. затвор за смъртта на Ангел Димитров-Чората, починал при задържане на 10 ноември 2005 г. Петимата се предадоха доброволно и влязоха в затвора в Бобов дол. В тяхна защита протестираха и стотици благоевградчани, дни след като полицаите влязоха в затвора.  В петък главният прокурор Сотир Цацаров внесе искане до ВКС за ново разглеждане на делото от нов състав на съда, както и освобождаването им от затвора. На протеста в Кьолн бяха издигнати плакати \"Полицаите не са убийци\". До хората се спирали и немски полицаи, които разпитвали за подробности по делото. Те останали много учудени, че техни български колеги са осъдени за изпълнение на служебните си задължения.", "date": "2019.06.03", "title": "Българи в Кьолн излязоха в защита на осъдените полицаи по делото \"Чората\" (Снимки)"}
{"url": "https://www.24chasa.bg/novini/article/7486328", "text": "Президентът на САЩ Доналд Тръмп пристигна на тридневно държавно посещение във Великобритания, предадоха Франс прес и Ройтерс. Преди да пристигне в Лондон Тръмп отново отправи словесни нападки към столичния кмет Садик Хан, който критикува решението на британското правителство да приеме Тръмп на държавна визита. \"Садик Хан, който по всякакви критерии се представя ужасно като Кмет на Лондон, проявява безразсъдна неприязън към гостуването на Президента на САЩ, който е със сигурност най-важният съюзник на Обединеното кралство. Той е абсолютен неудачник, който би трябвало да обръща внимание на престъпността в Лондон, а не на мен\", написа Тръмп в Туитър.Вчера местен вестник публикува авторска статия на Хан, в която Тръмп е наречен \"един от най-ненадминатите примери на нарастваща глобална заплаха\" за либералната демокрация от страна на крайната десница, отбелязва Асошиейтед прес. Вчера местен вестник публикува авторска статия на Хан, в която Тръмп е наречен \"един от най-ненадминатите примери на нарастваща глобална заплаха\" за либералната демокрация от страна на крайната десница, отбелязва Асошиейтед прес. Хан често е критикувал Тръмп и разреши ползването на гигантски балон, който изобразява президента на САЩ като пискащо бебе, на демонстрация близо до парламента по време на миналогодишното посещение на Тръмп. Протестиращи възнамеряват да използват отново балона при сегашната държавна визита на Тръмп. Поддръжниците на Хан наричат Тръмп расист заради нападките му срещу първия кмет мюсюлманин на Лондон. Говорител на Хан заяви в отговор на нападките на Тръмп, че \"детинските обиди не би трябвало да са на нивото на президента на САЩ\", отбелязва Франс прес.", "date": "2019.06.03", "title": "Доналд и Мелания Тръмп пристигнаха на тридневна визита във Великобритания (Снимки, видео)"}
{"url": "https://www.24chasa.bg/novini/article/7486370", "text": "На предстоящо заседание на президиума на Австрийската партия на свободата /АПС/ ще бъде обсъден въпросът за по-нататъшната съдба на бившия лидер на партията Хайнц-Кристиан Щрахе. Ако той приеме своя мандат в Европейския парламент, го застрашава изключване от партията. Това публикува в днешния си брой вестник \"Тиролер тагесцайтунг\", позоваващ се на партийни кръгове. Новината цитират електронните медийни издания тази сутрин. Допълва се, че партийната организация на провинция Горна Австрия е подготвила предложение за изключване от партията, в случай че Щрахе приеме своя мандат за европейски депутат на 2 юли, предаде БТА. На заседанието на партийния президиум ще бъдат обсъдени по-нататъшни действия, дотогава се очаква Щрахе да заеме ясна позиция по въпроса, допълва вестникът. На запитване от страна на австрийската осведомителна агенция АПА от федералното ръководство на партията не е било получено потвърждение за верността на публикуваното съобщение. Както пише \"Тиролер тагесцайтунг\", позовавайки се на партийни кръгове, е възможно Щрахе да предотврати изключването, като замрази членството си в партията, респ. напусне АПС и в този случай да влезе в парламента като безпартиен депутат.", "date": "2019.06.03", "title": "\"Тиролер тагесцайтунг\": Може да изключат Щрахе от Австрийската партия на свободата"}
{"url": "https://www.24chasa.bg/novini/article/7486391", "text": "Бумът на нискотарифните изкачвания на Еверест поставя в опасност най-вече индийците. Дипанкар Гош, 52-годишен индийски фотограф, през май се устреми към петия по височина връх в света - покрития със сняг Макалу. Той обаче не успя да слезе жив. След като бил отделен от останалата част от екипа заради лошото време, той колабирал и загинал заедно с Нараян Сингх, офицер от индийската армия, съобщава туристическата му агенция. \"Дипанкар имаше лично отношение към планините\", разказва брат му Гутам, седнал край ковчега след връщането му в семейния дом в Колката, столицата на щата Западна Бенгалия. \"Нямаше нищо, което той да обича повече\", допълва Гутам. Смъртта на Гош стана поредният трагичен инцидент най-вече на Еверест, най-високия връх в света. Девет души са загинали досега от началото на годината от непалската страна на планината, което прави този катерачески сезон най-смъртоносния за върха от 2015 година. Тази статистика поставя в неудобно положение непалското правителство, което е подложено на все по-силни критики заради начина, по който издава разрешителни и регулира компаниите, организиращи изкачвания. Броят на индийските алпинисти в Хималаите силно нараства, може би твърде много спрямо риска, тъй като те обикновено се присъединяват към евтини експедиции, които понякога са по-лошо екипирани. Това сочат интервюта с над двадесет катерачи, компании и представители на властите в Индия и Непал. Министерството на туризма на Непал миналата година е издало разрешителни на рекордните 78 индийски алпинисти през 2019 година спрямо 59 през 2018 година. Индийците вече са най-голямата група получатели на разрешителни и тази година са надминали по брой гражданите на САЩ. Четирима индийци вече загинаха в отделни инциденти на Еверест от началото на годината - най-много откакто петима индийски войници намериха смъртта си при експедиция през 1985 година. От години експедициите към Еверест и другите \"осемхилядници\" на Непал - малка група от трудни за покоряване върхове с височина над 8000 метра, обичани от катерачите, бяха доминирани от чуждестранни компании. След това през 2012 и 2014 години лавини убиха няколко местни планински водачи, т. нар. шерпи. Инцидентите разпалиха гневна реакция и обвинения, че западни компании трупат големи печалби, разказва Алън Арнет, ветеран алпинист, който отдавна следи \"черната хроника\" на Еверест. Местни компании се намесиха агресивно с пакети, които подливат предложенията на чуждестранните конкуренти. Непалска компания взема около 35 000 долара за изкачване към Еверест спрямо таксите от 70 000 долара или повече на чуждестранните компании, според няколко туроператори. Преди пет години около 80 % от изкачванията са били организирани от чуждестранни компании. Сега съотношението е обърнато, според Арнет и Фил Кромптън от американската компания за планински преходи Altitude. Със сигурност в клопките, поставени от избора на по-евтин оператор - от недостиг на кислородни бутилки до готвачи, представяни като опитни водачи - могат да се хванат алпинисти от всички страни. Нискобюджетните компании обаче са особено привлекателни за индийците, които имат склонност да са по-пестеливи и да се въздържат да набират дарения или да търсят спонсори, за да си помогнат с финансирането на изкачването, отбелязват няколко компании за планински преходи. \"Някои индийски катерачи търсят нискобюджетни компании и получават лоши услуги\", посочва Анг Тсхеринг Шерпа, основател на Asian Trekking - една от най-големите непалски компании за алпинизъм, която тази година е изкачила 54 катерачи на Еверест без фатални случаи. Риза Али, 18-годишен алпинист от контролирания от Индия Кашмир, разказва, че е бил принуден да се откаже да покори Еверест миналата седмица, след като неговият шерпа, работещ за непалска компания, не успял да донесе достатъчно кислород за върха. Неопитните водачи не успяват да се справят с \"голямото задръстване\" от катерачи, което се образува близо до върха, допълва той. То е резултат от факта, че тази година непалското правителство е издало рекордните 381 разрешителни за изкачване на Еверест. \"Ако дойда следващ път, ще избирам по-умно с коя компания. Ще избера умно с кой шперпа, ще избирам всичко по-умно\", казва младият алпинист. Гош, опитен катерач, е бил с експедиция на непалската компания Seven Summit Treks, която е сред най-големите в страната. Седем нейни клиенти са загинали на три хималайски върха от началото на годината, съобщава компанията, което е близо една трета от всички фатални случаи в Непалските Хималаи. Тханесвор Гурагай, мениджър на Seven Summit Treks, твърди, че смъртните случаи не са резултат от мениджърски провал на компанията. \"Времето е било лошо и всеки би могъл да загине. Не защото нямаме опитни шерпи или защото не осигуряваме достатъчно подкрепа\", казва той. Гурагай и семейството на Гош отказват да говорят за цената на неговата експедиция. По думите на Гурагай компанията предлага пакети, струващи между 30 000 и 130 000 долара на катерач. Нарастващата популярност на Еверест, разпалвана от социалните медии и обещанието за бърза слава, тревожи опитните алпинисти в Индия. Според тях така хора, които нямат необходимите умения или подготовка, биват насърмавани да изкушават съдбата. \"Ако неопитен катерач достигне Еверест, след това бива канен като почетен гост на различни социални събития\", разказва Малай Мукерджи, индийски ветеран алпинист от Колката. \"Това не означава, че е добър или отговорен алпинист, а изпраща погрешно послание на другите\", допълва Мукерджи. Мая Шерпа, 41-годишната председателка на Everest Summiteers' Association, която три пъти е изкачвала върха, разказва как се връщала от връх Канченджунга (третия по височина в света) на 15 май, когато срещнала индиец, борещ се с изкачването. \"Беше болен, но настояваше да продължи\", припомня си тя. Осемнайсетгодишният Али от Кашмир разказва как, след като му казали, че няма достатъчно кислород за върха, слязъл от планината, облян в сълзи. Сега обаче може да погледне нещата в перспектива. \"Мечтая за това, откакто бях дете. Планината обаче винаги ще е там, няма смисъл да се самоубиваш\", казва той.", "date": "2019.06.03", "title": "Треска за покоряване на върхове"}
{"url": "https://www.24chasa.bg/novini/article/7486398", "text": "Международни учения на НАТО Saber Guardian 2019 започнаха днес в Румъния на пет полигона в страната, предаде ТАСС, цитирана от БТА. Сценарият на ученията предвижда завземане на база на военновъздушните сили, форсиране на река Дунав, стрелби с ракети Пейтриът и Стингър и отблъскване на сухоземно нападение на врага. Главната задача на маневрите е демонстрация на единството, сплотеността и солидарността на страните партньорки и съюзнички в отговор на чужда агресия, съобщи румънското министерство на отбраната. Ученията ще продължат от 3 до 24 юни на територията на България, Унгария и Румъния. Те се координират от сухопътните сили на САЩ в Европа и щаба на сухопътните сили на Румъния. В ученията Saber Guardian 2019 участват около 8 хиляди военни от 6 страни - Албания, България, Босна и Херцеговина, Унгария, Румъния и САЩ. Това са най-големите учения на НАТО на територията на Румъния тази година. От 2013 до 2017 г. ученията Saber Guardian се организираха всяка година в България, Румъния и Украйна на ротационен принцип. От 2017 г. те се правят веднъж на две години.", "date": "2019.06.03", "title": "В Румъния започнаха учения на НАТО"}
{"url": "https://www.24chasa.bg/novini/article/7486418", "text": "Двамата основни претенденти за премиерския пост в Дания на изборите на 5 юни са досегашният министър-председател Ларс Льоке Расмусен от десноцентристката Либерална партия и Мете Фредериксен от основната опозиционна социалдемократическа партия, съобщава ДПА, цитирана от БТА. Расмусен ще се съревновава за трети мандат като министър-председател на Дания. Лидерът на Либералната партия стана премиер за втори път през 2015 година. През следващата година той разшири правителството си, като сформира коалиция с Консервативната народна партия и по-малобройния Либерален алианс. Коалицията разчиташе на парламентарна подкрепа от антиимигрантската Датска народна партия. През 2001 г. 55-годишният Расмусен стана министър в десноцентристкото правителство на предшественика си Андерс Фог Расмусен. Ларс Льоке Расмусен първоначално бе министър на вътрешните работи и на здравеопазването, а впоследствие бе назначен за финансов министър през 2007 година. Той стана премиер и лидер на Либералната партия през април 2009 г., след като Фог Расмусен се оттегли, за да стане генерален секретар на НАТО. Две години по-късно Льоке Расмусен призна поражението си пред тогавашната лидерка на социалдемократите Хеле Торнинг-Шмид, като каза, че ключовете от премиерския кабинет \"са само на заем\". Интересът му към политиката започва още през младежките му години, когато става активист на либералите и следва право. На 21 години е избран за лидер на младежкото крило на партията и е избран за член на общинския съвет на родния си град Грестед. Избран е за депутат през 1994 година. Расмусен, който е баща на три деца, е страстен колоездач и е участвал в благотворителни състезания, а също така е канил обикновени граждани да тичат заедно с него в официалната правителствена резиденция Мариенборг. Расмусен има репутацията на талантлив политик и на човек, който оцелява в политиката, устоявайки на бурите, като например обвиненията срещу него, че е твърде благосклонен към бизнес лидерите. Фредериксен се стреми да стане втората жена премиер на Дания. Тя бе избрана за лидер на социалдемократите през 2015 г. и стана приемник на Хеле Торнинг-Шмид, която през 2011 г. стана първата жена премиер на Дания. Ако бъде избрана, 41-годишната Фредериксен ще стане най-младия премиер на Дания. Тя е депутат от 2001 г. и беше министър на трудовата заетост в правителството на Торнинг-Шмид от 2011 до 2014 г. и министър на правосъдието от 2014 до 2015 г. Фредериксен, която е родена в Олборг, Западен Ютланд, твърди, че е от работнически произход и че има \"ДНК-то на социалдемократ\". Майка й е била учителка, а баща й - печатар. На 15 години тя се присъединява към младежкото крило на социалдемократите. След гимназията учи администрация и обществени науки в университета в Олборг, а впоследствие работи за Датската конфедерация на профсъюзите. През 2010 г. Фредериксен бе подложена на критики, след като призна, че едното от двете й деца учи в частно училище. Няколко години по-рано тя се бе изказала критично за частното образование. Под ръководството на Фредериксен социалдемократите възприеха по-ограничителна политика спрямо имиграцията, докато икономическата й политика е много по-лява в сравнение с тази на Торнинг-Шмид. Фредериксен и други партийни лидери заявиха, че това е в съответствие с традиционната идеология на партията.", "date": "2019.06.03", "title": "Расмусен и Фредериксен - основни\nпретенденти за премиерския пост в Дания"}
{"url": "https://www.24chasa.bg/novini/article/7486439", "text": "Интеграцията на Северна Македония в НАТО ще бъде във фокуса на днешната среща на Северноатлантическия съвет с Комитета за интеграция на страната в Алианса, която се провежда в Скопие, съобщи МИА. В краткото си обръщение в началото на срещата генералният секретар на НАТО Йенс Столтенберг изтъкна, че Република Северна Македония, която скоро ще стане 30-тата членка на НАТО, е домакин на 29-те съюзници, предава БТА. Столтенберг повтори, че Скопие и Атина са показали историческа решимост и са успели да решат датиращия от няколко десетилетия спор, постигайки договора от Преспа. Това показва, че промяната е възможна и смелостта се изплаща. Благодарение на големите усилия на определени личности, а някои от тях днес са тук, вие градите по-добро бъдеще за вашата страна, допринасяйки за регионалната и трансатлантическа сигурност и осигурявайки бъдещ просперитет, подчерта генералният секретар на НАТО. Членството в НАТО е важно за Северна Македония, каза той, но добави, че то е важно и за региона и за целиа алианс. Столтенберг напомни, че още отсега се виждат ползите от интегрирането на една страна в НАТО с оглед на това, че чуждестранните инвестиции в страната са се увеличили след получаването на поканата. Това показва как всъщност сигурността води към просперитет, добави генералният секретар на алианса в началото на срещата, която след неговото изказване и изказването на премиера Зоран Заев ще протече при закрити врати.", "date": "2019.06.03", "title": "Столтенберг: Членството е важно за Северна Македония, но и за НАТО"}
{"url": "https://www.24chasa.bg/novini/article/7486117", "text": "Китай постигна големи успехи в борбата срещу въздушното замърсяване, които предоставят ценен опит на останалите развиващи се страни в тази област, заяви изпълнителният директор на Програмата за околната среда на ООН Джорс Мсуя, предава  Мсуя, която е работила в Китай четири години и има широки впечатления за промяната в качеството на въздуха тук, посочи, че успехът се дължи на няколко фактора: активно насърчаване и популяризиране на мерките за опазване на околната среда сред гражданите; приемственост на тези мерки на централно и местно ниво; въвеждане на политика за създаване на „зелена\" среда за компаниите в преработвателната и тежката индустрии, така че те да започнат да използват в работата си чисти енергийни източници.", "date": "2019.06.03", "title": "Директорът на Програмата за околната среда на ООН похвали Китай за успехите в борбата със замърсяването на въздуха"}
{"url": "https://www.24chasa.bg/novini/article/7486460", "text": "Костас Бакоянис, който бе избран в неделя за кмет на Атина близо две десетилетия след майка си, произхожда от голяма гръцка политическа династия. Сърфирайки на гребена на дясна политическа вълна, четирийсетгодишният Бакоянис без изненада спечели изборите с над 65 процента от гласовете срещу своя съперник от левицата Насос Илиопулос, който бе подкрепен от партията на премиера Алексис Ципрас. \"Днес Атина не сменя просто кмет, градът сменя епоха\", обеща Костас Бакоянис. Широко усмихнат, новият градоначалник заменя досегашния лявоцентристки кмет Йоргос Каминис, който заемаше поста в продължение на два мандата. Стройният мъж, който се определя като работохолик, увери всъщност, че \"ще работи денонощно за всички жители на Атина\", след което благодари на \"семейството си, което го е подкрепяло по време на цялата му кампания\". С прошарена коса по слеоочията, този баща на четири деца се е потопил в политиката от най-млада възраст. Той е потомък на голяма политическа династия с корени от Крит, чиито представители поколения наред се обвързват с консервативната партия Нова демокрация. Неговият вуйчо Кириакос Мицотакис, лидерът на Нова демокрация, ще бъде основният съперник на Алексис Ципрас за премиерския пост на предсрочните парламентарни избори през юли. Син на Дора Бакояни, първата жена кмет на Атина, избрана точно преди Олимпийските игри от 2004 г., новият градоначалник е и внук на бившия премиер Константинос Мицотакис /1990-1993/, починал през 2017 г. на 98-годишна възраст. Майка му, която дойде да го поздрави в неделя, бе също така министър на културата по време на правителството на своя баща, а по-късно бе министър на външните работи /2006-2009/. В една столица, която все още е белязана от икономическата криза и кризата с мигрантите, Костас Бакоянис се ангажира да \"активизира предприемачеството и заетостта\" и да превърне Атина в \"световен културен център\". С порутените си сгради и разбити тротоари Атинската общиа /664 000 жители/ остава белязана от рецесията, с равнище на безработица от все още 19,2 процента през февурари /на фона на 34,5 процента през 2017 г./. Костас Бакоянис, който има диплома по политически науки от Харвард, стана на 33 години кмет на малкото градче Карпениси през 2010 г., а след това областен управител на района на Централна Гърция през 2014 г. \"Един кмет не е избран, за да се занимава със световния мир. Един добър кмет за Атина е този, който събужда града сутрин и го загръща, когато настъпи нощта\", казваше той по време на предизборната кампания. Подобно на своя вуйчо на национално равнище, Костас Бакоянис превърна обществената сигурност в приоритет, яхвайки вълната на критики срещу Ципрас и неговото предполагаемо бездействие спрямо проявите на вандализъм на анархистите. Той нямаше 11 години, когато баща му Павлос, адвокат, депутат от Нова демокрация, бе убит от крайнолявата организация \"17 ноември\", която бе разбита през 2000 година. Бакоянис сподели, че е \" бесен\" от решението на администрацията на Ципрас да даде няколко разрешения за отпуск от затвора на убиеца на баща му, Димитрис Куфодинас, един от основните ръководители на тази екстремистка организация. \"Те би трябвало да се прекръстят, ако вярват в Бог, и да се надяват, че няма да стана кмет\", бе заявил Костас Бакоянис, малко след като един от неговите предизборни клубове бе изцапан с боя покрай демонстрация в подкрепа на Димитрис Куфодинас. (БТА)", "date": "2019.06.03", "title": "Новият кмет на Атина - от дясна политическа династия:  Градът сменя епоха"}
{"url": "https://www.24chasa.bg/novini/article/7486400", "text": "Полицаи са задържали в Луковит мъж, шофирал с 3,34 промила алкохол, съобщават от областната дирекция на МВР в Ловеч. Това станало, след като служителите на реда спрели за проверка лек автомобил \"БМВ\" без регистрационни табели, управляван от 25-годишния жител на Луковит. Той е задържан за срок от 24 часа, а по случая е образувано досъдебно производство. От полицията информират и за задържан 52-годишен шофьор от ловешкото село Абланица, който тази нощ управлявал лек автомобил по пътя от Ловеч за Троян с 3,2 промила алкохол в издишания въздух. Предизвикал е и лек пътен инцидент с материални щети по собствения му автомобил. През почивните дни са установени още двама шофьори, които са се движили по пътищата след употреба на алкохол и наркотици.", "date": "2019.06.03", "title": "Задържаха мъж в Луковит, шофирал с 3,34 промила алкохол"}
{"url": "https://www.24chasa.bg/novini/article/7486469", "text": "За незаконна сеч в Тетевенско съобщават от областната дирекция на МВР в Ловеч, цитирани от БТА. В местността \"Ореша\", в землището на село Голям извор, били отсечени без редовно писмено позволително 168 дървета от вида бял и черен бор. В Районното управление в Тетевен е образувано досъдебно производство.", "date": "2019.06.03", "title": "Отсякоха незаконно 168 бора край тетевенско село"}
{"url": "https://www.24chasa.bg/novini/article/7486482", "text": "Екипи на планинската спасителна служба от Калофер са свалили трима души от връх Ботев. Това съобщиха от ПСС към Българския червен кръст за Хората са били изтощени и премръзнали. Тримата пострадали са български граждани. Екипите са им оказали помощ и са ги прибрали. Към момента състоянието на туристите е добро.", "date": "2019.06.03", "title": "Спасиха трима премръзнали и изтощени туристи на връх Ботев"}
{"url": "https://www.24chasa.bg/novini/article/7486485", "text": "Година, един месец и 11 дни: толкова време измина от избирането на лидерката на Германската социалдемократическа партия (ГСДП) Андреа Налес до изненадващото обявяване на оставка й вчера. Нейното излизане от ръководството на левоцентристката партия поражда сега въпроси за бъдещето на и без това нестабилното германско коалиционно правителство, както и на собствената й партия, която тя се надяваше да възстанови след исторически слабото представяне на изборите. Краткото й пребиваване на лидерския пост още от самото начало бе доста несигурно. Първите й действия бяха да накара партията да влезе в силно нежелана коалиция с Християндемократическата партия (ХДС) на канцлерката Ангела Меркел и консервативната й баварска сестринска партия Християнсоциален съюз (ХСС). Само месец преди избирането й за лидер на партията, Налес и вицеканцлерът Олаф Шолц, който е и финансов министър, успяха да преодолеят ожесточената опозиция в собствената си партия, за да включат за сетен път ГСДП в недолюбваната голяма коалиция с консервативния блок. Въпреки стопяващата се подкрепа в собствената й партия Налес започна да възстановява ГСДП след слабото представяне на парламентарните избори. Усилията й да влее нова енергия в партията обаче не постигнаха почти нищо и доверието към ГСДП в социологическите проучвания продължи да спада. Историческият спад до 15,8 процента на евроизборите през май само влоши нейното и на партията й положение. Критиките, отправени към Налес в дните след лошото представяне на евроизборите вероятно са я подтикнали окончателно да приключи политическата си кариера и да освободи мястото си в парламента 30 години след влизането си в ГСДП, още като 18-годишна ученичка. Дъщеря на зидар от района на Айфел в Западна Германия, навремето тя основа своя собствена местна структура на ГСДП. Като студентка по германска литература тя посвети дипломната си работа на \"ролята на катастрофите в любовните романи\". Като лидер на младежката организация на партията Налес показа, че може да се справя сама с властовата политика, и по-късно изигра роля в оставката на партийния председател Франц Мюнтеферинг през 2005 г., докато се бореше със стереотипния имидж на язвителна, гръмогласна фурия в партията. След като ГСДП се срина до 20,5 процента на федералните избори през 2017 г., тя смени поста си на министър на труда с този на партиен лидер и бе възприемана като една от малкото надеждни личност в ГСДП, способни да изправят на крака една от двете традиционно най-големи партии в германската политика. След това слабо представяне тя като мнозина други очакваше, че партията ще напусне коалицията и ще излезе в опозиция, и на шега обещаваше да \"разбие на пух и прах\" десноцентристката партия на Меркел. Но след като преговорите за съставяне на коалиция между ХДС и другите партии се провалиха, партията на Налес бе принудена да преосмисли позицията си на опозиционна партия и да реши да се включи отново в голямата коалиция с ХДС/ХСС - ход, който още повече навреди на репутацията на ГСДП сред избирателите. Подобно на много други германски политици личният й живот е закрит за медиите. На страницата си в интернет Налес се описва като \"социалдемократ, католичка, майка\". Тя има осемгодишна дъщеря Ела, която посещава училище в западната провинция Райнланд-Пфалц. Налес веднъж беше казала, че ако трябва да се опише с две думи те ще са \"бачкатор със сърце\". Сега дните й на усилена работа за ГСДП внезапно приключват, а тя оставя след себе си доста работа, която трябва да се свърши. /От БТА/", "date": "2019.06.03", "title": "Лидерката на германските социалдемократи напуска една партия в развалини"}
{"url": "https://www.24chasa.bg/novini/article/7486490", "text": "Към момента най-сериозно е положението в Южна България, около Пловдив. Това каза министърът на околната среда и водите Нено Димов пред журналисти в столицата по повод интензивните валежи и състоянието на реките и големите язовири, предаде БТА. Тази сутрин в 8.45 ч. е активирано Оперативното звено за предотвратяване на опасности от вредното въздействие на водите към МОСВ и ще има непрекъснато наблюдение, посочи Димов и допълни, че и в момента хората от басейновите дирекции са в критичните точки, за да следят състоянието на реките там. Към 9.00 ч. тази сутрин няма преливане нито при големите и значими язовири, които се наблюдават от МОСВ, нито на критичните точки на реките. По отношение на язовирите, Димов посочи, че през цялото време са предвиждали необходими обеми, така че от една страна да се гарантират нивата за питейни нужди, напояване или промишлени цели, а от друга страна да има свободни пространства, така че да могат да се поемат водите при такива валежи. Министърът посочи, че са в непрекъсната връзка и с НИМХ и получават информация за прогнозата, тъй като се очаква и в Северозападна България да има дъждове. За ситуацията във Велико Търново, министър Димов каза, че няма пострадали хора и наводнени къщи. В момента специалистите са там и обновена информация ще има по обяд, коментира той. Оперативното звено се активира, когато вече има реална необходимост, каза още Димов и допълни, че превантивната дейност са започнали още през март, когато е издадено разпореждане до всички басейнови дирекции и районни инспекции да проверят проходимостта на реките след зимния сезон и да направят предписания към кметовете и областните управители. На повечето места тези предписания са изпълнени, но има райони, където все още не са, коментира министърът. Сега ще видим каква е ситуацията, допълни той. Оперативното звено ще подава информация два пъти дневно - по обяд, към 12.00 - 12.30 ч. и в края на работния ден - около 16.00 - 16.30 ч.", "date": "2019.06.03", "title": "Нено Димов: Най-сериозно е положението в Южна България, около Пловдив"}
{"url": "https://www.24chasa.bg/novini/article/7486491", "text": "Съкрушителна победа на Нова демокрация и голям процент на неучастие - това са основните характеристики на вчерашния втори тур на местните избори в Гърция, съобщава АНА-МПА, като публикува окончателните резултати от изборите в неделя. Участието на първия тур, който съвпадна с евроизборите, беше 59,02 процента, а във втория - 43,86 процента. Нова демокрация печели категорично в 12 от 13 области на страната, като единственото изключение е Крит, където Ставрос Арнаутакис (подкрепен от СИРИЗА и Движението за промяна) спечели лесно още на първия тур. Изборите са интересни и с промяната във властта в две от големите общини на страната, като Костас Бакоянис (Нова демокрация) печели с 65,25 процента в Атина, а Костас Зервас (независим) - 66,79 процента в Солун. В другите толеми гръцки градове, Патра, Пирея и Ираклио, са преизбрани досегашните кметове. В Патра е преизбран с голямо мнозинство (70,91 процента) Костас Пелетидис (Гръцка комунистическа партия). В Ираклио кмет отново ще бъде Василис Ламбринос (Сила на гражданите), а в Пирея - независимият Янис Моралис.", "date": "2019.06.03", "title": "\"Нова демокрация\" печели 12 от 13 области в Гърция на местните избори"}
{"url": "https://www.24chasa.bg/novini/article/7486496", "text": "За осми пореден път \"24 часа\" събра под един покрив най-добрите и именити лекари в страната. Както и техните наследници. Тази година церемонията \"Лекарите, на които вярваме\" отличи 550 доктори, избрани от техните благодарни пациенти. С призове си тръгнаха и 18 топ специализанти от различни болници.", "date": "2019.06.03", "title": "Виж на кои лекари вярваме. И ще вярваме (Видео)"}
{"url": "https://www.24chasa.bg/novini/article/7486502", "text": "В праисторическото време над Земята господствали влечуги с исполинска осанка. И макар че учените дълго смятали сегашната България за морско дъно, оказало се, че и тук се е ширил остров – част от европейския архипелаг, на който съжителствали различни по големина и вид динозаври, разказва  Преди 84 милиона години в района на европейския континент е имало множество острови, заобиколени от топли морски води, богати на живот – за това свидетелстват останките от костенурки, крокодили, прашец от дървесни растения, но също и от динозаври. Учените ги наричат „островни джуджета“, тъй като ограничените храна и пространство не им давали възможност да достигнат грамадните размери на континенталните видове от Северна или Южна Америка. Първите следи от древните влечуги по нашите земи били открити през 1981 г. от спелеолози край врачанското село Драшан, които се натъкнали на стърчащи от пещерна стена кости. Първите находки са открити в района на пещерата “Лабиринта” и принадлежат на динозаври от групата на орнитомимозаврите и на хадрозаврите – разказва д-р Латинка Христова от Националния природонаучен музей при БАН. – Останките им са попаднали по различен начин в морските седиментни скали – докато орнитомимозавърът е загинал на сушата, другите животни са довлечени от течения и по-късно са потънали фосилизирани. Следващото откритие, свързано с динозаврите на нашата територия, също е направено случайно. През 2012 г. любителят палеонтолог Андрей Цонков обикаля в района на Трън, за да събира фосилни безгръбначни и в един поток попада на кост от най-голямото влечуго. Три години по-късно пък експедиция от учени заедно с д-р Латинка Петрова намира динозавърски останки и през м.г. започват разкопките. За съжаление, намерените кости край Трън са натрошени и недобре запазени и от външната им морфология трудно може да се съди към коя група принадлежат. Засега предполагаме, че има поне три групи динозаври – казва тя. – Първите намерени фрагменти са на титанозаври, а друга кост вероятно е на голям и хищен динозавър – теропод, който нападал други динозаври и животни, за да се храни с тях. Динозаврите властвали на Земята цели 165 милиона години, но преди 65 милиона съвкупност от събития довели до загиването им. Първо продължителният вулканизъм в района на Индийския субконтинент разклатил стабилността на палеоклимата, а накрая гигантският метеорит, паднал в Мексиканския залив, станал последната капка, довела до изчезването им. За разлика от динозаврите, днес хората могат сами да се унищожат. Ние сме най-големият враг не само на цялата планета, но и на себе си – категорична е д-р Латинка Христова. – Организмите нямат възможност да се адаптират към бързото глобално затопляне, а и няма къде другаде да отидат, тъй като сме иззели тяхната среда. Освен скоростната промяна на климата, сме пренаселили Земята, а и навсякъде боклучим – пластмасови отпадъци бяха открити дори в най-дълбоката част на земната кора Марианската падина. Но за разлика от динозаврите, ние имаме избор – политиците трябва най-накрая да чуят какво говорят учените, ако искаме да се спасим. Не се ли вземат бързи мерки, след 20-30 г. може да бъде съвсем късно. Макар и за големите чудовища, крачели някога по нашата Земя, днес да съдим единствено по техните останки, някои от себеподобните им все още са сред нас. Измрели са, така да кажем, не всички динозаври – заявява д-р Латинка Христова. – Колкото и странно да звучи, ако се сравнят бозайниците и въобще видовете, съществуващи на нашата планета, и птиците, оцелели от линията на динозаврите, ще видим, че птиците като разновидности са много повече от нас. Така че измрели са част от динозаврите, а други продължават да хвърчат около нас и да ни радват с песните и с багрите си. Ако не бяха изчезнали динозаврите, нямаше да го има и човешкия интелект, който често не се спряга за нещо хубаво, а основно преобладава разрушаването.", "date": "2019.06.03", "title": "Три групи динозаври живели по нашите земи"}
{"url": "https://www.24chasa.bg/novini/article/7486519", "text": "Тридесет години след като избягаха от куршумите и танковете, изгнаниците от Тянанмън смятат, че мечтата им за един демократичен Китай е по-далечна от всякога, докато родината им затъва в авторитаризъм и пропаганда. Чжо Фънсо е по природа по-скоро оптимист. Преди пет години, за да отбележи 25-ата годишнина от кръвопролитните репресии на \"Пекинската пролет\", той се възползва от 72-часовите разрешения за транзит, които се дават на притежателите на американски паспорти, за да посети родната си страна. Днес това би било немислимо. При управлението на президента Си Цзинпин потисничеството достига отдавна невиждани равнища. Държавният апарат използва помощта на свръхмодерните технологии, за да следи гражданите и да запушва устата на критиците. \"Няма никаква причина човек да е оптимист за Китай, като се вижда какво става\", каза Чжо Фънсо. Той е бивш студентски лидер, който е бил на пето място в списъка на най-издирваните от Пекин лица, а днес живее в САЩ. \"Това, което допреди година беше невъобразимо, днес става действителност. Даже романът \"1984\" не можеше да стигне толкова далеч\", заявява той, имайки предвид класическата творба на Джордж Оруел. Повечето млади хора, които излязоха на улицата през 1989 г., днес са прехвърлили петдесетте. Страхът, че споменът за репресиите ще изчезне, е голям: \"Великата компютърна стена\" и цензорите на режима гарантират един прочистен от всякакво споменаване на Тянанмън интернет. В западните университетски кампуси реториката на някои китайски студенти придобива все по-националистични оттенъци. \"Няма вече никаква причина да сме оптимисти за младото поколение по кампусите днес. Те са израснали в сянката на Великата компютърна стена, индоктринирани са от бебета\", казва Чжо. Фан Чжън, чиито крака са премазани от танк при репресията от 4 юни 1989 г., също не е оптимист. Последното, което си спомня преди да изгуби съзнание, е било как потрошените му кости пробиват кожата му. Това, че е в инвалидна количка обаче не го спира да обикаля света и да разказва историята си. \"Все повече съм песимист. Правителството използва всякакви средства да контролира населението. Свръхмодерните технологии позволяват на държавата да следи народа\", казва той от Сан Франциско, където живее. Повечето политически активни оцелели живеят в САЩ, след като много от тях са лежали в затвора и с години са искали паспорти от китайските власти. Уър Кайси не е стигнал толкова далеч, а се е установил в Тайван. Той е член на уйгурското мюсюлманско малцинство, за което се твърди, че много негови представители са пратени в лагери за превъзпитаване. Бил е един от най-харизматичните говорители на демонстрантите от 1989 г. Той е известен с това, че апострофира на живо по телевизията тогавашния премиер Ли Пън. По думите му е прекарал последните 30 години да гледа с ужас как западните страни поддържат връзки с Китай. \"Те го наричат сътрудничество, аз го наричам смекчаване на напрежението. Последицата е, че Китай е явна заплаха за световния ред и универсалните ценности\", заявява той. Уморил се е да гледа как само шепа активисти поддържат спомена за Тянанмън. \"Вече не само китайските демократи трябва да донесат свобода и демокрация на Китай. Целият свят трябва да поеме своята част от отговорността и вината\", казва той. Годините в изгнание имат своята цена за оцелелите. Фан е искал на всяка цена да се върне в Китай за погребението на баща си, който е починал през февруари. Консулството в Сан Франциско му издало виза, която била анулирана няколко часа по-късно. \"Бях много разочарован. Дъщерите ми пък обичат Китай още по-малко\", казва той. Уър Кайси с тревога очаква обажданията на семейството си, което е останало в Китай. \"Родителите ми не са видели сина си от 30 години. Мога да понеса последиците от решенията си, но този варварски режим пречи на родителите ми да видят сина си, внуците си. Жертвата е огромна\", оплаква се той. От всички интервюирани от АФП оцелели, Ван Дан е най-малко песимист. Той също е бил в челните места на черния списък на Пекин. Излежал е две присъди затвор преди да отиде в САЩ. Според него президентът Си е един \"втори Мао\", но той се утешава, като си припомня, че управлението на Великия Кормчия един ден е приключило. \"Диктаторските или авторитарните режими не могат да променят човешката природа. Затова имам надежда за бъдещето. Не знам кога или как ще стане, но знам, че ще стане\", казва той. (БТА)", "date": "2019.06.03", "title": "Китай днес - все по-отвъд от \"1984\" на Оруел"}
{"url": "https://www.24chasa.bg/novini/article/7486517", "text": "Годишната инфлация в Турция през май е била 18,7 процента на фона на 19,5 процента предходния месец., предаде ДПА, като цитира данни на Турския статистически институт, публикувани днес. Инфлацията през май е отбелязала увеличение от 0,95 процента спрямо предишния месец, според публикуваните данни. Инфлацията при храните обаче е останала висока. Най-голямото увеличение на годишна база - 28,44 процента, е било отчетено при храните и безалкохолните напитки. Инфлацията отбеляза най-високото си равнище от 15 години насам през октомври, когато достигна 25,2 процента заради отслабването на лирата. Оттогава насам лирата се стабилизира. Миналия месец централната банка повиши прогнозата си за инфлацията на 16,68 процента до края на годината. Президентът Реджеп Тайип Ердоган често призовава банката да понижи лихвените си проценти. Високата инфлация обаче попречи на централната банка да намали лихвите. Банката се събира на 12 юни на месечно заседание по въпросите за паричната политика. Турската икономика навлезе в рецесия в края на миналата година. Тя излезе от рецесия през първата четвърт на годината, но отбеляза спад от 2,6 процента спрямо същия период на миналата година, съобщи миналата седмица Турският статистически институт.", "date": "2019.06.03", "title": "Инфлацията в Турция е спаднала под 19% през май"}
{"url": "https://www.24chasa.bg/novini/article/7486546", "text": "СДС изрази готовност съюзът с ГЕРБ да продължи и за предстоящите местни избори. Това заяви Румен Христов, председател на СДС в отговор на въпрос за бъдещото сътрудничество на двете партии по време на пресконференция, на която бяха анализирани резултатите от изборите за Европейски парламент. Румен Христов посочи, че са водени бегли разговори на тази тема. \"Очевидно когато един съюз работи добре, той трябва да се развива\", обясни Христов и изтъкна, че от срещите по места такова желание за сътрудничество е заявено както от местните структури на СДС, така и от ГЕРБ. Христов подчерта, че досегашният съюз е бил съюз за евроизборите. По думите му, това са били много трудни избори. Той посочи, че те на практика са били превърнати във \"вот на недоверие към правителството\". Победата той отдаде на мобилизацията на ГЕРБ и активната роля на министър-председателя в последната седмица. В уводните си думи Христов изтъкна, че СДС - най-старата демократична формация, има отново представител в Брюксел. Сред приоритетите, които той постави на фокус в работата на ЕНП, са постигането на повече интеграция, членството в Шенген и европейски граждани с европейски доходи. \"За нас резултатът на тези избори е успех - спряхме походът на БСП към властта\", каза още той и изрази удовлетвореност, че десницата ще запази мнозинство в ЕП. По думите му България ще даде повече десни евродепутати отколкото Холандия. Христов отчете, че СДС има потенциал постепенно да започнем да възраждаме СДС. Избраният за евродепутат Александър Йорданов каза, че 30 години след създаването си СДС показа, че е активна, истинска и има своята подкрепа в страната. Според Йорданов в Европа все повече в бъдеще ще се управлява коалиционно и в съгласие в името на добрия живот на хората в Европа. По думите му приятната новина от изборите е, че проруските партии с афиширано поведение на симпатия към Русия са се провалили тотално. Той изтъкна още, че ГЕРБ и ВМРО заедно имат 7 евродепутати, което е с двама повече от парламентарната опозиция БСП, а останалите парламентарни партии нямат евродепутати. \"СДС помогна да се постигне убедителна победа срещу нашия основен противник БСП\", посочи Йорданов и изтъкна, че от създаването си СДС винаги е имала интерес да се победи БСП и когато не е било възможно това да направи сама, го е правила в съюз. \"Сега отново влязохме в съюз за тези избори с дясноцентристка политическа партия ГЕРБ\", каза Йорданов. Той поздрави Радан Кънев, който също става евродепутат и изтъкна, че иска или не, в рамките на ЕНП ще му се налага да работи с ГЕРБ и СДС. \"Необходимо е в българската политика да няма разминаване между начина на говорене и поведение в Европа и в чужбина и начина на говорене и поведение тук\", категоричен е Йорданов. По думите му това се прави, за да се удовлетворят дребни партийни партизански страсти. Александър Йорданов посочи, че ще имат добра група в ЕНП, а при ситуации, в които ще е необходимо да се прояви единство, изрази готовност да помага с натрупания опит през годините за сплотяването на групата, така че \"да не ставаме за смях в Европа\". Илия Лазаров, секретар на СДС, заяви, че са получени 70 хиляди гласа, а получените 20 хиляди гласа преференции са 30% от подадените гласове за листата ГЕРБ - СДС. Той благодари за коректното партньорство с ГЕРБ. По думите му от много години СДС не е участвало в коалиция, в която така коректно са се отнасяли с нас. Заздравихме се организационно и за нас това беше много успешна кампания. Относно коалицията с \"Демократична България\", Йорданов коментира, че ако бяха влезли в коалиция с тях, са щели да помогнат на БСП да победи на тези избори. По думите му намаляването на процентите на ГЕРБ връща БСП на власт, връща я със сигурен партньор ДПС.", "date": "2019.06.03", "title": "СДС изрази готовност съюзът с ГЕРБ да продължи и за предстоящите местни избори"}
{"url": "https://www.24chasa.bg/novini/article/7486709", "text": "Язовирите, които се наблюдават в Министерството на околната среда и водите /МОСВ/, имат свободни обеми за поемане на по-високи води. Към момента не се налага контролирано изпускане на язовири като превантивна мярка, тъй като няма язовири със запълване над 90 процента. Това съобщиха от пресцентъра на ведомството. Министерството управлява водите на 52 комплексни и значими язовира, като ежедневно следи състоянието им. Процентът на запълване на обемите на комплексните и значими язовири към днешна дата е 66,6 процента. За сравнение този процент за същия период през миналата годината е бил 78,6 на сто, което е с около 12 процента по-малко от предходната година. Процентът на запълване на язовирите с питейно-битово предназначение е 76,4 на сто, което е добре предвид предстоящия летен сезон и нуждите на населението от питейна вода. Процентът на запълване на язовирите с основно предназначение напояване е 50,6 процента от общия им обем, а съответно на енергийните язовири - 76,2 на сто от общия им обем, като са поставени определени за поддържане обеми за поемане на очакван приток, посредством работа на ВЕЦ и/или облекчителни съоръжения. За язовирите от каскада \"Арда\" са поставени определени обеми в месечен график /80 процента запълване/, с цел поемане на очакван приток и защита от вредното влияние на водите. По данни от Басейновата дирекция е регистрирано повишено ниво на р. Янтра при гр. Велико Търново, като критичен е участъкът на реката около историческата църква \"Св. 40 мъченици\" в града, както и при моста между село Първомайци и Горна Оряховица. Няма излизане на води извън речното корито. По данни на НИМХ се очаква повишаване на нивата на реките Марица и Тунджа, като река Тунджа вече е достигнала жълт код на предупреждение. В МОСВ няма постъпила друга информация за разливи и данни за критични нива и възникнали аварийни ситуации, както и за засегнати населени места от вредното въздействие на водите.", "date": "2019.06.03", "title": "МОСВ: Не се налага контролирано изпускане на язовири"}
{"url": "https://www.24chasa.bg/novini/article/7486716", "text": "Над 5 килограма хероин задържа гръцката полиция на летище \"Елефтериос Венизелос\" в Атина при опит да бъдат внесени в страната, съобщи телевизия Скай, цитирана от БТА. Полицията е задържала 66-годишен мъж, който е пристигнал на летището от Йоханесбург, Южна Африка, през Цюрих. При проверката е било установено, че пренася 5214 грама хероин в импровизирани опаковки, грижливо укрити в стените на куфара му.", "date": "2019.06.03", "title": "Над пет килограма хероин са задържани \nна международното летище в Атина"}
{"url": "https://www.24chasa.bg/novini/article/7486719", "text": "Председателят на Европейската комисия Жан-Клод Юнкер е заявил на извънредното заседание на Европейския съвет миналата седмица, че няма смисъл еврокомисарите, подали оставка, за да станат евродепутати, да бъдат замествани. Това съобщи днес на пресконференция говорител на ЕК, предава БТА. Няма сериозни причини за такова кратко време комисарите да бъдат сменяни. В предишни комисии еврокомисари, подали оставка в последните дни от работата на ЕК, не са били замествани, поясни говорителят. Еврокомисарите сами решават дали да заемат евродепутатските места, след като бъдат избрани в ЕП. Те трябва да съобщят решението си до датата на свикването на новия ЕП на 2 юли, уточни говорителят. Той поясни, че няма срок преди 2 юли, в който еврокомисарите да оповестят намеренията си. Юнкер ясно заяви, че работата ни е приключила и че законодателните предложения на тази ЕК вече са направени, отбеляза говорителят. Той добави, че според Юнкер назначаването само за няколко месеца на заместници на подалите оставка еврокомисари носи значителна цена от гледна точка на заплати, работни кабинети и пенсии. Според утвърдената практика задълженията на комисарите, подали оставка, се разпределят на останалите еврокомисари, останали на работните си места. Юнкер тези дни даде интервю, в което потвърди виждането си, че ЕК няма нужда от 28 еврокомисари, защото за тях няма достатъчно задачи", "date": "2019.06.03", "title": "Юнкер: Няма смисъл подалите оставка еврокомисари да бъдат замествани"}
{"url": "https://www.24chasa.bg/novini/article/7486752", "text": "Индийски военни пилоти са локализирали пет тела в индийската част на Хималаите при издирването на , предаде Асошиейтед прес. Представителят на местните власти Виджай Кумар Джогданда съобщи, че телата са били открити днес преди спасителната акция в северния планински щат Утаракханд да бъде преустановена заради силен снеговалеж и бурен вятър, предава БТА. Според Джогданда акцията за издирване на останалите трима алпинисти ще бъде подновена утре. Той съобщи, че властите се консултират с армията как да приберат телата. Осемчленната експедиция беше тръгнала на покорява връх с височина 6,477 метра и за последно е била в контакт с базовия лагер на 26 май. След падането на лавина контактът е бил прекъснат. Джогданда съобщи, че четирима британски алпинисти, спасени вчера от базовия лагер, са получили първа помощ в болница и са изписани.", "date": "2019.06.03", "title": "Индийски военни откриха пет тела в Хималаите, вероятно на изчезналите алпинисти"}
{"url": "https://www.24chasa.bg/novini/article/7485635", "text": "Млада и красива българка влезе в мащабна корупционна схема, която докара цяла държава до ръба на фалита. Детелина Събева и двама нейни колеги банкери от голямата швейцарска банка “Креди Сюис” бяха арестувани в Лондон заради участие в измамна схема за $ 2 млрд., свързана с фирми в Мозамбик. Преди броени седмици 37-годишната Събева се призна за виновна в пране на пари пред съд в САЩ. Чрез поредица от финансови трансакции между 2013 и 2016 г. били взети заеми за над $ 2 млрд., отпуснати на държавни фирми и гарантирани от правителството на Мозамбик. В хода на самите трансакции обвиняемите измамили инвеститори, някои от които граждани на САЩ. “Банкерите” създавали кухи морски проекти, използвайки ги, за да събират пари, чрез които да се обогатят, и “умишлено отклонявали части от постъпилите заеми, за да платят на служители на правителството на Мозамбик и на други лица”, гласи обвинението (U.S. v. Boustani, 18-cr-681), внесено в Окръжния съд на Ню Йорк в Бруклин. В измамата заедно с 37-годишната българка участвали 49-годишният Андрю Пиърс от Нова Зеландия и 44-годишният Сурджан Сингх, британски гражданин с индийски корени - и двамата бивши банкери от “Креди Сюис”. Пиърс бил ръководител на Групата за глобално финансиране в банката, Събева била негова подчинена и вицепрезидент на отдела, а Сингх - директор в него. Тя си тръгва от банката през август 2013 г., Пиърс я последвал през септември. Сингх продължава да е управляващ директор до февруари 2017 г. Схемата е подготвяна още през 2011 г., но започва през 2013 г. със сделка между бедната държава Мозамбик за заем от международни инвеститори с цел разработване на морски проекти, включително за преработка на риба тон и брегова защита от пирати. Получатели на средствата са държавните дружества Ematum, ProIndicus и държавният фонд Mozambique Asset Management. Според обвинението трите компании били само прикритие на схемата за обогатяване на заподозрените. Най-голямо парче от схемата получава международната група със съмнителна репутация “Привинвест”, представяща се като “една от най-големите в света групи за строителство на морски кораби, подводници с двигатели на водород, суперяхти, офшорни конструкции и свързани с тях услуги”. Тя доставяла катери и оборудване за проектите в Мозамбик. Изпълнителен директор на базираната в Абу Даби компания е ливанецът Жан Бустани. След като напускат банката “Креди Сюис” през 2013 г., Пиърс и Събева започват да работят именно за “Привинвест”. Пред съда Събева заяви, че през 2013 г. нейният шеф Андрю Пиърс ѝ доверил, че взел подкуп от $ 1 млн. във връзка с кредит от $ 372 млн. за държавна компания в Мозамбик. Рушветът бил даден от “Привинвест”. Според Събева Пиърс “Съгласих се да приема и държа тези пари, въпреки че знаех, че са придобити от незаконна дейност”, заяви Събева. Не е известно с колко точно са се облагодетелствали участниците в схемата, но в обвинението се казва, че поне $ 50 млн. са останали при тях. Цитирани са извлечения от банкови сметки на банка в Абу Даби, през които Пиърс получава $ 45 млн. и превежда суми също в милиони на Събева и Сингх. И тримата били наясно как работи вътрешният контрол на “Креди Сюис”. Те прикривали информация за качеството на проектите в Мозамбик от работодателя си и макар банката да е знаела за съмнителната репутация на “Привинвест”, не предприела нищо, твърди обвинението. Корумпираните служители не съобщавали в “Креди Сюис” коректно за какво отиват преводите - че са плащани рушвети на правителствени служители и банкери в Мозамбик, и дори размера на задълженията, датите на падежа по тях и способността и намерението на властите в Мапуто да ги погасяват. Междувременно “Привинвест” получава от съучастниците си в Мозамбик и без контрол върху изпълнението им. За българката Детелина Събева е известно, че е родена през август 1981 г. До 2013 г. работи като вицепрезидент на поделението за глобални инвестиции на “Креди Сюис”. Както беше споменато, 37-годишната банкерка напуска, за да работи в “Привинвест”. През март 2015 г. е назначена за директор на лондонската консултантска компания “Дискавъри кепитъл”, закрита година по-късно, през 2016 г. Българката бе задържана на 3 януари в Лондон и пусната под гаранция от $ 2 млн. с право да пътува до Ню Йорк. На 20 май тя се яви доброволно в съда и призна за получени $ 200 000, макар да има свидетелства за преводи към нейна сметка в банка в ОАЕ през 2013 г. за около $ 2,2 млн. Защитник на Събева в САЩ според “Блумбърг” е Майкъл Макгавърн. Той е от бостънската Ropes & Gray LLP от не само в САЩ, но и в света. Българката не само успяла да ангажира толкова голямо име в адвокатските среди, но и е представлявана от един от тримата партньори в Ropes & Gray. Преди да се присъедини към кантората, в продължение на над 7 години Майкъл Макгавърн е федерален зам. главен прокурор в Южния район на Ню Йорк, като води успешно дела срещу две фамилии от Коза ностра. Общо 8 души са обвинени от съда в Ню Йорк във връзка със схемата. Бившият директор на “Привинвест” Жан Бустани е единственият друг в ръцете на американското правосъдие. Бившите инвестиционни банкери Андрю Пиърс и Сурджан Сингх оспорват във Великобритания искането на САЩ да бъдат екстрадирани. Друга ключова фигура в заговора е 63-годишният Мануел Чанг, финансов министър на Мозамбик от 2005 до 2015 г., който според американското обвинение е откраднал $ 12 млн. при измамата. Той бе арестуван на 30 декември м.г. на международното летище в Йоханесбург по нареждане на Интерпол и американско искане.  През април южноафрикански съд постанови, че може да бъде предаден на САЩ или Мозамбик и остави правосъдният министър в Претория да избере. На 22 май южноафриканският министър предпочете Мозамбик. В родината си Чанг дори не е обвиняем, а само разследван и понеже все още е с депутатски имунитет, най-вероятно само ще бъде разпитан и освободен. Неправителствени организации се усъмниха дали той изобщо ще бъде съдебно преследван. По данни на “Файненшъл таймс” в качеството си на финансов министър Мануел Чанг давал обещания за допускане на инвеститори до офшорни газови полета на Мозамбик. Размерът на заемите, гарантирани от Мозамбик, обаче бил частично скрит от Международния валутен фонд (МВФ) и чуждестранните донори на африканската страна. Одитори установяват, че държавните компании платили свръхскъпо за оборудване и не успяват да открият къде са отишли $ 500 млн. от заемите, по които “Креди Сюис” консултирала инвеститорите. По-късно се оказало, че с рухването на проектите към края на 2015 г. и началото на 2016 г. Мозамбик не е в състояние да обслужва дълговете си, натрупани от измамната схема. Те били продадени на инвеститори по целия свят, включително САЩ, чрез посредничеството на “Креди Сюис” и още една финансова група. Освен “Креди Сюис”, руската банка ВТБ също осигурявала финансиране на държавни компании в Мозамбик, отбелязва Ройтерс. В Мозамбик избухва остра финансова криза. МВФ научава за скандала през 2016 г. и спира финансовата помощ. Последва рязко забавяне на икономиката и замразяване на инвестициите в добив на природен газ. В резултат националната валута се срина След разкриването на мащабната схема “Трансперънси интернешънъл” определи Мозамбик за една от най-корумпираните държави в света - 158-а от 180 страни, т.е. между Узбекистан и Зимбабве. През октомври в страната ще има президентски и парламентарни избори и наблюдатели коментират, че никой не би искал преди вота да се разкрива евентуално участие и на други хора от управлението в престъпната схема.", "date": "2019.06.03", "title": "Българка в схема за източване на $ 2 млрд. издигна корупцията в Африка до нови висоти"}
{"url": "https://www.24chasa.bg/novini/article/7486825", "text": "Предприемчива жена от Новопазарско е осъдена на 1 година и 4 месеца условно, защото разпалвала мераците на полски гражданин в продължение на пет години. Тя поддържала огъня на страстта по мобилния телефон чрез разговори и съобщения. С обещания, че ще се омъжи за него, жената с инициали З.М.Р. успяла да измъкне 4710 евро или 9211,96 лв. Първият превод от 300 евро влюбеният поляк с инициали П. К. направил през 2009 година. До 10.06.2014 г. кандидат-булката получавала суми в различни размери, като най-високата е 1200 евро. Районният съд в Нови пазар е осъдил „булката“ да върне парите на поляка, но и да плати съдебните разноски по делото.", "date": "2019.06.03", "title": "Хитра булка измъкнала над 4 000 евро от полски мераклия за женене"}
{"url": "https://www.24chasa.bg/novini/article/7486855", "text": "В град Кралево, Централна Сърбия, днес бе обявено извънредно положение заради голямото количество дъжд, заяви за агенция Бета началникът на службата за извънредни ситуации Предраг Марич. Марич каза, че заради голямото количество валежи водата е нахлула в дворовете и мазетата на 50 къщи, a трима души от село Гърдица са евакуирани. Спасени са били 15 пътници, блокирани заради валежите на пътя Кралево-Крагуевац. В Тутин, област Санджак, реката е преляла и водата е заляла дворовете на 20 къщи. В село Винча край Чачак са били евакуирани двама души, каза още началникът на службата за извънредни ситуации, предаде БТА. ", "date": "2019.06.03", "title": "Извънредно положение в сръбския град Кралево заради огромно количество дъжд"}
{"url": "https://www.24chasa.bg/novini/article/7486364", "text": "495 кг ситно нарязан тютюн е установен в обект в Добрич, при специализирана полицейска операция по линия на акцизните стоки – съобщиха от Областната дирекция на МВР. На 31 май е извършена проверка на обект по бул. „25-и Септември”. Намерени са чували и торби със ситно нарязана тревна маса тютюн с общо тегло 495 кг. Иззети са мобилни телефони и електронни везни. С полицейска мярка за срок от 24 часа са задържани двама мъже на 40-години и на 34-години от град Добрич и село Бранище. Работата по случая продължава.", "date": "2019.06.03", "title": "Почти половин тон тютюн без акциз иззеха при акция в Добрич (Обновена)"}
{"url": "https://www.24chasa.bg/novini/article/7486913", "text": "През изминалата седмица от 27-ти до 31-ти Май 2019 г. Щабният елемент за интегриране на силите на НАТО (NFIU BGR) успешно демонстрира своите способности и потвърди сертификацията си, който е сложен и периодичен процес на оценка на способностите, провеждащ се на всеки три години. Щабният елемент беше оценяван от експерти от Министерство на отбраната на Република България. От името на Върховния главнокомандващ на силите на НАТО, наблюдатели от Многонационалната дивизия - Югоизток, Румъния, наблюдаваха и оказваха контрол по време на ре-сертификацията. Комисията извърши проверка на способностите и изпълнението на критериите за оценка, в контекста на предстоящото учение “SABER GUARDIAN 19”. Процесът на потвърждаване на сертификацията премина през два етапа. Първия етап(Етап на подготовка) беше фокусиран върху разработването на документи и актуализиране на съществуващите процедури, като същият беше финализиран на 30 април 2019. Вторият етап от процеса (Етапа на оценка) се състоеше от три фази: Фаза1 - статична оценка (08 - 09 май 2019); Фаза 2 - динамична оценка (28-30 MAY19); и фаза 3 – изготвяне на доклада за оценка и обявяване на резултатите(31Май 2019). По време на процеса се оценяваха различни области: доктринална база; операции; поддръжка; комуникационно – информационно осигуряване и администрация. Всяка една от гореспоменатите области беше разделена на различни критерии за оценка: доктрини, лидерство, стратегически комуникации, организация, тренировки и учения, разузнаване, инженерни операции, поддръжка от страната домакин, логистика, комуникационни-информационни системи, оперативна съвместимост и др. След направената оценка председателят на комисията за оценка полковник Даниел СПАСОВ (Заместник-директор на дирекция „Операции и подготовка“ в МО) и старшият наблюдател от НАТО полковник Константинос КОКОНАС изразиха пълното си одобрение за това, което беше демонстрирано от личния състав на Щабния елемент. По време на церемонията за потвърждаване на сертификацията на Щабния елемент, председателят на комисията за оценка полковник СПАСОВ и старшият наблюдател от НАТО полковник КОКОНАС подписаха доклад за оценка на Щабния елемент и поздравиха личния състав и командира за положените усилия. От името на целия личен състав, командирът на Щабния елемент полковник Светослав ХАЛВАДЖИЕВ връчи почетен плакет на председателя на комисията за оценка полковник Даниел СПАСОВ, за неговия професионализъм и подкрепа по време на процеса по потвърждаване на способностите. Щабният елемент беше официално активиран на 03 септември 2015.", "date": "2019.06.03", "title": "„Щабният елемент за интегриране на силите на НАТО демонстрира своите способности и потвърди сертификацията си”."}
{"url": "https://www.24chasa.bg/novini/article/7486911", "text": "Европейската комисия отново призова босненската Република Сръбска да премахне от конституцията си положение за смъртното наказание, изтъквайки, че тя е единственият \"политически субект\" освен Русия и Беларус, където то още е в сила, пише в. \"Независне новине\", цитиран от БТА.  \"Конституцията на Република Сръбска включва положение за смъртното наказание, което е в нарушение на европейските стандарти, а републиката още не е приела националния механизъм за превенция на изтезанията\", посочва комисията в свое мнение за кандидатурата на Босна и Херцеговина за членство в ЕС. В документа се казва, че в Европа единствено Беларус още изпълнява смъртни наказания, а Русия, макар да не ги е отменила, е въвела мораториум за изпълнението им от 1999 г. Що се отнася до Република Сръбска, въпреки че в конституцията има такова положение, смъртното наказание на практика не може да бъде изпълнено, тъй като е забранено от действащите закони. В чл. 11 от конституцията на Република Сръбска пише, че човешкият живот е неприкосновен, а смъртно наказание може да се произнесе само за най-тежки форми на престъпления.", "date": "2019.06.03", "title": "ЕК иска от босненската Република Сръбска да отмени смъртното наказание"}
{"url": "https://www.24chasa.bg/novini/article/7486943", "text": "На 1 юни мобилните групи вече започнаха да проверяват плажовете, съобщи днес във Варна министърът на туризма Николина Ангелкова. По думите й контролът ще обхваща абсолютно всички ивици, включително неохраняемите. Особено бързо ще се действа при сигнали за липса на достъп до някои от плажовете, каза Ангелкова, цитирана от БТА. Тя уточни, че при проверките на мобилните групи около Варна вече са констатирани първите нарушения. Те са открити в комплекс \"Ривиера\". По думите на министъра на Златни пясъци всичко е по правилата. При откриване на незаконни преместваеми обекти на неохраняеми плажове ще бъдат информирани кметовете на съответните общини, за да ги премахват, допълни Ангелкова. Тя припомни, че когато влязат в сила новите правила на закона за черноморското крайбрежие, министерството на туризма ще има право да санкционира нарушителите, като глобите могат да стигнат до 50 хиляди лева. Край Варна днес министър Ангелкова извърши проверка по писмен сигнал на жители на село Осеново, които се оплакват от липсата на достъп до най-близкия плаж. Това е частен имот, но пешеходен достъп до морето трябва да бъде осигурен, посочи Ангелкова. Собственикът на терена обаче е заградил и двата достъпа до плажа, а на металните врати са сложени табели, че районът е свлачищен и опасен за преминаване. Министерството не е информирано, че тук има свлачищни процеси и пътят е затворен, а това е закононарушение, посочи Ангелкова. По думите й, ако табелите са фиктивни, община Аксаково трябва да премахне преградите на пътя и да освободи достъпа до морето. Ако информацията за свлачището е истина, трябва да бъдат информирани всички институции, а общината да каже на хората. Зам.-кметът на Аксаково Красимира Дянкова увери, че проверката по случая ще приключи до седмица. По думите й през 2014 г. собственикът на заградения терен е получил разрешително за строеж на укрепителни мероприятия, като проектът би следвало да е съгласуван с МРРБ. Министър Ангелкова съобщи още, че сигнали за ограничаване на достъпа до плажа има и за \"Русалка\", като проверката там предстои.", "date": "2019.06.03", "title": "От 1 юни мобилни групи проверяват плажовете"}
{"url": "https://www.24chasa.bg/novini/article/7486945", "text": "- След като минат всички следствени мероприятия, ще мога да говоря. Дотогава не искам да давам изявления. - Да говори, каквото иска. Има достатъчно материали в прокуратурата. Както казаха, 5 месеца се е развивало това действие. Има събрани доказателства. За каква точно търговска сделка говорим? (смее се - б.а.) - Защото реших, че няма да ми свършат работа. - Това е друга тема. Но не искам да говоря, така съм преценил, така ме и посъветваха. - Това са въпроси, които не мога да коментирам към момента. - Напротив. С гордо вдигната глава ще ходя оттук нататък, защото такива като мен - куражлии, са малко. Като такъв се определям. - И това не мога да ви кажа. - Скоро ще излезе адресът. Някои медии пишат разни неща, включително и колко деца имам и куп щуротии, които нямат нищо общо. Всеки, който се упражнява на мой гръб, да си направи добре сметката, защото ще се видим в съда. Проектът ми не е бил връщан нито веднъж. Това ще ви кажа. Одобрен е от първия път. - Точно така. - Наистина, разберете ме, не мога повече да давам информация. Не искам да преча на хората, които разследват. - И какво, като ме разкарват? Нали трябва да направим нещо за тази държава. Всеки казва: \"Има корупция\", а предпочита да си плати, отколкото да даде сигнал. И така корупцията си продължава. Държавата - това сме ние, хората. А не някаква химера. Въпросът е какво правим за страната си. В единия случай помагаме да се изчисти от такива като Ралев, в другия - им плащаме. Аз не съм от вторите. - Нямам представа. - И това не мога да ви кажа.", "date": "2019.06.03", "title": "Първо в \"24 часа\"! Изнудваният от кмета Ральо Ралев бизнесмен проговори"}
{"url": "https://www.24chasa.bg/novini/article/7487129", "text": "Русия оценява задържането в Косово на дипломати, сред които руски гражданин, като пълно пренебрежение на международното право и смята, че ООН трябва да формулира позицията си по въпроса, тъй като от решителността й зависи стабилността на Балканите. Това заяви днес председателят на руската Държавна дума Вячеслав Володин, който говори пред депутатите от сръбската Народна скупщина, предаде ТАСС, цитирана от БТА. Заедно с вас осъждаме провокациите срещу сърбите в Косово, заяви Володин, като окачестви нахлуването на косовски специални части в Северно Косово на 28 май като \"провокативна стъпка, насочена към застрашаване на сърбите, и установяване на контрол над тези райони по силов начин\". Русия разглежда задържането в Косово на дипломати, сред които руски гражданин, като пълно пренебрежение на международното право. ООН трябва да формулира позицията си по въпроса и от нейната решителност и конкретни действия зависи не само авторитетът й, но и мирът на Балканите, каза председателят на руската Държавна дума. Русия смята за недопустимо поведението на ЕС и САЩ по косовския въпрос и счита, че това е довело до засилване на напрежението на Балканите. Смятаме, че това подкопава дългогодишната работа на международната общност за мирното разрешаване на проблемите на Балканите, подчерта той. Освен това според Володин липсата на адекватна реакция от страна на ЕС на провокационните действия на косовските албанци поставя под съмнение способността на ЕС да бъде посредник в диалога между Белград и Прищина. Разрешаване на косовския проблем може да бъде постигнато само чрез диалог на базата на решения на ООН. Търсенето на решение на косовския проблем несъмнено може да стане само чрез диалог на базата на взети решения в ООН, преди всичко на базата на резолюция 1244 на Съвета за сигурност, добави председателят на руската Дума.", "date": "2019.06.03", "title": "Русия: Задържането в Косово на дипломати е пренебрежение на международното право"}
{"url": "https://www.24chasa.bg/novini/article/7487149", "text": "В бъдеще учителите ще разчитат на повече източници на информация и знание, а не само на учебниците. По проекта \"Образование за утрешния ден\" по ОП \"Наука и образование за интелигентен растеж\" ще дадем възможност те да създават електронно образователно съдържание - презентации, уроци, клипове и други, които да са достъпни онлайн. Предвидили сме и обучения как да се подготвят тези ресурси, обясни министърът на образованието и науката Красимир Вълчев пред учителския колектив на Първо основно училище \"Св. Паисий Хилендарски\" в Гълъбово, цитиран от пресцентъра на МОН, съобщи БТА. Министър Вълчев е допълнил, че по проекта са заложени и средства за оборудване на около 10 000 класни стаи с проектори и други пособия за т.нар. фронтално обучение. В училището в Гълъбово учат предимно деца от уязвимите групи, като според учителите всички посещават редовно учебните занятия. Министър Вълчев им е благодарил за работата по механизма за приобщаване на учениците в образователната система. \"Това е една от най-важните задачи пред обществото - да обхванем децата и те да посещават редовно училище. Вие сте най-важни, защото това е резултат от вашия труд\", е подчертал той. Министър Красимир Вълчев е посетил и Професионалната гимназия по енергетика и електротехника, където над 200 ученици се обучават в специалности като \"Автомобилна мехатроника\" и \"Топлоенергетика\". Пред учителите министърът е посочил, че все повече квалификацията ще се прави съвместно с бизнеса и е припомнил, че стъпка в тази посока е новата национална програма \"IT бизнесът преподава\". Тя предвижда учителите да се възползват от стаж във високотехнологични компании и да обогатяват знанията и уменията си. По-късно министър Вълчев е присъствал на празника за 141 години от създаването на Второ основно училище \"Христо Ботев\" и е гостувал в Средното \"Васил Левски\". Там той е присъствал на иновативен урок по история за деца от пети клас. Училището използва електронни дневници, в които се вписват оценките и присъствията на децата. Красимир Вълчев е споделил пред преподавателите, че се обмисля в следващите години МОН да финансира купуването на електронни дневници за всички училища. \"Необходим е по-голям акцент в начина на преподаване и в търсенето на креативност у учителя. Той трябва да привлече интереса на децата и да ги направи участници в процеса - да търсят информация и да я анализират\", е заявил образователният министър.", "date": "2019.06.03", "title": "Красимир Вълчев: Ще обучаваме учителите да създават електронни уроци"}
{"url": "https://www.24chasa.bg/novini/article/7487135", "text": "В силно конкурентния бранш на небанковите финансови институции, за по-малко от две години, брандът CreDirect успя да се отличи с ефективност и иновативен подход. От октомври 2017-та година, до момента, над 85 000 потребители, нуждаещи се от  , са потърсили услугите, именно на тази марка, а процентът на новите клиенти сред тях, значително нараства. Дейността на CreDirect е концентрирана, единствено и само в онлайн пространството, където брандът бележи значителен успех, благодарение на интегрираните съвременни модели на работа. Основна цел в професионалната философия на марката, е да гарантира удовлетворението на своите потребители, а използваната стратегия, за реализацията й, е непрекъснатото подобрение на процесите за кандидатсване в уебсайта на бранда. CreDirect използва и други механизми, с помощта, на които да поддържа и увеличава своята база от потребители. Един от най-работещите подходи за бранда е задълбоченото изучаване на аудиторията. Познавайки поведението на потребителите в сектора, професионалистите от CreDirect разработват своите продукти, като адекватен отговор на клиентските предпочитания и нужди. Политиката за предоставяне на бързи онлайн кредити на бранда, се основава на прозрачни условия и качествено обслужване и, съответно, постигнатите добри резултати - не закъсняват. Вътрешно статистическо проучване на CreDirect доказва тези резултати: броят на лоялните клиенти расте ежедневно - 85% от всички, обслужени в сайта на марката признават, че биха ползвали продуктите: потребителски кредит до 3000 лева или бърз кредит до заплата, отново. Постоянният процес на израстване е неоспорим за CreDirect, но ръководството на марката продължава да си поставя все по-амбициозни цели за бъдеща реализация. Всеки месец е решаващ за бранда, на изключително динамичния и агресивен пазар на бързите онлайн кредити. В качеството си на съвременно ориентирана марка, с приоритет да предлага адекватни финансови решения на своите потребители, CreDirect отдава своя принос към небанковия сектор и трайно затвърждава изградения, вече, позитивен имидж в публичното пространство.", "date": "2019.06.03", "title": "Множество нови клиенти гласуват доверие на CreDirect"}
{"url": "https://www.24chasa.bg/novini/article/7487175", "text": "Президентът на Мексико Андрес Мануел Лопес Обрадор отново изрази увереност, че САЩ и Мексико могат да постигнат споразумение, за да разрешат търговския спор, който застрашава с американски мита вноса на мексикански стоки, предаде Ройтерс. В интерес и на двете страни е да бъде сключено споразумение, каза днес Лопес Обрадор на редовен брифинг. Мексиканският министър на външните работи Марсело Ебрард заяви на пресконференция във Вашингтон, че Мексико може да постигне споразумение със САЩ за разрешаване на миграционния спор, който провокира американския президент Доналд Тръмп да заплаши с наказателни мита от 5 процента мексиканския внос. Ако Вашингтон наложи митата за мексиканския внос, то това може да има обратен ефект за спиране на имиграционните потоци през американско-мексиканската граница, подчерта Ебрард. Ебрард е в американската столица начело на делегация, която се готви да започне преговори с американската страната. Дискусиите ще включат среща на министрите на земеделието на двете страни Виктор Вилялобос и Сони Пърдю, посочи мексикански представител. В разговорите се очаква да се включат също постоянният търговски представител на САЩ Робърт Лайтхайзър и и. д. министърът на вътрешната сигурност Кевин МакАлинън. Мексиканският министър на икономиката Грасиела Маркес и американският министър на търговията Уилбър Рос ще се срещнат тази седмица, както и Ебрард и държавният секретар Майк Помпейо. Тръмп заплаши с мита от 5 процента, които да влязат в сила на 10 юни и да се увеличават всеки месец, докато достигнат 25 процента през октомври. Американският държавен глава снощи попари надеждите на преговарящите за бързо решение, припомня Асошиейтед прес. \"Мексико изпраща голяма делегация да преговаря за Границата. Проблемът е, че те \"преговарят\" от 25 години. Искаме действия, а не разговори\", написа в туит президентът, който в момента е на държавна визита във Великобритания. Ебрард обаче отговори днес, че най-добрият начин това да бъде постигнато, е двете страни да работят заедно. Правителството на Мексико заяви, че е готово да стигне до определена точка, за да избегне митата, и абсолютно изключи възможността за споразумение за \"трета сигурна страна\", което да изисква кандидатстващите за бежански статут първо да поискат убежище от мексиканските власти. \"Има ясна граница, до която можем да преговаряме, и тази граница е мексиканското достойнство\", каза посланикът на Мексико в САЩ Марта Барсена. Митата могат да причинят също така финансова и икономическа нестабилност, намалявайки способността на мексиканските власти да се справят с миграционните потоци и да предлагат алтернативи на мигрантите, бягащи от Гватемала, Салвадор и Хондурас, допълни Барсена.", "date": "2019.06.03", "title": "Президентът на Мексико за преговорите със САЩ за границата: Искаме действия, а не разговори"}
{"url": "https://www.24chasa.bg/novini/article/7487192", "text": "Екипи на турската брегова охрана задържаха 35 нелегални мигранти в района на егейския курорт Чешме, съобщи турската телевизия СиЕнЕн-Тюрк, цитирана от БТА. Рано тази сутрин бреговата охрана е забелязала надуваема лодка, потегляща от района на Чешме (окръг Измир). Лодката била спряна малко по-късно и всички мигранти в нея са били върнати на турския бряг. Задържаните мигранти са от Конго, Сирия, Палестина. Сред тях има много деца и жени.", "date": "2019.06.03", "title": "35 нелегални мигранти са хванати в Измир"}
{"url": "https://www.24chasa.bg/novini/article/7487212", "text": "Къци Вапцаров - водещият на тв шоу \"Невада\", е най-интересната изненада в предстоящия конкурс за генерален директор на БНТ. Той е сред осемте мъже, които подадоха документи за участие в надпреварата до 17 ч днес, когато бе крайният срок. Сред останалите са спортният журналист Сашо Йовков и репортерът Стоил Рошкев - и двамата участвали и на предишния конкурс, Никола Тодоров, Явор Симов, Радостслав Главчев, който кандидатства неизменно през последните 20-ина години. Сред кандидатите е Сашо Диков, който беше единственият, който обяви намерението си публично още на 20 май. Също и Емил Кошлуков, който в момента временно ръководи обществената телевизия. Новият генерален директор на БНТ ще бъде обявен на 5 юли. Очаквайте подробности.", "date": "2019.06.03", "title": "Къци Вапцаров сред осемте кандидати за шеф на БНТ"}
{"url": "https://www.24chasa.bg/novini/article/7487262", "text": "Учени от Кембриджкия университет откриха следи от древна чревна паразитна инфекция в селището Чаталхьоюк, което е съществувало до 5600 г. пр. Христа на днешната територия на Турция, съобщи сайтът Phys.org, цитиран от БТА. Били изследвани под микроскоп образци от копролити (вкаменени фекалии), открити в почвата при разкопки и датиращи от 7100 - 6150 г. пр. Христа. Копролитите били подложени също на химичен анализ за съдържание на жлъчен сок и органични съединения. Получените резултати потвърдили, че вкаменените фекалии са с човешки произход. В две от тях били открити яйца от власоглави кръгли червеи, които се хранят с кръв от червата. Яйцата от тези червеи се захващат за стените на червата и допринасят за възпаления и интоксикации. Паразитите могат да се предават чрез замърсени с фекалии води и храни, да предизвикат анемия, диария, забавяне на растежа и умственото развитие на децата. ", "date": "2019.06.03", "title": "Откриха следи от древна опасна инфекция"}
{"url": "https://www.24chasa.bg/novini/article/7487286", "text": "Еврокомисарят Мария Габриел се отказва от мястото си в Европейския парламент. Това обяви самата тя току-що в предаването \"Лице в лице\" по bTV. Тази сутрин Габриел е уведомила премиера Бойко Борисов за решението си, което той е одобрил напълно. \"Решението ми е да остана еврокомисар. Искам до края на мандата на тази комисия да продължавам да карам за България да се говори с гордост, с уважение за това, че е активна и отстоява силни каузи, и че работя за политики, които не са абстрактни\", аргументира се българският еврокомисар. Тя напомни, че нейната водеща кауза е \"уважавана България в Европа\". Предстоят поне 5-6 месеца до съставянето на новата ЕК. Въпросът, който аз си зададох, е, може ли България да си позволи в този момент, когато едни говорят за намаляване броя на еврокомисарите, други говорят, че следват важни решения за чакалнята за еврозоната, за механизма за сътрудничество, за Шенген. Трети говорят как от нищо ресор дигитална икономика и дигитално общество съм го превърнала в един от най-мощните ресори в ЕК и неслучайно това е един от приоритетите на всички държави в ЕС. В този контекст е фактът, че не мога да си позволя да не остана еврокомисар. Не мога да си помисля и за миг, че България в следващите шест месеца няма да има представител в Европейската комисия, добави Мария Габриел.   Незабавно на мястото й още при първата сесия на новия Европейски парламент влиза Лиляна Павлова, 7-а в листата на ГЕРБ. Партията спечели 6 места на евровота. Мария Габриел получи най-много преференции от всички кандидати от България в евроизбори 2019.", "date": "2019.06.03", "title": "Мария Габриел: Няма да влизам в ЕП. Павлова става веднага евродепутат"}
