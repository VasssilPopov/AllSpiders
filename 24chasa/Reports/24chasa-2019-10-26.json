{"url": "https://www.24chasa.bg/novini/article/7730567", "text": "Днес, в деня за размисъл, на личния телефон на директора на 24 часа онлайн Данка Василева се обади мъжки глас, каза, че е представител на един от кандидатите за кмет на София и напомни утре да се гласува с бюлетина номер еди кой си. Тъй като е ден за размисъл не споменаваме името на особата, петимна да седне в кметския стол. Но тъй като смятаме постъпката за доста нагла, подадохме сигнал до Столичната общинска избирателна комисия. Освен, че е нарушен изборният кодекс, нарушен е и законът за личните данни. Питаме се откъде въпросната особа разполага с личните данни на граждани и защо злоупотребява с тях.", "date": "2019.10.26", "title": "Агитират хора от \"24 часа\" в деня за размисъл"}
{"url": "https://www.24chasa.bg/novini/article/7730318", "text": "Полицията във Вашингтон арестува холивудските актьорите Джейн Фонда и Тед Дансън по време на екопротест, стана ясно от съобщения в туитър. Други 30 протестиращи бяха също задържани от блюстителите на реда за смущаване на обществения ред и възпрепятстване на трафика. Джейн Фонда няма да се откаже от протестите, казва самата тя, която се включва в подобни демонстрации всеки петък и твърди, че е дошло време да осъзнаем, че дома ни гори. 81-годишната носителка на „Оскар“ не за първи път е с белезници на ръцете. Тя е сред най-видните протестиращи в САЩ. Най-силните й изяви бяха по време на Виетнамската война. Тогава тя беше включена в списъка с врагове на американския президент Ричард Никсън.", "date": "2019.10.26", "title": "Арестуваха актьорите Джейн Фонда и Тед Дансън във Вашингтон (Видео)"}
{"url": "https://www.24chasa.bg/novini/article/7730329", "text": "Турският министър на отбраната Хулуси Акар заяви днес, че споразумението с Русия за нормализиране на ситуацията в Северна Сирия се реализира в съответствие с начертания план. Всичко е нормално и върви по план, каза Акар, цитиран от Анадолската агенция. Той напомни, че срокът за изтегляне на кюрдските формирования от региона изтича в 18 ч. на 29 октомври и добави, че Анкара внимателно следи ситуацията, предаде ТАСС и БТА. Акар изтъкна, че Турция не използва химическо оръжие и не нарушава човешките права в рамките на провеждането на операцията. На 22 октомври президентите на Русия и Турция Владимир Путин и Реджеп Тайип Ердоган на среща в Сочи постигнаха споразумение за съвместни действия за нормализиране на ситуацията в Североизточна Сирия.", "date": "2019.10.26", "title": "Хулуси Акар: Споразумението с Русия за Северна Сирия върви по план"}
{"url": "https://www.24chasa.bg/novini/article/7730349", "text": "Още един кандидат за общински съветник в община Несебър е задържан, съобщи . Късно снощи ЦИК е дала разрешение за повдигане на обвинение и задържане на водач на листа за общински съветници в Несебър. Според информация на медията той е част от организирана престъпна група за купуване на гласове, която специализираната прокуратура разследва.  вчера бяха оставени за постоянно в ареста от специализирания наказателен съд. ", "date": "2019.10.26", "title": "Задържан е още един кандидат за общински съветник в община Несебър"}
{"url": "https://www.24chasa.bg/novini/article/7730364", "text": "Целта е догодина средната заплата да е 1400 лв., а през 2020 г. - 1600 лв. България е в дъното на списъка по доходи на населението в ЕС. През 2018 г. например средният разход за час труд у нас е най-ниският в ЕС, равен е на 5.4 евро, а в първенеца Дания той е 45,3 евро, по данни на Евростат. Средният за ЕС е 27,4 евро. По отношение на минималната заплата също сме последни. Към юли 2019 г. тя е равна на 286 евро, докато в Люксембург надхвърля 2000. Политиката по доходите е един от приоритетите в бюджета - според средносрочната прогноза - наред с образованието, здравеопазването и отбраната. В числа обаче това се изразява в увеличение с 50 лв. на минималната заплата от 1 януари, с които тя ще стане 610 лв.; с 10-процентно увеличение на работещите в бюджетния сектор и с повече пари за учителски заплати. Това няма как да намали значимо изоставането ни от останалите в ЕС.", "date": "2019.10.26", "title": "Средната заплата ще е 1500 лева през 2021 г.(Инфографики)"}
{"url": "https://www.24chasa.bg/novini/article/7730378", "text": "Полицията призова медиите да спрат да спекулират по темата с убитите в камион край Лондон мигранти. Призивът дойде заради широко тиражираната информация, че 39-те жертви са китайци, а в петък се оказа, че това може да не е вярно.", "date": "2019.10.26", "title": "Полицията във Великобритания зове да спрат спекулациите по случая с камиона ковчег"}
{"url": "https://www.24chasa.bg/novini/article/7730383", "text": "Полицията откри 81 мигранти в къща близо до българската граница, в Северна Македония, съобщи  . Къщата е в липковското село Ваксинце. Тази сутрин е арестуван и собственикът й. В дома му е извършен обиск след съдебно разпореждане. В къщата му са открити 62 възрастни и 19 непълнолетни лица. Куманово се намира само на 30 километра от границата с България и през града минава нелегален канал за трафик на хора.", "date": "2019.10.26", "title": "Полицията откри 62-ма възрастни и 19 деца мигранти в къща до границата ни"}
{"url": "https://www.24chasa.bg/novini/article/7730388", "text": "На мястото са разположени полицейски служители. Киното и прилежащият район в центъра на Гронинген са отцепени, допълниха ДПА и БТА. Местни медии съобщиха, че телата са открити от служители на киното по-рано днес.", "date": "2019.10.26", "title": "Две тела са открити в кино в Холандия"}
{"url": "https://www.24chasa.bg/novini/article/7730394", "text": "Инцидент блокира железопътния транспорт в Лондон, съобщава Би Би Си. Градските власти предупредиха пътуващите от и до гара „Юстън“ да очакват огромни закъснения на влаковете в събота. Причината – в петък спасители бяха извикани, за да помогнат на мъж край гара „Уембли“, който „навлязъл на релсите“. От транспортна полиция съобщиха, че нарушителят е добре, но случилото се сериозно наруши графика на влаковете, информира БГНЕС. Някои композиции бяха спрени насред релсите. Други въобще не тръгнаха, или имаха закъснения от над 90 минути. Хаосът продължи и в събота като влаковете от лондонския овърграунд, Нортуестърн рейлуей, Нешънъл рейлуей и още няколко други компании имат големи закъснения.", "date": "2019.10.26", "title": "Инцидент блокира железопътния транспорт в Лондон"}
{"url": "https://www.24chasa.bg/novini/article/7730397", "text": "Председателят на Конституционния съд (КС) проф. Борис Велчев се е срещнал с новия американски посланик у нас Н.Пр. Херо Мустафа. Това става ясно от кратко съобщение, публикувано на сайта на съда. Посланик Мустафа пристигна в България в края на миналата седмица. В началото на тази седмица тя връчи акредитивните си писма на президента Румен Радев, а по-късно проведе среща и с премиера Бойко Борисов. Велчев и Мустафа са обсъдили важната роля на съдебната власт в насърчаването на върховенството на закона и борбата с корупцията, както и възможности за обмяна на опит и добри практики между български и американски съдебни експерти, пише още в съобщението на КС. Предмет на дискусията е било и \"българо-американското стратегическо партньорство, което укрепва икономическите връзки, сигурността и междучовешките отношения в нашите две страни\", отбелязват още от съда.", "date": "2019.10.26", "title": "Председателят на КС се срещна с новия американски посланик"}
{"url": "https://www.24chasa.bg/novini/article/7730399", "text": "Турските власти са дали уверения, че военната операция в Северна Сирия е временна, заяви днес германският външен министър Хайко Маас на пресконференция с турския външен министър Мевлют Чавушоглу в Анкара, предаде ТАСС. Надяваме се, че Турция няма да остане дълго време на държавната територия на Сирия. Говорихме и днес за това и това бе потвърдено още веднъж. Това е нещо, което приветствам, добави Маас, цитиран от БТА. Същевременно Чавушоглу заяви, че Турция смята за нереалистично предложението на Германия за създаване на \"международна зона за сигурност\" в Североизточна Сирия. Сега би било по-реалистично да се концентрираме върху прехвърлянето на хора в зоната за сигурност, каза той. Германският министър на отбраната Анегрет Крамп-Каренбауер предложи наскоро установяването на зона за сигурност в Сирия под международен контрол. Видяхме, че подходът на САЩ спрямо Сирия не е искрен и започнахме операцията \"Извор на мира\". След това сключихме споразуменията със САЩ и Русия, заяви още турският външен министър. Той добави, че Турция няма да толерира нарушения на човешките права в Североизточна Сирия, информира Ройтерс.", "date": "2019.10.26", "title": "Хайко Маас: Турция е дала уверение, че военната операция в Сирия е временна"}
{"url": "https://www.24chasa.bg/novini/article/7730405", "text": "Русия обвини днес САЩ в \"международен бандитизъм\", след като Вашингтон обяви намерението си да защитава петролните полета в Източна Сирия, контролирани от кюрдските милиции, които ги отвоюваха от бойците на джихадистката група \"Ислямска държава\". \"Това, което прави в момента Вашингтон - да завземе и да постави под въоръжен контрол петролните полета в Източна Сирия, е чисто и просто израз на международен бандитизъм\", заяви днес руското министерство на отбраната в комюнике, цитирано от АФП и БТА. \"Абсолютно нито едно находище на въглеводороди (...), разположени на територията на Сирийската арабска република, не принадлежи на терористите от \"Ислямска държава\" и още по-малко на \"американските защитници на терористите от Ислямска държава\", а само на Сирийската арабска република\", се допълва в комюникето на руското министерство на отбраната. В петък шефът на Пентагона Марк Еспър обяви намерението на САЩ да защитават сирийските петролни полета в Дейр аз Зур, които са най-големите в страната и се намират близо до иракската граница. Там са разположени близо 200 американски войници. \"Вземаме мерки в момента да укрепим нашата позиция в Дейр аз Зур и това ще включи механизирани сили, за да гарантираме, че \"Ислямска държава\" няма да има достъп до източник на приходи, които биха й позволили да нанесе удар в региона, в Европа, в САЩ\", уточни НАТО. ", "date": "2019.10.26", "title": "Русия към САЩ: Да пазите петролните полета в Сирия е бандитизъм"}
{"url": "https://www.24chasa.bg/novini/article/7730411", "text": "Най-малко 30 000 сред вътрешно разселените жители на Сирия са се върнали в селищата в североизточната част на страната, които са под контрола на турската армия след началото на военната операция \"Извор на мира\". Това съобщи пред медии говорителят на Службата на ООН за координиране на хуманитарните въпроси Йенс Ларке, цитиран от ТАСС и БТА. Броят на вътрешно разселените лица в Североизточна Сирия към 23 октомври е бил над 139 000 души, посочи той. Службата допълни, че след началото на турската операция над 11 000 граждани на Сирия са преминали в Ирак. За едно денонощие от Ливан и Йордания в Сирия са се върнали почти 900 души, се посочва на сайта на руското министерство на отбраната.", "date": "2019.10.26", "title": "ООН: Турция е депортирала най-малко 30 хил. сирийци в бъдещата безопасна зона"}
{"url": "https://www.24chasa.bg/novini/article/7729487", "text": "Живелият по нашите земи епископ Вулфила е велик просветител на германските племена и преводач на Библията на готски език. Според историята духовникът е син на гот и пленена кападокийска гъркиня. Християнско възпитание и гръцко образование Вулфила получил в семейството си и в младежките си години се сближил с готския епископ Теофил и през 341 г. станал негов приемник. Около 348 г. Вулфила взел от император Констанций разрешение да премине Дунава и да се засели с паството си в Мизия. По свидетелство на църковния историк Сократ за да преведе Свещеното писание на готски език. Съхранени са преписи от готския превод, в т.ч. знаменитият “Сребърен кодекс - Кодекс Аргентеус”, чийто текст е написан със сребърни и златни букви на пурпурен пергамент. Линията на готското присъствие може да се проследи и по време на Първото българско царство. През втората половина на IХ век по българските земи продължава да има готи, готски анклави и готски книжовници християни. Школата на Вулфила, създадена от него в средата на IV век, в продължение на петстотин години продължава да е жива в Мизия и за това има един извор - Валахфрид Страбон, който е игумен на манастира Фулда. Той казва, че “когато братя бенедиктини посетиха българското царство (по времето на Борис І) с учудване откриха, че в град Томи   продължава да има библии и литургии на нашия, на немски език”. А тогава Томи се намира в географския център на българската държава и на Борис ІI, а по-късно и на цар Симеон. Но още преди това имаме податък и той е в житието на св. Кирил - според текста той посещава Крим - има мисия при хазарите и тогава открива евангелие и псалтир с “роски букви” (или рушки, руски). За тези “роски букви” има дълъг спор дали са готски, или някакви други, докато преди няколко години руският археолог Андрей Виноградов откри графити с азбуката на Вулфила и на готски език върху камъни от базилики в Крим от IХ и Х век. Така вече може да бъдем сигурни, че и готския превод на Библията на Вулфила. А след това неговите ученици, когато създават кирилицата у нас, имат около себе си като автохтонно християнско население готски общини с духовници с традиция от няколко столетия. По този начин може лесно да се обясни и защо точно тези писмена, а не глаголицата се налагат масово по българските земи - просто са приличали много на вече употребяваната от столетия в района готска азбука. А в самата кирилица има няколко букви и най-вече буквата “Б”, която графемно много наподобява на тази на Вулфила. Друг много важен критерий са имената на буквите. Единствено и само в готската азбука и в кирилицата и глаголицата първата буква се казва “ази” - при нас в славянската азбука е “ази”, а при Вулфила е “азе” - Втората буква при Вулфила носи името “бирканен”, което значи брези, но означава и дървета изобщо. В кирилицата втората буква се казва “буки”, което значи букове, но също означава и дървета. Другата податка в българския език е самата дума “буки” за буква, което е директна заемка от готски. У Черноризец Храбър в неговия трактат “За буквите”, когато става въпрос за младите ученици, които учат азбуката, той говори за “букарчетата” - младите книжовници, а всъщност на готски “букарайс” (букар в ед. ч. на готски) означава книжовниците. Тоест думата букар и в двата езика - и на готски, и на средновековен български означава книжовник - още едно доказателство, че и едните, и другите книжовници са работили съвместно през IХ век. “Ако на ученици в началното училище се даде следното упражнение - азбуката на Вулфила, гръцката азбука и кирилицата една до друга, да кажат между кои две има най-големи съвпадения, и веднага ще се види, че между готската и кирилицата. - обяснява д-р Милев - Защото има няколко букви, които съвпадат в готската азбука и в кирилицата, а ги няма в гръцката. За да не минаваме в друга крайност обаче, трябва да кажем, че и двете са направени въз основа на гръцката азбука, на гръцкото унциално писмо. Това, че създателите на кирилицата ползват готската азбука на Вулфила, не значи, че не са ползвали и гръцкото унциално писмо. И това е нормално - когато човек прави нещо ново, винаги ползва няколко модела, които компилира. Това е една позната азбука и чисто практически учениците на Кирил и Методий виждат, че от учениците, отколкото глаголицата, която трудно се пише и трудно се чете. Затова кирилицата се налага тук заради близостта ѝ до готската азбука и поради немалката част от готско население в новата българска държава на Дунава. Тя е по-лесна за използване в литургията и във всекидневния живот. Докато глаголицата остава векове наред като азбуката за най-грамотните и духовно просветените. Заложеният в нашата наука модел засяга и най-изявените ни историци между двете световни войни - Васил Златарски и Петър Мутафчиев. През 30-те години на ХХ век Ганчо Ценов, българин, завършил Берлинския университет, започва да се занимава с темата за готите. За да защити тезата си за автохтонния български произход, войнстващият дилетант издава книга, в която казва, че българите са готи, а те пък са траки и т.н. Това явление е познато по-късно като “ганчоценовизъм”. Логично Мутафчиев и Златарски се разграничават и с аргумента, че тезите му са ненаучни, не го допускат до асистентското място, за което той кандидатствал в университета, а той започва да ги съди. В кръга на Мутафчиев и Златарски са и най-бележитите ни археолози - проф. Богдан Филов и проф. Тодор Герасимов. През 1936 г. започват българо-германски разкопки в плевенското село Садовец и в двете крепости край река Вит са намерени следи от готското присъствие - фибули, катарами... Бедата е, че по-чисто идеологически причини готите с цялостния си принос към европейската цивилизация, за разлика от франките и саксите, били любимото германско племе на нацисткия режим. Затова самият Богдан Филов се е страхувал, че ако продължат да се откриват находки за готското присъствие с това темпо, нацистите могат да решат да ни направят протекторат - по подобие на Словакия, както е споделяла покойната проф. Василка Герасимова. “Горките готи - казва д-р Росен Милев, който е завършил Хумболтовия университет в Берлин и е д-р на философските науки на Залцбургския университет - защото никой не знае кой ще ги обича и кой няма да ги обича. Разкопките тогава са били част от официалната политика на Третия райх. Те правят такива и в Испания и Италия. Дори и на Кримския полуостров е имало съветско-германска експедиция още преди 1939 г., когато е подписан пактът Рибентроп - Молотов. А през 1941 г., когато започва войната, самите германски археолози са пленени там.” В тоталитарния период темата е умишлено забравена. отправя големият приятел на България акад. Дмитрий Лихачов в речта си на международния конгрес по българистика в София през май 1981 г.: “Обединената духовна енергия на траки, славяни, готи и българи създава средновековното културно чудо, което аз наричам “държава на духа”. Но тогава никой не иска да чуе неговото послание. След това този пасаж е “изпуснат” в публикуваните материали на конгреса. За съжаление, не са малко и доказателствата, че за да избегне “неудобните” готи, родната историческа наука е манипулирала изворите. Така например масово в българските книги и учебници се говори за “славянския княз Драгомир”, който бил нещо като “външен министър” на хан Крум и страшният български владетел го изпращал на мисии в Константинопол. Дори в наши дни има и село у нас, кръстено на предполагаемия велможа. Но всеки, който си направи труда да намери оригиналния текст на византийския епископ Теофан Изповедник, ще види, че Към всичките неблагополучия трябва да прибавим и сходството на името им с това на тракийското племе гети, откъдето също идват много обърквания за историците. “Малко след като тръгна нашият Готски изследователски проект през 2002 г., умишлено група дилетанти, свързани с бившата ДС, започнаха да пускат в публичното пространство книги и статии, в които с измислени аргументи готите бяха обявявани за гети, т.е. траки, а не за германи, за да се обърка обществеността в представата си за готите”, разказва Росен Милев. Друг е въпросът, че в Късната античност по нашите земи не може да не е имало синтез между траки, в частност гети и готи. Ненапразно готският историк Йорданес също смесва крал Бериг от готската митология и Залмоксис от тракийската. Затова има думи от тракийски произход в превода на Библията на Вулфила. Те са изследвани още от Якоб Грим, единия от братята Грим, който още през 1848 г. издава “Готски глосар” - индекс на готските думи въз основа на преводите на писмените паметници на готски, които съществуват. В предговора си той казва, че има около 40 думи в превода на Вулфила, които не са от гръцки, латински, германски, арменски или еврейски произход, и предполага, че те са от езика на траките, където Вулфила е живял. Най-показателната от тях е детелина - “тетелайс” на готски. В същото време според видни езиковеди много думи в българския и други славянски езици, между които такива основни понятия като княз, крал, гайда, хижа, шлем, броня, кладенец, ведро, стадо, бук, дъска, влах, вехт и др., са заемки от готски. Дори названието “готин”, употребявано и в наши дни, не е някакъв “сленг”, както си мислят много хора, защото точно по този начин в старобългарските хроники са наричали готите или хората от такъв произход. Имената на реките Дунав, Струма (срвн. старовисоконемски Stroum - река), Росица (Росита) и дори вероятно наименованието на старата ни престолнина Търновград също имат готски произход. Известни хронисти от ХII, ХIII и ХIV век, като Самуил Анийски, Михаил Едески, Анонимния Дуклянски презвитер, както и видният наш книжовник Григорий Цамблак също недвусмислено говорят за готи по българските земи. Археологическите находки, които свидетелстват за готите по нашите земи, също са много. В книгата си “Готите в България” (която е под печат) най-изтъкнатият ни специалист по археологическа картография проф. Румен Иванов е отбелязал цели 118 обекта на територията на цялата страна, в които са намерени готски артефакти - фибули, катарами, мечове, обеци, излъскана сива керамика и др. Съвсем неотдавна, при разкопките си в началото на 2002 г., Тодор Балабанов успява със сигурност да датира готското присъствие в ареала на аула на хан Омуртаг до село Хан Крум. Неговите проучвания показват, че това е готски ариански епископски център, като под една от могилите в района е открита голяма църква. Ученият предполага, че тя е на готския епископ Вулфила. Освен това свети Сава Стратилат, свети Сава Готски, свети Никита Готски Целебник, свети Йоан Готски, свмчц. Ина, Пина и Рима и др. Прословутите скални манастири в Североизточна България също са създадени от готски монаси още през IV-VI век. Школата на Вулфила, създадена от него в средата на IV век, в продължение на петстотин години продължава да е жива в Мизия и през втората половина на IХ век и за това има един извор - Валахфрид Страбон, който е игумен на манастира Фулда. Той казва, че “когато братя бенедиктини посетиха българското царство (по времето на Борис ІI) с учудване откриха, че в град Томи (дн. Констанца в Румъния) продължава да има библии и литургии на нашия, на немски език”. А тогава Томи се намира в географския център на българската държава и на Борис І, а по-късно и на Симеон. Добрата новина е, че все повече наши учени - и историци, и археолози, които не са обременени от идеологическите изкривявания в миналото, се занимават с темата. Принос на българските учени е и хипотезата, че епископ Вулфила по всяка вероятност не е бил арианин, както се смяташе преди, а е православен християнин. Окуражаващото в тази насока е, че преди 70-те години на ХХ век подобен беше и случаят с траките, за чието значение за формирането на българската народност вече никой не спори.", "date": "2019.10.26", "title": "Епископ Вулфила създава буквите и превежда Библията по нашите земи"}
{"url": "https://www.24chasa.bg/novini/article/7730424", "text": "Мечтата за членство в Европейския съюз не е разбита. Другата алтернатива е национализъм, радикализъм, несигурност и завръщане към мрачните времена, заяви премиерът на Северна Македония Зоран Заев в интервю за белградския в. \"Политика\", цитирано от МИА. Заев изрази увереност, че не би навредило, ако страната му получи възможност да започне преговори с ЕС, и дори напротив - би било добър стимул да продължи вътрешните реформи, зачитайки европейските ценности, и да допринесе за процесите на реформи вътре в ЕС, информира БТА. Според премиера на Северна Македония неговата страна е доказала, че \"чрез искрено приятелство, ефективна дипломация, диалог и консенсус със своите съседи и вътре в страната отстоява и създава европейски ценности\". \"От друга страна, ако принципът на заслуги бъде отхвърлен, какво може да донесе това\", запита Заев. \"Дали напредъкът ще остане мощен стимул? Как ще засегне това други отворени регионални въпроси, от които пряко зависи политическата обстановка и положението със сигурността? Европейската перспектива няма алтернатива за Скопие и балканските страни\", добави той. Заев мотивира решението да бъдат свикани предсрочни избори в Северна Македония с необходимостта партията му да получи нов мандат от гражданите, за да продължи \"да води страната напред, към НАТО и към ЕС, към икономически развита, стабилна и сигурна държава, защото другият вариант е национализъм, радикализъм, несигурност и завръщане към мъчителните и мрачни времена, към които никой не иска да се завърне\". Министър-председателят изтъкна добросъседските отношения като предпоставка за напредъка в евроинтеграцията, но и най-вече като необходимост за гражданите и региона. \"Споразуменията с Гърция и България донесоха само изгоди: търговията нарасна, развиваме икономика в региона\", подчерта той. \"Регионалното сътрудничество е необходимост и ние ще го развиваме в духа на нашата обща стратегическа цел - европейската интеграция. Европейската интеграция няма алтернатива и нашето място е в ЕС. Може би сега аз съм умерен оптимист, но все още съм оптимист. Мечтата за членство в ЕС не е разбита\", заяви още в интервюто за \"Политика\" Заев.", "date": "2019.10.26", "title": "Зоран Заев: Мечтата за членство в ЕС не е разбита"}
{"url": "https://www.24chasa.bg/novini/article/7730435", "text": "Седмокласниците от Първо средно училище \"Свети Седмочисленици\" в Търговище се качиха днес на връх Шипка, за да обявят от върха: \"Модерно е да се чете!\". Някои дори бяха взели със себе си любимите си книги и учебници. От началото на учебната година четирите седми класа в това училище се присъединиха към инициативата \"Модерно е да се чете\", подета в социалните мрежи. Всеки ученик донесе в клас любимата си книга и така бяха оформени класни библиотеки, в които всеки може да вземе за четене вкъщи книгата на свой съученик. После върху специално табло децата споделят мисли за прочетеното, разказа пред \"24 часа\" учителката по български език и литература Анета Милева. Връх Шипка е само една от спирките в двудневната екскурзия на седмокласниците, които ще посетят още родните места на едни от най-значимите автори в българската литература - Иван Вазов и Христо Ботев Сопот и Калофер. Дрескодът за нея бил задължително бяла фланелка с цветен надпис \"Модерно е да се чете\", с каквато разполага всеки седмокласник от училището. Пак днес от националния парк-музей \"Шипка-Бузлуджа\" в Казанлък съобщиха, че в Деня на народните будители 1 ноември, както и в двата дни след изборите -28 октомври и 4 ноември, които ще бъдат неучебни, но присъствени, входът за ученици в Паметника на свободата на връх Шипка, където е урадена музейно експозиция, ще бъде безплатен.", "date": "2019.10.26", "title": "Седмокласници от Търговище се качиха на връх Шипка, за да обявят: \"Модерно е да се чете!\""}
{"url": "https://www.24chasa.bg/novini/article/7730427", "text": "Недаването на дата за започване на преговорите за присъединяване към ЕС на Македония и Албания, е наказание за целия Балкански регион. Това заяви президентът на Македония Стево Пендаровски по време на съвместната пресконференция с албански му колега Илир Мета. Той бе запитан от журналисти дали това, че Македония не е получила дата е \"наказание\" за страната , цитира думите му скопският телевизионен канал, излъчващ на албански език “Алсат М“. Пендаровски добави, че усилията на ЕС трябва да се съсредоточат и върху приближаването на Босна към Съюза, както и върху международното легитимиране на Косово, предава  Вчера Европейският парламент прие резолюция, в която подчертава, че Албания и Северна Македония отговарят на изискванията за започване на преговори. Парламентът изразява дълбоко разочарование от невъзможността за постигане на споразумение за започване на преговори за присъединяване към ЕС с двете държави по време на срещата на върха на 17-18 октомври. \"ЕС трябва да намери начин да придвижи Босна и Херцеговина към Европа в институционален смисъл, а не по отношение на политическата реторика и трябва да инвестира допълнителни ресурси. Заедно с нашите приятели отвъд океана, трябва да се придвижи към финализиране процеса на международно легитимиране на Косово. Това означава да се завършат преговорите между Белград и Прищина, защото без да се затварят тези въпроси, регионът няма да бъде окончателно стабилизиран. Аксиомата на европейската стабилност е, че ако Западните Балкани не са стабилни, останалата част от континента не може да бъде стабилна\", каза Пендаровски.", "date": "2019.10.26", "title": "Стево Пендаровски: ЕС наказва Балканите чрез Македония и Албания"}
{"url": "https://www.24chasa.bg/novini/article/7730001", "text": "До 24 октомври направените дарения бяха над един милион и 200 хиляди лева, предаде  За първи път след промените в Изборния кодекс сега дарения могат да бъдат правени и от фирми, а не само от физически лица.", "date": "2019.10.26", "title": "Изтича срокът за деклариране на получените дарения за изборите"}
{"url": "https://www.24chasa.bg/novini/article/7729649", "text": "По повод Деня на народните будители президентът Румен Радев и вицето му Илияна Йотова отварят вратите на “Дондуков” 2 за посетители. Всеки желаещ ще има възможност да види лично и да научи интересни факти за преписа на “История славянобългарска” на Софроний Врачански. Той се съхранява в Националната библиотека “Св. св. Кирил и Методий” и се вади по инициатива на държавния глава, за да могат повече граждани да го разгледат отблизо. Основната покана от “Дондуков” 2 е към учениците и студентите, които в празничния и неучебен ден могат да обогатят представата си за Паисиевата история от учебниците с емоцията на личния досег. Радев и Йотова лично ще посрещнат първите си гости. Те ще имат възможност да разгледат Гербовата зала, кабинетите на държавния глава и вицето му, Огледалната зала и президентската библиотека. В предходните години от ранна сутрин стотици се подреждаха на опашка, за да влязат в президентството. Сред първите, които обикновено влизат, са децата. Радев и Йотова с желание показват на най-малките работните си места и ги оставят да се повъртят на столовете им. А вицепрезидентката обикновено отваря богатата си лична библиотека, за да покаже на ученолюбивите малчугани уникални издания.", "date": "2019.10.26", "title": "Показват първия препис на Паисиевата история"}
{"url": "https://www.24chasa.bg/novini/article/7730007", "text": "Очаква се довечера да бъде публикуван окончателен документ, който може да включва предложение при изключителни обстоятелства за свещеници да бъдат ръкополагани женени мъже. В неделя папа Франциск официално ще сложи край на т. нар. Синод за Амазония с литургия в базиликата \"Свети Петър\", предаде БТА. От 6 октомври епископи и експерти от Южна Америка и други части на света обсъждат специфичните предизвикателства, пред които е изправена Католическата църква в региона на южноамериканските дъждовни гори. Въпросът за \"viri probati\" - мъже с доказани добродетели - се оказа основният източник на противоречия. Няколко епископи и експерти от Амазония настояват при изключителни обстоятелства такива женени мъже да бъдат ръкополагани предвид недостига на свещеници в региона. Реформаторите освен това призовават и за някаква форма на официални богослужебни длъжности, които да бъдат възлагани на жени, което би увеличило ролята им в църквата. Двете предложения предизвикаха силни критики сред консервативните духовници, които се опасяват, че в крайна сметка изоставянето на изискването за безбрачие може да се наложи като постоянно решение, макар това да не бе част от разискванията в синода. Епископският синод не взема задължителни за изпълнение решения, а разработва окончателен доклад, който се предоставя на папата. Текстът служи като основа за бъдещи решения, като по окончателната версия на документа могат да гласуват само мъже.", "date": "2019.10.26", "title": "Синодът във Ватикана приключва споровете за ръкополагането на женени мъже"}
{"url": "https://www.24chasa.bg/novini/article/7729996", "text": "Не мога да предположа дали президентът ще издаде указ за избрания за главен прокурор Иван Гешев, но категорично съм на мнение, че той няма срок за за това. Тази позиция изрази в студиото на \"Тази сутрин\" по   бившият правосъден министър Антон Станков. Според него Румен Радев има много силен правен екип, който ще го посъветва как да действа. Бяхме свидетели на сериозна дискусия 10 часа между хора, които свободно изказваха мнението си, каза Станков. Тази дискусия постави много важни въпроси, като един от тях е къде е мястото на прокуратурата - в съдебната или в изпълнителната власт. Дано има хора, които да ги анализират, добави юристът. Той заяви още, че не взема страна, а говори като наблюдател, но фактът, че кандидатурата на Иван Гешев беше единствена, оставил горчив привкус.  Освен това по думите му гласуването за главен прокурор не трябва да е публично, за да не се нарушават вътрешното убеждение на членовете на Висшия съдебен съвет. Ако вотът беше таен, може би щеше да е различен, предположи бившият министър.", "date": "2019.10.26", "title": "Антон Станков: Президентът няма срок да издаде указ за Гешев"}
{"url": "https://www.24chasa.bg/novini/article/7730012", "text": "Изясняват се причините и обстоятелствата около инцидента. Образувано е досъдебно производство. Двама души са загинали при катастрофи през изминалото денонощие на територията на страната, сочат данните на МВР. Общият брой на пътнотранспортните произшествия е 19, ранени са 20 души. В София тежките ПТП са 3, а по-леките - 31, ранени са четирима, загинали няма.", "date": "2019.10.26", "title": "Шофьор бере душа след тежък удар в стълб във Варна"}
{"url": "https://www.24chasa.bg/novini/article/7730055", "text": "Пентагонът предостави на софтуерния гигант Майкрософт (Microsoft) договор за облачни услуги на стойност 10 млрд. долара, съобщи Асошиейтед прес. Търгът за огромния проект, известен като ДЖЕДИ (JEDI - Joint Enterprise Defense Infrastructure), изправи един срещу друг водещи технологични гиганти като Майкрософт, Амазон (Amazon), Оракъл (Oracle) и Ай Би Ем (IBM). Огромният договор привлече повече внимание от обичайното, а в ранните етапи на процеса се разнесоха спекулации, че победителят ще бъде Амазон, пише БТА. Оракъл и Ай Би Ем оттеглиха офертите си и официално оспориха тръжната процедура миналата година. По-късно Оракъл оспори процедурата и в съда, но загуби делото. Министърът на отбраната Марк Еспър се оттегли от процедурата по-рано тази седмица, позовавайки се на конфликт на интереси, тъй като синът му работи за една от компаниите, подали първоначално оферти. Новата система ще съхранява и обработва големи количества класифицирани данни, давайки възможност на въоръжените сили на САЩ да използват изкуствен интелект, за да ускорят планирането на военни действия и да повишат боеспособността си. Министерството на отбраната подчерта, че процедурата е била справедлива и е отговорила на указанията за възлагане на обществени поръчки. Сделката е голяма победа за облачната платформа на Майкрософт Ежа (Azure), която отдавна се опитва да настигне пазарния лидер Амазон уеб сървисиз (Amazon Web Services).", "date": "2019.10.26", "title": "Майкрософт получи договор за облачни услуги от Пентагона за 10 милиарда долара"}
{"url": "https://www.24chasa.bg/novini/article/7730067", "text": "\"Споделям един скъп за мен спомен – кадри от визитата на Негово Светейшество папа Франциск в София. Тогава в продължение на три дни светът бе обърнал поглед към България. А ние показахме, че у нас в мир живеят хората от различни етноси, изповядвайки различни религии\". Това сподели на страницата си във фейсбук министър-председателят Бойко Борисов, като публикува и паметно видео. \"Неслучайно в сърцето на София един до друг се намират православни църкви, джамия, синагога и католически храм. Лесно е да разделяш хората, но е много по-трудно да търсиш общото и да обединяваш. Затова съм щастлив, че докато нашите деца пееха „Ние можем да направим света по-добро място“, на площад „Независимост“ бяха събрани представители на различни религиозни вероизповедания в България\", отбеляза още Борисов.", "date": "2019.10.26", "title": "Борисов сподели скъп спомен: Светът обърна поглед към България (Видео)"}
{"url": "https://www.24chasa.bg/novini/article/7730094", "text": "Най-малко 40 души са загинали в Ирак в петък, след като силите за сигурност използваха сълзотворен газ, а подкрепяна от Иран милиция откри огън в опит да потуши подновените демонстрации срещу корупцията и икономическите затруднения, съобщиха източници от силите за сигурност. Над 2000 души са били ранени в цялата страна, твърдят медицински източници и иракският върховен комисариат за човешките права. Настоящото кръвопролитие е вторият значителен взрив на насилие в Ирак през този месец, предадоха Ройтерс и БТА. Преди две седмици серия от сблъсъци между протестиращи и полицията доведоха до смъртта на 157 души и оставиха над 6000 ранени. Безредиците започнаха след почти две години относителна стабилност в страната, която между 2003 и 2017 г. премина през чуждестранна окупация, гражданска война и бунта на Ислямска държава. Това е най-голямото предизвикателство за сигурността на Ирак след поражението на Ислямска държава.", "date": "2019.10.26", "title": "Поне 40 жертви на протестите в Ирак"}
{"url": "https://www.24chasa.bg/novini/article/7729952", "text": "Товарен автомобил е горял на пътя Видин – Монтана в участъка Бела – Скомля, съобщиха за   от Областната дирекция на МВР – Видин. Сигналът за инцидента е подаден около 4.11 часа тази сутрин. Съобщено е за възникнал пожар в товарен автомобил. Няма пострадали хора. Огънят е обхванал полуремаркето на автомобила. По първоначална информация причината е техническа неизправност. Един екип на пожарната е участвал в потушаването на пожара и огънят е погасен. Влекачът е спасен, а полуремаркето е унищожено. Временно движението по път I-1 Видин - Монтана в отсечката Бела - Скомля се осъществява в една лента поради ПТП. Това съобщиха от агенцията \"Пътна инфраструктура\". Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.10.26", "title": "Товарна кола горя на пътя Видин - Монтана (Обновена)"}
{"url": "https://www.24chasa.bg/novini/article/7730106", "text": "Близо 10 000 души се включиха снощи в екодемонстрация с участието на шведската активистка Грета Тунберг във Ванкувър, предадоха световните агенции. Акцията в центъра на канадския мегаполис бе организирана от местни младежки организации на природозащитници. Колоната демонстранти се проточи на три километра, предизвиквайки проблеми в трафика, поясни БТА. Тунберг отново настоя канадските власти да положат повече усилия в борбата с климатичните промени. Тя призова младежите, които бяха основната част от участниците в проявата, да поемат по-активна роля в защитата на околната среда. \"Ние сме вълната на промяната и няма да ни спрат, ако сме заедно\", каза Тунберг. Шестнайсетгодишната шведка е в Канада от миналата седмица. Тя прави обиколка в Северна Америка, след като миналия месец произнесе емоционална реч пред Общото събрание на ООН.", "date": "2019.10.26", "title": "10 000 души в екодемонстрация с Грета Тунберг във Ванкувър (Снимки)"}
{"url": "https://www.24chasa.bg/novini/article/7730116", "text": "Астрофизици от Харвардския университет откриха неотдавна скалиста планета в рядката система от три звезди LTT1445, разположена на 22,5 светлинни години от Земята. Една от следващите им цели е да проучат възможността за наличието на атмосфера, пише сп. \"Астрономикъл джърнъл\". Новооткритата планета беше наречена LTT1445Ab. Тя се върти около червено джудже, което е четири пъти по-малко от Слънцето. Въпреки че подобни звезди не се отличават с яркост, планетата се намира твърде близо до нея и вероятно е твърде гореща за наличието на живот, предаде БТА. Според наблюденията масата на другите две звезди е още по-малка. Те освен това са достатъчно отдалечени, за да оказват влияние върху планетата. Авторите на изследването предполагат, че въпросната екзопланета може да има собствена атмосфера и проучването на тази вероятност е една от следващите им цели. LTT1445Ab е изключително удобна за наблюдение, тъй като се намира в близост до звездата, но приглушената светлина на червеното джудже не я засенчва. Астрономите планират наблюдения с помощта на наземния Гигантски Магеланов телескоп и космическите \"Хъбъл\" и \"Спицър\". Учените възнамеряват да проучат и сложната траектория на трите звезди в системата. Специалистите имат основания да смятат, че те са възникнали от фрагменти от един-единствен облак от газ и прах.", "date": "2019.10.26", "title": "Учени: Екзопланетата с три слънца може да поддържа атмосфера"}
{"url": "https://www.24chasa.bg/novini/article/7729474", "text": "Още от началното училище сме свикнали с мисълта, че съвременните българи произхождат от три древни племена: прабългари, славяни и траки. Към тях обаче трябва да прибавим и още едно - готите. Възможно е и тяхната азбука, създадена през ІIV век от епископ Вулфила, да е една от основите за кирилицата. При това не става дума за поредната екзотична теория, с каквито в наши дни изобилства интернет, а за научно установена истина. Но как да убедим скептиците, които веднага ще възкликнат: защо не сме знаели този толкова важен факт досега?! На тях можем да отговорим: по различни съображения, които нямат нищо общо с науката, готските следи в българската история са били пренебрегвани и дори укривани. Реалността е съвсем различна. Многобройни сведения от древни хроники сочат, че значителни групи от старогерманското племе са живели в продължение на векове по нашите земи и са оставили трайни следи във всяка област на живота, видими дори до наши дни. Географски наименования, фолклор, обичаи, собствени и фамилни имена, отделни думи, дори прилики с тяхната азбука свидетелстват, че От археологическите находки също става ясно, че почти няма част в България, където да не е имало готи. А ако българската историческа наука един ден поправи пропуска и все пак им отдаде дължимото, е много вероятно някои от най-големите загадки и противоречия в родната историография, натрупани до момента, да намерят своите отговори. Нещо повече - ако умишлено си позволим да пропуснем заселването на готите по нашите земи, това би означавало да лишим и самите тях от най-важните им исторически личности и събития, а те са народ, който трайно е белязал с богатото си културно наследство цяла Европа. По този повод видният медиевист проф. д-р Хервиг Волфрам от Виенския университет обобщава: “Ако от общата история на готите извадим историята на тракийските готи или на готите в Тракия, не би останало нищо, резултатът би бил нулев. Това би било все едно от европейската история да извадим Каролингите или от австрийската - Бабенбергите. Тази констатация не е израз на крайност, защото всичко готско, което под някаква форма е добило по-ясно очертание, Ако например извадим от историята на готите готския превод на Библията, издигането на Аларих I за крал и конституирането на вестготите, както и кралството на Теодерих Велики в Свищов, не би имало галско-испанското кралство на вестготите, нито италианското кралство на остготите със столица Равена, нито и първия превод на Библията на постантичен език.” Нямаше да я има и създадената от епископ Вулфила, и то по нашите земи тяхна азбука - първата писменост в света, чийто автор не е митична фигура. На територията на съвременна България, в Дуросторум (дн. Силистра) е роден и Флавий Аеций, римският военачалник от готски произход, който спасил Рим и християнската цивилизация от хуните. В крайна сметка нямаше да съществува и написана история на готите, защото Йорданес, авторът на запазената до днес “Гетика”, произхожда от Тракия. По нашите земи те започват и да се наричат по този начин, дотогава отделните племена са имали специфични имена - тервинги (горски хора), вези (мъдри, добри), греутунги или остроготи, а чак когато през 376 г. навлизат в територията на Римската империя като федерати, получават общото название, под което са останали известни за историята. с която се обозначават всички германски племена и от която в латинския е възприета думата “тевтонски”, също е започнала да се употребява за първи път по нашите земи. Според собствените им предания готите идват от Скандинавския полуостров и след II в. се разселват на териториите на днешна Русия, Полша и Украйна. Първоначално се установяват в района на Северното Причерноморие и създават своя държава на Кримския полуостров. След III в. започват да се заселват на няколко вълни на юг по долния Дунав по нашите земи и до V в. те са вече над един милион - огромна цифра за тогавашната гъстота на световното население. Голяма част от тях продължават към Италия и Испания, където създават свои кралства, но немалко остават и тук. Това са най-вече готите християни на епископ Вулфила (ок. 311-383), които се заселват в Северна България през 348 г. Техните потомци посрещат славяните, по-късно и прабългарите. “Защо е пренебрегван въпросът за готите по нашите земи? По чисто конюнктурни причини, не по научни, не по изследователски, а по конюнктурни - обяснява историкът д-р Росен Милев, по чиято инициатива през 2002 г. стартира Готски изследователски проект, обединил усилията на 36 български археолози, историци, езиковеди и културолози в системното проучване на готското присъствие по българските земи. След 9 септември има едно писмо на Вълко Червенков от 1950 г., съдържащо директива да се откриват славянски некрополи. След това през 1972 г. с благословията на Политбюро е създаден Институт по тракология начело с Александър Фол. И тогава се заковава една идеологема: освен славяни и българи приемаме, че има и трети етнос - траки. Това триединство за произхода на българската народност е почти като догмата за “триезичната ерес”, срещу която се бори свети Кирил. В първия научен труд по българска история, в който има представен научен апарат - издадената през 1869 г. в Цариград “Българска история” от Гаврил Кръстевич, са включени и готите.” Първият българин, който пише труд, изключително посветен на тази тема, е Петър Дънов. Дипломната му работа, която той защитава през 1893 г. в богословския факултет на Бостънския университет, е посветена на миграцията и християнизирането на германските племена. След Освобождението обаче има голяма славянофилска вълна, и то не само в Русия, а и в Чехия. С ренесансовата идея да помогнат на България много чехи идват у нас. По лесно обясними причини, свързани с тяхната история, точно в този момент те са настроени антигермански. Така, когато Константин Иречек пише своята история, той е повлиян от тази вълна и решава да “спести” готите заради противопоставянето между чехи и германци. По същия начин Васил Друмев, който пък е под въздействието на руската школа, също не ги включва по никакъв начин.", "date": "2019.10.26", "title": "Дълбоко пазена тайна: българите носят гени от готите"}
{"url": "https://www.24chasa.bg/novini/article/7729940", "text": "Китай представи 12 мерки за улесняване на трансграничната търговия и инвестиции, с цел подпомагане на висококачествения икономически растеж, се казва в съобщение на Държавната администрация за валутата от петък, цитирана от  . В опит да задълбочи структурната реформа на предлагането във финансовия сектор, мерките включват оптимизиране на управлението на валутата и опростяване на процесите, каза говорителят на ведомството на пресконференция. По думите ми това ще намали тежестта за предприятията, стимулира жизнеността на пазара, предостави по-добър бизнес климат за местните и чуждестранни инвеститори, добави той. В Китай са регистрирани над 370 хиляди компании с чуждестранни инвестиции.", "date": "2019.10.26", "title": "Китай обмисля мерки за насърчаване на трансграничната търговия и инвестиции"}
{"url": "https://www.24chasa.bg/novini/article/7730121", "text": "Министерството на транспорта на САЩ съобщи, че предприема това действие по искане на държавния секретар Майк Помпейо, за \"да продължи политиката на правителството към засилване на икономическите последствия за кубинския режим заради продължаващите репресии срещу кубинския народ и заради подкрепата му за Николас Мадуро във Венецуела\". Решението ще засегне около осем полета дневно. Забраната не се отнася до чартърните полети. В момента няма чуждестранни превозвачи, които предлагат директни полети между САЩ и Куба. Ограниченията за пътуванията на американци до Куба целят да изтощят икономически Куба и да разширят последователното отстъпление от историческото отваряне към острова по времето на предшественика на президента Тръмп - Барак Обама, коментира БТА. Този обрат в политиката, заедно с натиска върху Венецуела, е приеман добре от американците от кубински произход в Южна Флорида, ключова група избиратели за кампанията на Тръмп за преизбиране през 2020 г. При управлението на Обама САЩ възстановиха въздушните връзки до Куба през 2016 г. Според американски официални източници авиокомпанията \"ДжетБлу Еъруейз\" лети до три кубински дестинации, освен Хавана - Камагуей, Олгин и Санта Клара. \"Американ Еърлайнс\", наред със столицата, лети до пет града - Камагуей, Олгин, Санта Клара, Сантяго де Куба и Матансас/Варадеро. Двете авиокомпании заявиха, че ще се съобразят с новите разпоредби.", "date": "2019.10.26", "title": "САЩ забраняват полетите до всички летища в Куба, освен до Хавана"}
{"url": "https://www.24chasa.bg/novini/article/7730126", "text": "Американските правителствени органи получават над 30 милиона долара на месец от производството на петрол в Сирия. Това заяви днес официалният представител на руското министерство на отбраната генерал-майор Игор Конашенков. \"Като се има предвид, че цената на един барел от контрабандния сирийски нефт е 38 долара, месечните приходи от този \"частен бизнес\" на американските държавни служби надхвърлят 30 милиона долара\", уточни говорителят, цитиран от РИА Новости. „За такъв непрекъснат финансов поток, освободен от контрола и данъците на американската държава, ръководството на Пентагона е готово да охранява и защитава нефтените находища в Сирия от митичните \"скрити клетки на IG\" (IG е терористичната организация, забранена в Русия - б.р.), добави представителят на руското министерство. „Под закрилата на американски военнослужещи и сътрудници на техни частни военни компании, цистерни с нефт от петролните находища в Източна Сирия влизат контрабандно в други страни. В случай на нападение срещу тях, спецчастите на САЩ и авиацията неизменно се намесват“, заяви Конашенков. Той добави, че петролът се произвежда от оборудване, осигурено чрез заобикаляне на всички американски санкции от водещи западни корпорации. \"А приходите от контрабандата на сирийски петрол чрез посреднически фирми, отиват в сметките на американските частни военни компании и спецслужби\", каза още Конашенков. Шефът на Пентагона Марк Еспер заяви вчера, че Съединените щати възнамеряват да предприемат мерки в близко бъдеще за укрепване на позициите си в сирийския регион Дейр аз Зур, за да предотвратят достъп на терористите до нефтените находища. Според него САЩ проучват как да се пренаредят силите им в региона, \"за да гарантират безопасността на нефтените находища\". Сирийските петролни полета в Дейр аз Зур са всъщност най-големите в страната и се намират близо до иракската граница. Там са разположени близо 200 американски войници.", "date": "2019.10.26", "title": "Над 30 милиона долара е месечният приход на САЩ от контрабанда на сирийски нефт"}
{"url": "https://www.24chasa.bg/novini/article/7730132", "text": "Понякога собственикът дори не идва в страната ни, а ползва упълномощени лица. Навярно случаят с ирландската фирма \"Утрешни движения днес\", която е собственик на камиона в Есекс, е точно такъв. Справка в Търговския регистър показва, че след регистрацията на ирландската фирма \"Утрешни движения днес\" във Варна, няма данни за извършвана дейност през 2018 г. Информация за тази година ще има през 2020 г. Собственичката Джоана Махер няма други фирми у нас. Най-вероятно тя никога не е идвала в България. Панайот Панайотов - адвокат каза: \"Абсолютно всичко може да стане по пълномощия. Тя може да не знае къде е България на картата. Тя може да се свърже с адвокатска кантора, може да ги подпише и в някакво дипломатическо представителство наше. Всичко може да стане онлайн! При регистрацията на фирмата се изисква единствено управителят да представи нотариално заверено съгласие. България е популярна в Европа със своето либерално законодателство при регистрацията на фирми, а правилата са еднакви за българи и чужденци\". Страната ни привлича чуждестранните фирми и с най-ниския корпоративен данък в Европа. Регистрацията на дейност отнема само няколко дни, а необходимият капитал е 1 евро. На адреса, на който е регистрирана ирландската фирма във Варна, има и други фирми. Една от тях също се занимава с транспортна и логистична дейност и е собственост на чужд гражданин. Според адвокат Панайотов това е масова практика и се прави с цел дружествата да имат адрес за кореспонденция.", "date": "2019.10.26", "title": "След трагедията с камиона-ковчег адвокат обясни как се регистрират фирми у нас"}
{"url": "https://www.24chasa.bg/novini/article/7729705", "text": "Много месо и алкохол са станали причина за смъртта на Александър Македонски, установиха гръцки учени от университета “Аристотел”, цитирани от изданието “Грийк рипортър”. В хода на проучването, започнало още през 1995 г., експертите щателно анализирали симптомите на болестта и последните дни на македонския цар, описани от древните историци. Той умира на 32 години в двореца на Навуходоносор II във Вавилон през 323 г. пр. Хр. Според автора на изследването - почетния професор по медицина д-р Томас Герасимидис, причина за смъртта на Александър Македонски е станал тежък сепсис, предизвикан от остра панкреатична некроза. Заболяването се е развило заради жлъчнокаменна болест, както и заради пристрастяването на пълководеца към тежка храна и алкохол, смята професорът. “Появата на симптомите се характеризира със силна болка в корема след обилно хранене и вино, придружена от треска и ежедневно прогресивно влошаване в продължение на 14 дни”, посочва проучването. След като анализирал творбите на древногръцките историци, Герасимидис е отхвърлил други версии за смъртта на царя, включително малария, пневмония, коремен тиф, а също и западнонилска треска. Александър Македонски е цар на Древна Македония (нямаща нищо общо с настоящата) от Аргеадската династия. Бил е изключителен пълководец и завоевател, създател на световна сила, която се разпада след смъртта му. ", "date": "2019.10.26", "title": "Месо и алкохол убили Александър Македонски"}
{"url": "https://www.24chasa.bg/novini/article/7718221", "text": "Дуа Липа, британската певица с албански корени явно обича бързата промяна. През лятото тя за три седмици се сдоби с ново гадже. Наскоро за ден от брюнетка стана блондинка, а след това загадъчно изтри всичките си досегашни снимки в инстаграм, хвърляйки в смут 35-те си милиона последователи в социалната мрежа. След като много хора се притесниха какво всъщност става с нея, певицата леко открехна вратата към случващото се. “Нова ера. Благодаря за търпението. Ще се видим скоро”, написа тя. После стана ясно, че подготвя нов албум. Подобно заличаване в инстаграм не е толкова изненадващо. Правили са го и други звезди като американската певица Майли Сайръс и канадският ѝ колега Джъстин Бийбър, преди да се появят с нов проект. Виж, бързото заличаване в любовен план на Дуа Липа е малко по-необичайно. Тя имаше 6-годишна връзка с модела Айзък Карю. Двамата първо бяха заедно между 2013 и 2017 г., но се разделиха и Дуа започна да излиза с музиканта Пол Клейн. След това отново се събраха през миналата година, но само за няколко месеца. Повторната им раздяла бе обяснена с натоварения график на певицата, който пречел да отделя достатъчно време на отношенията си с Карю. Дуа обаче издържа твърде кратко сама и след по-малко от месец, през юни, бе спипана от папараци да се прегръща с Ануар Хадид, който също е модел. Двамата са все още заедно, макар певицата вече да си спечели славата на често сменяща партньорите. Според американския психолог Клаудия Брумбау в подобно поведение няма нищо лошо, колкото и масовото мнение да е противоположно. По думите ѝ съществуват различни проучвания, които показват, че хората, които бързо влизат в нова връзка, имат по-добър романтичен живот. Заедно със свои колеги в университета в Ню Йорк тя изучава привързаността между възрастните. Един от аспектите, който са проучвали, е точно как им се отразяват разделите с интимния партньор. Учените са установили, че тези, които не чакат дълго, преди да започнат нови любовни отношения, се чувстват по-уверени, по-желани и по-обичани. “Може би, защото по този начин доказват на себе си, че могат да бъдат такива, преживявайки по-бързо бившите си половинки и зависимостта от тях да бъдат щастливи”, обяснява Брумбау пред Би Би Си. Тя допълва, че по време на изследванията си не са срещнали нито един човек, който да е останал дълго без гадже и да се е чувствал по-добре. Сблъскали са се обаче с някакво масово разбиране, че е хубаво да се изчакат поне пет месеца, преди да се започне нова връзка, тъй като, ако се влезе в такава веднага, тя ще е временна. Освен това, ако новият партньор е подобен на стария, както в случая с гаджетата манекени на Дуа Липа, нещата също са обречени на провал. Нито едно от тези две неща не се е потвърдило по време на проучванията, извършени от екипа на Брумбау. Напротив, оказало се е, че подхващащите бързо нови романтични отношения имат по-висока самооценка и по-ниски нива на тревожност. А тези с по-ниско самочувствие стават по-уверени, когато бързо си намерят ново гадже. Възможно е това да се дължи на факта, че усещането за несигурност, съществувало при старата връзка, си отива заедно с нея, а увереността нараства с бързата поява на следващ партньор, тъй като това обикновено е свързано с надежда за по-добри отношения. Разбира се, има логика и в съветите да отделяме повече време, преди да се обвържем наново, особено ако трябва да лекуваме емоционални рани и да превъзмогваме огорчения. Немалко хора споделят, че по този начин са си дали сметка за много неща и са се научили как да се предпазват от тях в следващи връзки. Проучванията обаче доказват, че нещата не се случват точно така. Обикновено преживелите травматично психическо събитие казват, че са израснали личностно заради субективни емоции, наречени положителни илюзии, но в действителност промяна няма. “Хората понякога са склонни да преувеличават оценките си, за да подхранват своето достойнство”, казва психологът Тай Таширо. Негово изследване в университета в Мериленд е установило, че скоростта, с която намираме ново гадже, не влияе върху личностното израстване. Така че можете да чакате, колкото искате, без да влизате в нова връзка, но това няма да ви направи по-добри или по-опитни. Далеч по-важно е кого или какво обвинявате за раздялата. Тези, които смятат, че тя се дължи на странични фактори като работа или други членове на семейството, показват повече напредък след нея. А обвиняващите себе си обикновено споделят, че са в застой. Така че мъдростта, която ще бъде извлечена, също е сериозен фактор. “Най-много ме впечатли поуката, която си беше взел един мъж след приключила връзка. Той сподели, че се е научил да казва “прости ми”, посочва Таширо. “Обикновено хората пренасят стила си на обвързване от една връзка в друга, но го правят по-осезаемо, ако новият партньор прилича на бившия. Те обичат последователността. Тези, които влизат в нови отношения по-бързо след скъсване, намират повече прилики между предишния и сегашния партньор. Не можем да кажем със сигурност дали наистина такива съществуват, но те виждат така нещата”, обяснява Брумбау. Така че бързото започване на нова връзка може и да не е универсалното лекарство за сърдечни рани, но не е и бедствие, както някои моралисти се опитват да го представят. Разделите са трудни и не е добре да се обвинява някой, който бързо иска да върне любовта в живота си, съветват психолозите. Важно е да се разбере, че всеки от нас има свой собствен стил на привързаност и степента, до която се нуждаем от емоционална подкрепа, се определя от чувството за сигурност.", "date": "2019.10.26", "title": "Добре ли е да скочиш от едно легло в друго"}
{"url": "https://www.24chasa.bg/novini/article/7718695", "text": "“Може да има и друг човек на земята с по-нисък глас от моя, но аз реших да документирам своя и това вече е факт. България ще остане в историята с това”, казва певицата Марияна Павлова от Смолян. Тя бе призната от Книгата на рекордите “Гинес” за най-ниския контраалт в света със специален сертификат. В Лондон, където Марияна живее, в специални условия и при строги правила са констатирани 57,9 херца на гласа ѝ. Контраалтът е женски певчески глас, най-ниската разновидност на алта. Характеризира се с дълбоки, плътни, ниски тонове, напомнящи мъжки глас. В популярната музика в такъв диапазон на гласа се изявяват Адел, Шакира, Тина Търнър “Условието за рекорда беше да започна от произволен тон и без въздух, хроматично (на полутонове) да стигна до тона, за който кандидатствах - (B Flat) си бемол на контра-октава. Пях само вокал “о”, защото е удобен за гласа. Ако си представим пианото, изпетият от мен тон отговаря от ляво на дясно на шестия черен клавиш - си бемол на контраоктава. Този тон е от регистъра на бас-баритоновите мъжки гласове”, обяснява Павлова. Рекордът е осъществен на 3 юни т.г. при Анди Брук - тонрежисьор и собственик на студио в Лондон, който работи с известната група Status Quo. Официални свидетели на постижението стават композиторът, диригент и педагог Дерек Джоузеф Куунг и цигуларят Уилиам Фицморис. “Със сигурност мога да изпея песен и с по-ниски тонове от този при рекорда, но целта ми бе да го постигна и затова не рискувах”, казва Павлова. Според нея отдавна мечтаела за този рекорд. В семейството ѝ също я насърчавали. Когато се зародила идеята за рекорда, търсила начини да го постави със съдия Като си решил да направиш постижение със съдия, му се заплаща хонорар от порядъка на $ 5-6 хил. Негова грижа обаче е да осигури звукозаписно студио, подходяща апартура, екип и формалности по апликационните форми. Тогава търсела спонсори, тъй като нямала нужната сума, но безуспешно. Сега постига рекорда безплатно. Кандидатствала миналата година, но тогава била спряна по формални причини. Забравили да впишат в апликациите, че по време на рекорда не е взимала стимуланти - хапчета, бонбони, наркотици и др., за да постигне тези ниски тонове. И рекорда миналата година отишъл при Хелън Лий Хей, но родопчанката я измества тази година, тъй като изпява с една терца по-надолу. Англичанката записала гласа си в Германия във вокална тоналност, която българката пее от 19 г. Подобни композиции ѝ писал тогава известният композитор проф. Стефан Драгостинов.   Рекордьорката ни е “златен глас”, специално поканен за концерта за 25-годишнината на “Драгостин фолк национал” на 22 октомври т.г. в София, където също ще бъде отбелязано световното ѝ постижение. “Тази година изискваха двама свидетели, които са утвърдени музиканти и могат да потвърдят рекорда, освен апаратурата, която го измерва, тъй като колкото е по-нисък гласът, толкова са по-малки херцовете”, обяснява певицата. В подготовката помагал и съпругът ѝ Ваньо Андонов, който е оперен певец. “Ниският глас явно ми е наследство. Майка ми пее контраалт, дъщерите ми, които не се занимават с музика, но пеят добре, също са контраалт”, казва Марияна. Тя е дъщеря на именитата родопска певица Христина Лютова, която има стотици записи. 79-годишната ѝ майка е била 46 г. на сцена, от които 32 с ансамбъл “Родопа”. Пяла е и в ансамбъл “Филип Кутев”, част е и от дамското трио “Родопея”. През 1976-а е удостоена със званието “заслужила артистка”. Христина Лютова сега не пее професионално, тъй като има здравословни проблеми - наскоро ѝ е поставен пейсмейкър. Но подкрепя изцяло дъщеря си. Наследничката ѝ е завършила Музикалното училище в Широка лъка, след което 16 г. е в състава на ансамбъл “Родопа”. Следват “Космическите гласове”, “Драгостин фолк национал”, “Големите български гласове”, камерните формации квартет “Славей” и кабaтрио “Родопея”. Павлова винаги е била най-ниският глас в хорове и формации. “За мен специално композитори са писали най-ниските тонове. На концерти винаги са питали кой е мъжът във вашия хор”, казва певицата. В кариерата се засичат с майка ѝ в “Родопея”. Веднъж трябвало да пътуват за концерт във Франция. Когато отишли във френското посолство за визи, служителят, който одобрява кандидатите, преценил, че май не са певици, защото не ги бил чувал. Намекнал дори, че щели да пътуват с икономически намерения. Родопчанките, за да докажат, че действително пеят и отиват на концерт, запели в посолството и онзи веднага се убедил, че става дума за големи български гласове Марияна попаднала случайно в Лондон. Отишла да помага на дъщеря си Таня и да гледа внучката Алекса, която сега е на 6 г., и така останала да живее там. “Внучката, която е наполовина китайка, е толкова талантлива, че може да подмине и мен, и баба си с уменията си. Алекса вече свири в рок банда в училището, ходи на уроци по пиано и барабани и прави бийтбокс”, казва Павлова. Родопчанката с най-ниския глас сега ще преподава музика в своя школа. Първите ѝ ученици са руснаци и китайци. Осигурил ги зет ѝ Джи Чин, който е икономист по професия и работи като туристически гид, но е много музикален. “Уча ги на солфеж и музикална техника. Понякога и на популярни песни. Тези две нации имат голямо уважение към музиката и считат, че тя трябва да присъства в уменията им”, споделя родопчанката. Въпреки че живее далеч от родината, Марияна не пропуска фолклорни прояви в британската столица. “Крайно време е, ние - българите, да спрем да гледаме кой, защо, кога, къде и колко, а да се вгледаме в себе си и да се гордеем с красивата си родина, древния произход, богата история, знания, можене и физическа красота! Това мисля аз и то е водещо в моя характер”, категорична е певицата. ВАЛЕНТИН ХАДЖИЕВ Явно съм наследила майка ми - тя пее контраалт, казва певицата", "date": "2019.10.26", "title": "Рекорд, признат за \"Гинес\": гласът на Марияна е 57,9 херца - най-ниският на Земята"}
{"url": "https://www.24chasa.bg/novini/article/7729918", "text": "Тежка катастрофа с двама пострадали затрудни снощи движението по пътя Русе-Разград, край село Бъзън. Челно са се блъснали два автомобила. Веднага на място са били изпратени екипи на полицията, на Спешна помощ и на противопожарната служба. При удара са пострадали 23-годишна жена и мъж на 26 години. Те са откарани в русенската болница, и двамата са получили фрактура на крак. Движението по път I-2 Русе – Разград в района на село Бъзън се осъществяваше в едната лента и се регулираше от екип на полицията, съобщиха от АПИ.", "date": "2019.10.26", "title": "Челен удар на пътя Русе - Разград прати двама в болница"}
{"url": "https://www.24chasa.bg/novini/article/7729932", "text": "Не се допуска предизборна агитация 24 часа преди изборния ден и в деня на изборите, съгласно разпоредбите на Изборния кодекс /ИК/. Събота е ден за размисъл преди произвеждането на съответния вот, в случая - преди местните избори. Законът предвижда някои забрани, които важат и за самия изборен ден. Освен че не се допуска политическа агитация, не се разрешава и оповестяването под каквато и да било форма на социологически проучвания до затварянето на изборните секции. Според ИК е недопустимо също и разпространяването на нови агитационни материали, както и унищожаването на материали, поставени в съответствие със законовите изисквания на местата, определени от кмета на съответната община. В различните държави \"изборната тишина\" трае различно - от 48 часа до три дни, поясни БТА. Денят за размисъл е и ден за финална подготовка на изборните секции - обособяват се например т. нар. тъмни стаички за гласуване. До изборния ден ЦИК регистрира наблюдатели и публикува на интернет страницата си техен регистър. В самия ден на вота и до края на гласуването законодателят у нас е забранил да се поставят в изборните помещения агитационни материали на партии, коалиции и инициативни комитети, както и на по-малко от 50 метра от входа на сградата, в която са секциите. Когато секционната избирателна комисия установи наличие на подобни материали, тя незабавно ги отстранява - при необходимост - със съдействието на кмета или кметския наместник и на органите на МВР. В изборното помещение не се допускат лица с поведение, накърняващо добрите нрави, както и лица, носещи предмети, опасни за живота и здравето на гражданите. В местата за гласуване се забранява влизането на въоръжени лица. Не се разрешава използването на мобилни телефони, фотоапарати или друга възпроизвеждаща техника с цел заснемане на начина на гласуване. При нарушаване на забраната комисията незабавно обявява бюлетината за недействителна и отбелязва това обстоятелство върху бюлетината и в графата \"Забележки\" на избирателния списък. Избирателят не се допуска повторно до гласуване, предвижда Изборният кодекс. В помощ на желаещите да гласуват, дирекцията \"Български документи за самоличност\" е създала нужната организация за работа, информира МВР. Служителите от звената на дирекцията при СДВР и ОД на МВР ще работят и на 27 октомври, от 8.30 до 19.30 часа, и ще съдействат на българските граждани, които не притежават валидни документи за самоличност, да упражнят правото си на глас в деня на изборите за общински съветници и за кметове. При произвеждане на втори тур на изборите за общински съветници и за кметове /3 ноември/ ще се издават нови удостоверения - от 29.10.2019 г. до 3.11.2019 г., включително, уточняват от вътрешното ведомство.", "date": "2019.10.26", "title": "Днес не се допуска предизборна агитация"}
{"url": "https://www.24chasa.bg/novini/article/7729948", "text": "Полицията в канадския град Уиндзор арестува крадла, която погрешка седнала в полицейска кола. Тя объркала автомобила с нейния собствен. Сигналът е подаден от магазина, от който жената се е опитала да краде, предаде  .", "date": "2019.10.26", "title": "Крадла обърка колата си с патрулка, арестуваха я"}
{"url": "https://www.24chasa.bg/novini/article/7729470", "text": "В неделя първо преминаваме към зимно часово време - в 4 часа сутринта, а след това избираме кметове на общини, на райони и на кметства и общински съветници в 11 660 секции в цялата страна. Ако след 20 ч пред секцията има хора, които още не са успели да гласуват, член на СИК трябва да събере личните им карти и те да упражнят правото си на глас. В тези случаи гласуването може да бъде удължено до 1 час. Преди да влязат в тъмната стаичка, избирателите трябва да знаят, че за първи път на местни избори у нас номерата в бюлетината на партиите, коалициите, местните коалиции и независимите кандидати са от 1 до 100. Също така за първи път партиите и коалициите, регистрирани в ЦИК, са с един и същи номер в бюлетината във всички общини, в които имат кандидати. Ако някоя от тях участва в местна коалиция в дадено населено място обаче, номерът е различен. Друга новост са номерата в преференциите. За да се избегне дублиране на вота за партия с този на кандидат за общински съветник, поставен под същия номер, станало известно като феномена 15/15, Освен това предпочитанието за даден кандидат за съветник се отбелязва в кръгче. Най-много кръгчета има в бюлетината за общински съветници в София - от 101 до 161, заради броя на мандатите в СОС, които са 61. Това са първите местни избори, в бюлетината за които вече фигурира опцията “Не подкрепям никого” най-отдолу след имената на всички кандидати. Отбелязването му се брои за действителен глас, но не влияе при разпределянето на мандатите за общински съвет. С вота за кмет обаче е друго - протестният вот “Не подкрепям никого” се брои като част от действителния, с което ще повлияе на процента, спрямо който се определя има ли избран още на първи тур. Най-дълги са бюлетините за кмет на София - с 20 кандидати, и за Пловдив - с 14. В 5 общини пък - Бойница, Сърница, Етрополе, Сатовча и Симитли, има само по един кандидат-кмет, както и в 397 кметства. И там ще се гласува утре, като кандидатът е избран, дори и да е получил само един действителен глас. Правото си на глас в неделя могат да упражнят избиратели с постоянен адрес на територията на съответното населено място 6 месеца преди изборния ден - 26 април. Същият е и срокът за тези с настоящ адрес, но те трябва и да са подали до 12 октомври заявление за гласуване в общината, в която живеят. Същото е условието за ученици и студенти, ако искат да гласуват по настоящия си адрес. На местните избори могат да гласуват и граждани от ЕС със статут на постоянно или продължително пребиваващи у нас. За тях също важи изискването са уседналост. Такова заявление са подали 770 чужденци. Избиратели със зрително, слухово или друго увреждане, които не могат сами да гласуват, може да влязат в тъмната стаичка с придружител по преценка на председателя на съответната секция. От ЦИК съветват избирателите Това става онлайн в сайта на ГД ГРАО - grao.bg/elections, на безплатен номер 0800 1 47 26 или с есемес с ЕГН на 18429 срещу 0,25 лв. без ДДС. Друг съвет на ЦИК е примерен начин за сгъване на бюлетината, така че да се опази тайната на вота и гласът да не бъде обявен за недействителен. Първо член на секционната комисия откъсва бюлетина от кочана пред избирателя и му я показва, за да се увери, че е празна. После поставя печат на едно от местата на гърба. След това се препоръчва той да я сгъне по широчина, така че горният край да опира в сивата черта под последната листа, без да се закриват номерът и перфорацията, а местата за поставяне на печатите трябва да останат от външната страна. После бюлетината трябва да се сгъне още веднъж по широчина, спазвайки същите условия за номера и печатите, и се подава на избирателя. В София, Пловдив, Варна и Благоевград, където бюлетините за общински съветници са по-широки и на 3 колони (заради големия брой кандидати), ЦИК дори препоръчва бюлетината да се сгъне и трети път по вертикала. В София бюлетината има 34 кандидатски листи, във Варна и Благоевград са по 29, а в Пловдив - 24. Отбелязването на вота става с химикал, пишещ със син цвят, като се поставя знак Х или V пред името на желания кандидат или партия. По същия начин се гласува с преференция в кръгчето в бюлетината за общински съветници. Поставянето ѝ не е задължително, но бюлетина Най-лесно е да изберете кандидата, за когото ще гласувате, още преди да влезете в тъмната стаичка, като се уверите кой е номерът му. Освен в стаичката списъците на всички кандидати за всеки вид избор ще са поставени и пред секциите. При попълнена грешно бюлетина избирателят има право да поиска втора. Но при повторна грешка не може да получите трета бюлетина. След като излезе от тъмната стаичка, избирателят подава сгънатата бюлетина на член на комисията, който сверява номерата и поставя втори печат. После човекът от СИК откъсва по перфорацията полето с номера на бюлетината, което се пуска в непрозрачна кутия, връща бюлетините на избирателя и той ги пуска в урната. “Това са най-сложните и тежки избори, а в София ще е още по-трудно, защото ще се гласува с 3 бюлетини, а в 32 кметства - с 4. Това означава, че трябва да приемем над 4800 протокола. Затова разработихме приложението и съветваме членовете на секционните комисии първо да въведат данните от гласуването в него, за да са сигурни, че няма грешки, и след това - в самите протоколи”, каза шефката на ОИК - София, Полина Витанова. На проведените обучения са присъствали около 80% от членовете на СИК, които в неделя ще броят бюлетините. В столицата ще има 1609 секции. Софиянци ще избират между 34 листи общински съветници, 20 кандидати за кмет на града, 343-ма - за кметове на 24-те района и 93-ма - за кметове на 32 кметства. Над 4800 членове на секционни комисии ще се съберат в “Арена Армеец” след края на изборния ден. Те ще влизат през 3 входа. Осигурени са 140 технически сътрудници, които ще им помагат. В залата ще има обособени кътове с екрани, на които ще се прожектират български филми. Осигурени са и игри - табла, карти, “Не се сърди, човече”, с които да запълват времето си, докато чакат да отчетат данните. Ще има и 5 медицински пункта. Призовавам за търпение и спокойствие. Изчакване ще има със сигурност. Разбирате, че на един член на ОИК се падат по 120 протокола. Процесът зависи основно от това дали протоколите са попълнени вярно. Но ще направим всичко по силите си нещата да се случат по най-добрия възможен начин”, увери Витанова. За да не се повтори кошмарът отпреди 4 г., когато повече от две денонощия членове на комисии стояха заключени в залата, съставът на ОИК е увеличен от 19 на 41 души. Забраната за продажба, сервиране и употреба на алкохол в деня на размисъл и изборния ден е на път да замине в историята с малки изключения. За София няма въведени ограничения с изключение на самите места за гласуване. И в Търново няма заповед за забрана на продажба на алкохол в изборния ден, има традиционната заповед да не се употребява алкохол в изборните секции. В Бургас също няма да има сух режим. Рестрикции не са въведени и в повечето останали големи градове. Със свои заповеди шестимата районни кметове в Пловдив обаче забраняват продажбата, сервирането и употребата на алкохол в изборния ден от 6 сутринта до 20 часа. Мерките са продиктувани с цел осигуряване на обществен ред и спокойно протичане на вота. Алкохол не може да се консумира в заведенията и на обществени места с изключение на тези, които предварително са заявили, че точно на 27-и са планирали семейни тържества. Това означава, че Заповедите на районните кметове са изпратени на органите, които съблюдават реда. В изборния ден в неделя община Стара Загора забрани продажбата, сервирането и употребата на алкохол и спиртни напитки в търговските обекти, заведенията за обществено хранене и други обществени места за времето от 7 до 21 ч. Заповед за това вече издаде временно изпълняващият длъжността кмет Янчо Калоянов. Изключение се прави само за сватби, кръщенета или тъжни обреди. Също във времето между 7 и 21 часа в изборния ден на територията на общината няма да се допускат и масови прояви на открито, които създават предпоставки за нарушаване на обществения ред. Във Варна също забраниха алкохола.", "date": "2019.10.26", "title": "В неделя спим с час повече, после избираме кметове"}
{"url": "https://www.24chasa.bg/novini/article/7729962", "text": "Около един милион души участваха в мирна демонстрация в чилийската столица Сантяго в петък и поискаха радикални реформи в страната, предаде ДПА. \"Днес Чили преживява исторически ден. Регионът на Сантяго (административна единица - б.ред.) играе водеща роля в мирното шествие на около един милион души, които представляват мечтата за едно ново Чили\", написа кметът на столицата Карла Рубилар в туитър. Според местните власти около 18 часа местно време (21 часа по Гринуич) над 820 хиляди души са се били събрали мирно на площад Бакедано, една от основните забележителности в центъра на Сантяго. Демонстрантите, които настояват за оставката на президента Себастиан Пинера, преминаха пред сградата на правителството без инциденти, съобщи БТА. Протести се провеждат и в други градове на страната, сред които Валпарайсо, Пунта Аренас и Вина дел Мар. \"Огромното, радостно и мирно шествие днес, на което чилийците поискаха по-справедливо Чили с повече обществена подкрепа, отваря пътя към бъдещето и надеждата\", написа в туитър в петък вечер президентът Пинера. \"Всички ние чухме посланието. Всички ние се променихме. С единство и помощ от Бога ние ще поемем по пътя към едно Чили, по-добро за всеки\". Междувременно армията потвърди, че в събота в столицата отново е наложен комендантски час от 23 часа вечерта до 4 часа сутринта. През последната седмица южноамериканската страна е разтърсвана от протести, в които загубиха живота си 19 души. За пет от жертвите се смята, че са убити от силите за сигурност. Президентът Пинера отмени увеличението на цената на билетите за метрото, което беше повод за протестите. Освен това той обяви реформи, насочени към облекчаване на положението на най-бедните граждани, като увеличение на пенсиите и на минималната заплата. Въпреки това протестите продължават, а демонстрантите отхвърлят реформите като недостатъчни и настояват за изтегляне на армията от улиците. В четвъртък Пинера обяви, че правителството работи върху план на отмяна на комендантския час и извънредното положение, наложено в много градове и региони.  ", "date": "2019.10.26", "title": "Около един милион демонстранти настояват за реформи в Чили (Снимки)"}
{"url": "https://www.24chasa.bg/novini/article/7729970", "text": "Труповете от камиона-ковчег \"Скания\" са оставили кървави отпечатъци в хладилния контейнер, пише вестник \"Мирър\". Според изданието жертвите са били или голи, или оскъдно облечени. Някои семейства във Виетнам се оплакват от изчезването на техните роднини.  \"Умирам, защото не мога да дишам. Обичам те много... съжалявам\", написало момичето. Все още обаче не е известно със сигурност дали тя е сред жертвите.", "date": "2019.10.26", "title": "\"Мирър\": Труповете в камиона-ковчег били голи или оскъдно облечени, оставили кървави дири"}
{"url": "https://www.24chasa.bg/novini/article/7729973", "text": "Цената на оранжерийните домати се понижи с 11.7 на сто, до 2,03 лева за килограм, а цената на оранжерийните краставици се повиши с 5,2 на сто, до 1,22 лева за килограм. Картофите поевтиняват със 7,5 на сто и се продават по 0,62 лева за килограм. Морковите поевтиняват с 11,2 на сто и се търгуват по 0,60 лева за килограм. Зелето поевтинява с 9,5 на сто и се продава по 0,57 лв./кг. Зелените чушки поевтиняват с 0,9 на сто и се търгуват по 1,13 лв./кг. Червените чушки се продават средно по 1,50 лева. Ябълките поевтиняват с 10,5 на сто, до 0,85 лв./кг. Лимоните поскъпват с 2,6 процента и се продават по 2,34 лева за килограм. Гроздето поскъпва със 7,7 на сто, до 1,40 лева за килограм, предаде БТА. Кравето сирене поевтинява с 0,5 на сто и се търгува по 6,25 лв./кг; кашкавалът, тип \"Витоша\", се купува по 10,67 лв./кг. Олиото се продава по 1,96 лева за литър. Пакетче краве масло от 125 грама се продава по 2,15 лева. Пилешкото замразено месо поскъпва с 1,8 на сто и се търгува по 4,02 лева за килограм на едро в края на седмицата. Захарта се търгува по 1,28 лв./кг. Брашното, тип \"500\", поевтинява с 3,1 на сто, до 0,95 лева/кг. Цената на ориза се понижава с 1,5 на сто, до 1,92 лева за килограм. Яйцата се продават средно по 0,19 лева за брой.", "date": "2019.10.26", "title": "Цената на оранжерийните домати са понижи до 2,03 лева"}
{"url": "https://www.24chasa.bg/novini/article/7729978", "text": "Премиерът Бойко Борисов поздрави във фейсбук строителите с професионалния им празник.", "date": "2019.10.26", "title": "Борисов към строителите: Гордейте се с изграденото от Вас!"}
{"url": "https://www.24chasa.bg/novini/article/7729981", "text": "Завишени нива на азотен диоксид по големите кръстовища в центъра на София са отчетени дори и през лятото, съобщи Стефан Димитров от airsofia.info пред . „Започнахме още през юни да измерваме освен фините прахови частици, но и азотния диоксид – типичен за автомобилния трафик и го направихме през лятото, така че да няма съмнения от къде произтича той. Започнахме със София, но в момента измерваме и в други големи градове на страната. Резултатите от август и септември показаха, че дори и на празен град, имаме проблем на оживените кръстовища и там, където има трафик”, уточни Стефан Димитров. През последните 4 месеца доброволци измерват нивата на азотен диоксид във въздуха в София, като на 30 места поставят специални измервателни уреди. В централната част на града доброволческите станции са единствените, които следят за качеството на въздуха, тъй като станциите на екоминистерствсто са разположени в по-крайните квартали на града. Освен азотния диоксид, проблем е и превишената концентрация на фини прахови частици (ФПЧ), в резултат на което по данни на СЗО 41 души всеки ден умират преждевременно. Изследванията на airsofia.info показват още, че в големите жилищни квартали на София няма проблем, но в центъра на града, в оживения трафик или когато се разхождате наоколо или спортувате, имате голям проблем, посочи още Стефан Димитров. По думите му мръсният въздух е особено опасен за децата, защото се носи в ниското. Скоро идва отоплителният сезон, който е предпоставка за превишаване на нормите на замърсители.", "date": "2019.10.26", "title": "Завишени нива на азотен диоксид в София"}
{"url": "https://www.24chasa.bg/novini/article/7728901", "text": "Командировката беше реализирана по европейската програма Еразъм +. Последователно бяха осъществени делови срещи с ректора на кипърския университет - Prof. Philippos Pouyioutas и неговия екип - prof. Edna Yamasaki – Vice rector for Academic affairs; prof. Constantinos Phellas – Vice rector for Faculty and Research, prof. Andreas Polemitis – Vice rector, както и работни срещи по групи с деканите на факултета по бизнес - prof. Angelika Kokkinaki и факултета по инженерни науки - prof. George Gregoriou. University of Nicosia e най–големият университет в Южна Европа, в който обучението се извършва на английски език. В него се обучават над 12 000 студенти от над 70 държави по близо 100 бакалавърски, магистърски и докторски образователни програми. Основни конкурентни предимства на този университет са: • първо място в Европа по онлайн/дистанционно обучение (половината от студентите в университета се обучават в онлайн/дистанционна форма). University of Nicosia е първият университет в Европа, на който са присъдени 5 звезди за онлайн/дистанционно обучение; • първо място в света в обучение по блокчейн и дигитални валути; • международна студентска мобилност с над 400 университета по света; • широк спектър от модерни, адекватни на потребностите на бизнеса образователни програми; • високо качество на обучение, основано на придобити образователни степени и специализации на преобладаващата част от преподавателите в авторитетни европейски и американски университети; • модерна образователна и научно – изследователска инфраструктура (над 100 млн. евро инвестирани в сградния фонд на университета); • рекламна дейност на много високо ниво и др. На срещите с ръководния екип на кипърския университет бяха споделени множество добри практики от неговата дейност и управление, които ръководството на ТУ – Варна ще включи в своята мандатна програма за приложение. Бяха обсъдени и възможности за стартиране на съвместни магистърски програми (двойни дипломи), както и проекти в образователната и научно – изследователска дейност.", "date": "2019.10.26", "title": "Технически университет – Варна стартира активни партньорски взаимоотношения с University of Nicosia, Кипър"}
{"url": "https://www.24chasa.bg/novini/article/7729935", "text": "Youdao, Inc., компания за електронно обучение към китайския интернет гигант NetEase, обяви началото на работния ден на Нюйоркската фондова борса в петък, с което обяви първоначалното си публично предлагане (IPO) на пазара за акции в САЩ. То е в размер на 5,6 милиона в ADS акции на единична цена от 17 долара, информира китайската компания, съобщи  . Общият размер на IPO и частните ценните книжа е приблизително 220 милиона долара. Основана през 2006 г, платформата Youdao има над 100 милиона активни потребители. Нетните й приходи отчетоха ръст от 67% на годишна база до 79,9 милиона долара за първата половина на 2019 г. Речникът на платформата Youdao Dictionary, стартиран през 2007 г е безплатен за използване, както и номер едно езиково приложение в Китай за 2019 г.", "date": "2019.10.26", "title": "Китайската платформа за електронно обучение Youdao дебютира на американската фондова борса"}
{"url": "https://www.24chasa.bg/novini/article/7729984", "text": "Американски съдия потвърди законността на разследването, започнато от демократите в Конгреса за импийчмънт на президента Доналд Тръмп. Той разпореди правителството да предостави нередактирано копие на доклада на бившия специален прокурор Робърт Мълър за руска намеса в изборите през 2016 г., съобщи Ройтерс. Федералният окръжен съдия Берил Хауъл отхвърли в петък аргументите на републиканците срещу разследването за импийчмънт и отсъди, че долната камара на Конгреса не е задължена да приема формално решение, за да започне процедурата. Съдията даде на министерството на правосъдието срок до другата сряда да предостави заличения материал от доклада на Мълър, който беше поискан от правната комисия на Камарата на представителите, предаде БТА. \"В действителност министерството на правосъдието и Белият дом явно са блокирали усилията на Камарата да получи информация чрез призовка и чрез съгласие, като Белият дом открито е заявил, че администрацията няма да сътрудничи на исканията за информация от Конгреса\", се казва в решението на съдията. Председателят на Камарата на представителите Нанси Пелоси определи решението като \"още един удар върху опита на президента Тръмп да се постави над закона\". По отношение на заличените пасажи от доклада на Мълър министерството на правосъдието твърди, че редактираната информация не може да бъде разкрита, защото съдържа материали от съдебни изслушвания, които е необходимо да бъдат засекретени. Съдията обаче отхвърли този аргумент и заяви, че импийчмънт, който не се основава на всички относими доказателства, ще подкопае общественото доверие в процеса. Специалният прокурор Робърт Мълър внесе през март в министерството на правосъдието доклада си, в който се проследява руската пропагандна и хакерска кампания в полза на кандидатурата на Тръмп през 2016 г., както и широките контакти между предизборния щаб на Тръмп и Москва. След това обаче главният прокурор Уилям Бар публикува доклада със заличени и редактирани пасажи. Самият Мълър заяви, че разследването е установило недостатъчни доказателства за криминален заговор между Тръмп и неговия щаб от една страна и Русия от друга. Междувременно в петък Републиканският национален комитет (РНК) прие извънредна резолюция, в която заявява, че \"сега повече от всякога подкрепя безрезервно\" президента Тръмп в разследването за импийчмънт, започнато от демократите, предаде Асошиейтед прес. Комитетът определя процедурата като \"откровено партизанско разследване за импийчмънт\". В документа се казва, че РНК призовава демократите да \"осигурят на президента Тръмп, както на всеки друг американец, справедлив процес, който да включва правото да разпита обвинителите си, да призове свидетели в своя защита и да има основно разбиране на обвиненията срещу него, които биха могли да бъдат база за какъвто и да било импийчмънт\". Решението на Републиканския национален комитет е взето единодушно по телефона.", "date": "2019.10.26", "title": "Съд нареди Конгресът да получи целия доклад за руска намеса в президентски избори 2016"}
{"url": "https://www.24chasa.bg/novini/article/7729987", "text": "Министрите на отбраната на Хърватия, Унгария, Словакия и Словения са подписали меморандум за разбирателство за създаването на Регионално командване на силите за специални операции (Regional Special Operations Component Command - R-SOCC). Това съобщи НАТО на своята страница в интернет. Под лидерството на Унгария това многонационално командване ще увеличи способностите на четирите страни да използват ефективно специалните си части, се казва в съобщението. Предвижда се R-SOCC да достигне началните си оперативни възможности през януари 2021 г., а пълна оперативност - до декември 2024 г. Командването ще позволи на всяка от държавите да използва собствените си сили отделно, като съществено се възползва от интегрираната структура на регионалното командване, когато тя бъде активирана за разгръщане, подчерта БТА. На церемонията по подписването заместник-генералният секретар на НАТО Мирча Джоана подчерта значението на инициативата. \"Доколкото силите за специални операции представляват изключително гъвкав инструмент в съвременните конфликти, церемонията по подписването прави важна стъпка към укрепване на специалните сили в региона и засилване на сътрудничеството и оперативната съвместимост в рамките на Алианса\", каза Джоана.", "date": "2019.10.26", "title": "4 европейски членки на НАТО създават съвместно командване за спецоперации"}
{"url": "https://www.24chasa.bg/novini/article/7729990", "text": "Администрацията на американския президент Доналд Тръмп възстановява някои търговски привилегии за Украйна, след като страната прие законодателство за защита на правата на интелектуална собственост, предаде Асошиейтед прес. Тръмп частично отмени търговските привилегии за Украйна през декември 2017 година, посочвайки като основание липсата на защита на интелектуалната собственост. Според американското правителство законодателството, прието от Киев през 2018 година, включва мерки за успокояване на тези опасения въпреки някои недостатъци, уточни БТА. Администрацията във Вашингтон обяви, че някои от търговските привилегии на Украйна ще бъдат възстановени. Опитите на Тръмп да притисне украинското правителство да разследва политическите му опоненти от Демократическата партия са в центъра на процедурата по импийчмънт срещу президента, припомня АП. Вестник \"Уолстрийт джърнъл\" съобщи по-рано тази седмица, че възстановяването на преференциалния режим за Украйна е било забавено, тъй като Тръмп е задържал военна помощ за близо 400 млн. долара, за да си осигури съдействието на Киев.", "date": "2019.10.26", "title": "Вашингтон възстановява търговски привилегии за Украйна"}
{"url": "https://www.24chasa.bg/novini/article/7729997", "text": "Най-малко осем души са загинали, а още двама са в неизвестност в префектура Чиба източно от Токио поради проливните дъждове. Те обхванаха централната и североизточната част на Япония, съобщи телевизия Ен Ейч кей. В Чиба в петък за половин ден падна месечната норма на валежите, което доведе до преливане на реки и активиране на свлачища. Големи щети са нанесени на оризища и други селскостопански култури. Под вода са няколко гари и пътища. Около 4700 домове са без вода, предаде БТА. Дъждовете нарушиха и транспорта между летище Нарита и Токио. В резултат около 4800 души са прекарали нощта на терминалите, защото не са могли да стигнат до столицата. Ситуацията се усложнява и заради това, че Чиба и други райони на Източна Япония преди две седмици бяха ударени от тайфуна Хагибис, който също предизвика наводнения и свлачища. Тогава загинаха 86 души, а осем все още са в неизвестност.", "date": "2019.10.26", "title": "Най-малко осем души загинаха при пороите в Япония (Снимки)"}
{"url": "https://www.24chasa.bg/novini/article/7730137", "text": "Още виетнамски семейства обявиха днес, че техни роднини може би са сред 39-те жертви, открити мъртви в контейнера на камион в югоизточна Англия, предаде Асошиейтед прес. Британската полиция първоначално обяви, че загиналите вероятно са китайци, но призна, че \"нещата са в развитие\". Бащата на 20-годишния Нгуен Дин Луонг във Виетнам каза, че се бои, че синът му е сред мъртвите. Той каза пред АП, че не се е свързвал с него от миналата седмица, когато момчето казало на баща си, че ще се присъедини към група в Париж, която се опитва да достигне до Англия, съобщи БТА. \"Той често се обаждаше вкъщи, но от миналата седмица, когато говорихме за последно, от него няма никаква вест, - каза Нгуен Дин Гиа. - Казах му, че може да отива където иска, стига да е безопасно, и да не се безпокои за пари, аз имам грижата за това.\" Бащата обясни още, че синът му е напуснал дома в централната провинция Хатин през 2017 г., за да работи в Русия, а по-късно в Украйна. През април 2018 г. пристигнал в Германия, а после във Франция. Казал на семейството си, че иска да отиде във Великобритания. По-големият брат на Луонг - Фам Дин Хай, каза, че Луонг имал татуировка на дясното си рамо, изобразяваща молещи се ръце върху кръст. Семейството добави, че е съобщило тази информация на местните власти. Виетнамското посолство в Лондон съобщи вчера, че е влязло във връзка с полицията относно изчезнала жена, смятана за една от мъртвите в камиона. Говорител на посолството допълни, че е получило обаждане от семейство във Виетнам, което твърди, че тяхната дъщеря не се е обаждала след откриването на камиона с труповете. Би Би Си съобщи вчера, че е в контакт с шест виетнамски семейства, които също се страхуват, че техни близки са сред жертвите. Роднините на 26-годишната Фам Ча Ми казали на телевизията, че не могат да установят контакт с нея от вторник вечерта, когато за последно получили СМС, в който тя съобщава, че се задушава. \"Извинявайте много, мамо и татко... Моето пътешествие в чужбина приключва неуспешно, - написала тя. - Мамо, обичам ви много тебе и татко. Умирам, защото не мога да дишам. . . Мамичко, толкова съжалявам.\" Католическият свещеник Данг Ху Нам от малкото градче Йен Тхан в централната виетнамска провинция Нгеан, на 300 км южно от Ханой, изрази пред Ройтерс мнение, че повечето от жертвите в камиона вероятно са от този затънтен аграрен район на страната, занимаващ се с отглеждане на ориз. Отецът каза, че е във връзка с няколко семейства на загиналите в камиона. \"Целият район потъна в скръб, - заяви той. - Все още събирам данни за всички семейства на жертвите и довечера ще отслужа молитвена служба за тях. Това е катастрофа за нашата община.\" Над потъналото в мъгла и подгизнало от дъждове градче високоговорители вече разнасят молитви за загиналите в камиона. Някои от почернените семейства твърдят, че след трагичната вест от Великобритания трафикантите са им върнали парите за проваления нелегален трафик на близките им. Едно семейство съобщи, че става дума за 38 000 долара. Виетнамското външно министерство, цитирано от Ройтерс, съобщи днес, че е инструктирало посолството си в Лондон да съдейства на британската полиция за идентификация на жертвите. Китай обяви, че все още не може да потвърди националностите и самоличностите на жертвите, обявени първоначално за негови граждани. Във виетнамското интернет пространство циркулират предположения, че жертвите може би са пътували с фалшиви китайски паспорти. \"Полицията каза, че спешно се извършва работа по установяването на самоличността на жертвите, но засега тя не може да бъде потвърдена, - заяви китайски консулски служител в Лондон, цитиран от АП. - Искам да подчертая, че каквато и да е тяхната националност, този инцидент е огромна трагедия, която насочва вниманието на международната общност към въпросите на нелегалната имиграция.\" Говорителката на китайското външно министерство Хуа Чунин каза, че китайските власти търсят информация и от полицията в Белгия, тъй като превозният контейнер е пристигнал с ферибот от Зеебрюге до Пърфийт, Англия, рано в сряда и е бил натоварен от шофьор на камион и откаран на няколко мили от там до Грейс, на 32 км източно от центъра на Лондон. Смята се, че камионът, който е регистриран в България от името на компания, притежавана от жена ирландка, е тръгнал от Северна Ирландия до Дъблин, откъдето се е качил на ферибот за Уелс, а после е прекосил южна Великобритания, за да поеме контейнера. 25-годишният шофьор е арестуван по подозрение в убийство. Вчера британската полиция арестува още трима души, заподозрени за убийство и заговор за трафик на хора.", "date": "2019.10.26", "title": "Още виетнамски семейства обявиха, че близките им са сред жертвите в камиона-ковчег"}
{"url": "https://www.24chasa.bg/novini/article/7730140", "text": "Предложението беше направено от всичките 11 членове на прокурорската колегия за г-н Гешев, продължи Машева. \"Беше направено едно много продължително обсъждане на тази кандидатура, тя беше публично оповестена с абсолютно всички документи като концепция, като кадрова справка, докладите относно професионалните му качества, относно нравствените му качества и беше една много продължителна процедура, разположена във времето, която приключи към настоящия етап с този успешен избор\", каза Даниела Машева, член на ВСС. По думите й за пръв път се гласува за магистрат, който е от прокурорските среди. Колкото до възникналата ситуация с протести, които са против направения избор тя смята, че реакцията срещу него е достигнала недопустими размери и заподозря политически страхове. Машева коментира и хипотезата президентът да не подпише указ за назначаването на Иван Гешев за главен прокурор. \"Аз смятам, че дори президентът да върне нашето решение, ние отново ще обсъдим възможността дали да внесем за гласуване същата кандидатура и при гласуване, както знаете отново, при повторно внасяне на нашето решение до президента, той тогава тогава задължен да издаде указ и да назначи избрания главен прокурор\", бяха думите на Даниела Машева.", "date": "2019.10.26", "title": "Даниела Машева: Изборът на Иван Гешев не е предрешен"}
{"url": "https://www.24chasa.bg/novini/article/7730234", "text": "Стачката на работниците на американския автомобилен гигант Дженерал мотърс (General Motors) се приближава към края си, след като синдикатът Юнайтед ауто уъркърс (United Auto Workers) се съгласи да приеме колективна сделка късно снощи, предаде ДПА. Това бе най-дългата стачка в автомобилостроенето от 50 години. След 40 дни на стачни действия съндикатът прие четиригодишен колективен трудов договор, който да сложи край на протеста, поясни БТА. Компанията и профсъюзът по-рано тази седмица постигнаха предварителното споразумение, но служителите все още не са ратифицирали документа. Договорената сделка включва 11 000 долара поощрителен бонус, две годишни увеличения на заплатите с по 3 процента и допълнителни средства за здравно осигуряване. Стачката започна на 16 септември, като множество работници напуснаха след провала на преговорите. Исканията на служителите включваха по-достъпно здравно осигуряване, сигурност на работните места и справедливи възнаграждения. Това бе първият случай на стачка в Дженерал мотърс от 12 години. Според анализатори протестът вероятно ще струва на компанията около 2 млн. долара.", "date": "2019.10.26", "title": "Четирисетдневната стачка в Дженерал мотърс приключва"}
{"url": "https://www.24chasa.bg/novini/article/7730246", "text": "Освободени са задържаните след сигнал за търговия с вот в Царево, съобщи  . Униформените са действали по сигнал за подготовка на търговия с вот. При акцията са задържани и отведени за разпит тарторите на ромските махали. По непотвърдена информация, в единия от тях полицаите са намерили голяма сума пари. Освободени са поради липса на достатъчно доказателства.", "date": "2019.10.26", "title": "Освободиха задържаните след сигнал за търговия с вот в Царево"}
{"url": "https://www.24chasa.bg/novini/article/7730252", "text": "Още не е заловен шофьорът, блъснал и убил велосипедист на кръстовището при стадион \"Локомотив\" в столицата, съобщи БТА. Издирват се очевидци. На 21 октомври около 8.20 часа на бул. \"Рожен\", близо до кръстовището с ул. \"Петър Панайотов\",  , който е отивал на работа с колело, е бил блъснат от автомобил. Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\" Константин почина от тежките травми. Остави жена и две момиченца - сираци. От СДВР апелираха хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.", "date": "2019.10.26", "title": "СДВР издирва очевидци на шофьора, убил велосипедист"}
{"url": "https://www.24chasa.bg/novini/article/7730258", "text": "Осъдената в САЩ руска гражданка Мария Бутина пристигна в Москва, съобщиха световните агенции. Самолетът на Аерофлот от Маями, с който пътуваше Бутина, кацна на московското летище \"Шереметиево\" малко преди 11:30 часа местно време, по-рано от разписанието, уточни БТА. Трийсетгодишната Бутина бе освободена вчера от федералния затвор в Талахаси, щата Флорида, където излежа 18-месечна присъда. Тя бе осъдена заради опит да се инфилтрира в консервативни американски политически групи с цел да влияе върху президентската кампания в САЩ през 2016 г. и се призна за виновна, че е действала като нерегистриран чуждестранен агент. На летището я очакваше баща й Валерий, пристигнал в столицата специално, за да посрещне дъщеря си, както и представители на множество медии. Бутина направи кратко изявление пред медиите в зоната за пристигащи пътници на московското летище \"Шереметиево\". Сред посрещачите бе и говорителката на руското министерство на външните работи Мария Захарова, допълва ТАСС. Тя направи първите снимки и видеа на срещата между баща и дъщеря, които след това бяха качени на страниците на дипломатическото ведомство в социалните мрежи.  ", "date": "2019.10.26", "title": "Самолетът на Мария Бутина кацна в Москва (Снимки)"}
{"url": "https://www.24chasa.bg/novini/article/7730265", "text": "Международната рейтингова агенция \"Стандард енд Пуърс\" (Standard&Poor's) повиши кредитния рейтинг на Гърция до ниво BB- (лат. букви) с положителна перспектива, като прогнозира, че е възможно допълнително покачване през следващата година, предадоха Асошиейтед прес и БТА. Рейтинговата агенция уточни, че ново увеличение на кредитния рейтинг на Гърция ще зависи от продължаването на изпълнението на икономическите реформи от дясноцентристкото правителство и от намаляването на уязвимостта на гръцките банки от големия дял на необслужваните кредити. Решението си да повиши рейтинга на Гърция вчера \"Стандард енд Пуърс\" мотивира с понижаване на рисковете пред гладкото изпълнение на държавния бюджет и премахването на ограниченията върху банковите депозити и капиталовите потоци.", "date": "2019.10.26", "title": "\"Стандард енд Пуърс\" повиши кредитния рейтинг на Гърция"}
{"url": "https://www.24chasa.bg/novini/article/7729945", "text": "Китайските законодатели призоваха за повече усилия в реализирането на пълния потенциал на висшето образование, предаде  . Тази седмица беше представен доклад за изпълнението на Закона за висшето образование пред Постоянния комитет на Общокитайското събрание на народните представители (ОСНП) за преглед в рамките на провеждащата се сесия. В доклада се казва, че висшето образование се развива с бързи темпове през изминалите 20 години, с 2663 университета и колежи в цялата страна през 2018 г, което е с 2,6 пъти повече спрямо 1998 г. Предлага се в документа да се обърне повече внимание на балансираното разпространение на ресурсите на висшето образование между регионите. Трябва да бъдат изработени преференциални политики за стимулиране развитието на сектора в централните и западни райони на страната, за да се гарантира равния достъп до ресурсите.", "date": "2019.10.26", "title": "Китайските законодатели призовават за повече усилия в стимулиране на висшето образование"}
{"url": "https://www.24chasa.bg/novini/article/7730268", "text": "Момиче се подвизава под името Чериса Д. във фейсбук, като сама информира за себе си в една от групата \"Видяно в София\" за снимки с оръжие в метрото в София. \"Здравейте, хора! Аз съм,, мадамата с патлака'', смутила и разсмяла дещо къде народ.... Е, благодаря на Нова Телевизия за информацията, но можеше да я отложат с един ден... Нямаше нужда майка ми, която днес е рожденичка да види дъщеря и с пистолет в метрото за добро утро... Горе ръцете! ?\" Това се оказа просто шега, а пистолетът е запалка, както се вижда от публикуваните снимки на Чериса Д.", "date": "2019.10.26", "title": "Момиче във фейсбук: Горе ръцете!"}
{"url": "https://www.24chasa.bg/novini/article/7730282", "text": "На място има два екипа на полицията. Автобусът е пътнически, на фирма \"Юнион Ивкони\". Голямо задръстване се е образувало по бул. \"Ген. Данаил Николаев\" между кръстовището с бул. \"Мадрид\" и ул. \"Оборище\". На местопроизшествието е пристигнал екип на Спешна помощ, очакват се още линейки на местопроизшествието. Има значителни материални щети по колите. Движението в района е натоварено. Автомобилите по бул. \"Данаил Николаев\" в посока от Сточна гара към гара \"Подуяне\" са спрени и изчакват на платното.", "date": "2019.10.26", "title": "Автобус и кола се блъснаха до жп гара Подуяне, блокирано е движението"}
{"url": "https://www.24chasa.bg/novini/article/7730287", "text": "Евродепутатът Илхан Кючюк бе избран за втори път за вицепрезидент на европейските либерали с най-висок резултат. Това е третият избор на г-н Кючюк, като два от тях са с най-висок резултат от всички кандидати. Между 24 и 26 октомври столицата на Гърция – Атина се проведе 40-ия Конгрес на Партията на Алианса на либералите и демократите за Европа под надслов „Мисията възможна. Ренесанс на либерализма”. Събитието събра близо 1000 делегати, които проведоха задълбочени дискусии по важни за бъдещето на Европа теми, сред които опазването на околната среда, ролята на Европа на глобалната сцена и защита на правовата държава. По време на конгреса бе избрано и ръководство на партия АЛДЕ. След преизбирането на председателя на Ханс ван Баален се състоя и избор за шест вицепрезиденти, на който евродепутата на ДПС/Обнови Европа Илхан Кючюк получи внушителната подкрепа от 84% от гласовете, което го постави на първо място сред всички кандидати. „Резултатът, който получих е преди всичко международно признание за Движението за права и свободи. През годините ние се утвърдихме като най-европейската и най-либерална партия както в България, така и в централна и източна Европа. С работата си в Европейския парламент и либералните институции доказахме, че сме системен и предвидим партньор и може да ни се гласува доверие. Ето защо, и на предстоящите местни избори в България утре, хората трябва да направят своя осведомен и ценностен избор. Дали да подкрепят политици с ясни програми за развитие и европейска легитимация или да се доверят на ширещия се популизъм без цел и посока”, заяви Кючюк. В Атина ДПС бе представено на годишния конгрес от делегация в състав - Илхан Кючюк, заместник-председател на АЛДЕ и ръководител на делегацията на ДПС в групата „Обнови Европа“ в Европейския Парламент, зам.-председателя на групата „Обнови Европа“ Искра Михайлова, евродепутата Атидже Алиева-Вели и Биршен Ибрямова, изп.-директор на фондация „Либерална интеграция“. Делегацията взе участие в дискусиите с колеги от либералното семейство и обсъждането на предложените за Конгреса резолюции, както и при избора на ръководство на партия. Приветствия при откриването на конгреса бяха отправени от лидерите на либералното политическо семейство, включително министър-председатели и еврокомисари.", "date": "2019.10.26", "title": "Илхан Кючюк е избран за вицепрезидент на европейските либерали с най-висок резултат"}
{"url": "https://www.24chasa.bg/novini/article/7730293", "text": "На Димитровден Велико Търново отбелязва 834 години от въстанието на Петър и Асен и възобновяването на българската държава. Големият християнски празник в старопрестолнината започна с празнична света литургия в църквата \"Успение Богородично\". По традиция литийно шествие премина по Владишкия мост до храма- музей „Св. Димитър Солунски”, където братята Асеневци обявяват въстанието срещу византийците през 1185 г. \"Датата 26 октомври 1185 г. винаги ще бъде сред най-светлите лъчи в цялата история на България. От Търновград България се издига до нивото на имперска сила. Независимата българска църква става с ранг на Патриаршия. Нещо повече - Търновската патриаршия е най-високото достижение в цялата ни църковна история. Търновската книжовна школа носи просвета и духовност за славяните по цял свят. И в основата на всичко това стои именно въстанието на Петър и Асен. Затова дълг на всеки от нас е да помним и да разказваме на нашите деца за този славен общобългарски акт\", каза в словото си изпълняващата длъжността кмет Снежана Данева – Иванова. На Димитровден по традиция празнуват и строителите. Приветствие по този повод отправи председателят на областното представителство на Камарата на строителите Ина Минчева – Кържилова. \"Строителството е един от най-рисковите и стресови отрасли в нашата икономика. Много проблеми има в строителството, като започнем от остарялата нормативна база при офериране и отчитане, преминем през липсата на кадри и стигнем до сивия сектор, с който се опитваме да се борим\", отчете тя. Ина Минчева поздрави колегите си с постигнатите резултати и пожела един още по-добър строителен сезон. Благодарствен молебен отслужи свещеноиконом Славчо Иванов. Бе осветен и курбан за здраве. Фолклорна програма в двора на историческата църка представиха танцьорите и музикантите от професионален ансамбъл „Искра”. Празничните прояви ще завършат в 20 ч. с излъчването на аудио-визуалния спектакъл „Царевград Търнов – звук и светлина”.", "date": "2019.10.26", "title": "834 г. от въстанието на болярите Петър и Асен отбелязват търновци (Снимки)"}
{"url": "https://www.24chasa.bg/novini/article/7730433", "text": "Президентът на САЩ Доналд Тръмп изрази днес съжаление, че вече го няма физическия бутон на iPhone за приемане на обаждания. Тръмп отправи тази критика в Туитър директно към Тим Кук, президента на \"Епъл\" (Apple), предаде Франс прес, цитирана от БТА. \"Към Тим: бутонът на iPhone беше много по-добре, отколкото прокарването с пръст!\", написа президентът на САЩ в социалната медия. Тръмп мина от смартфон със системата \"Андроид\" към iPhone през март 2017 година, когато \"Епъл\" се отказа от физическия бутон за приемане на обаждане на моделите си от горната гама в полза на 100-процентовото използване на дисплея с докосване с пръст. Изглежда именно тази промяна е причина за раздразнението на президента на САЩ, а не толкова новият iPhone 11 на \"Епъл\", който излезе на пазара миналия месец, отбелязва Франс прес. Не за първи път Тръмп критикува избора на концепцията на американския технологичен гигант. \"Не мога да повярвам, че \"Епъл\" не направи iPhone с по-голям екран. \"Самсунг\" (Samsung) ще се възползва от това. СТИВ ДЖОБС СИГУРНО СЕ ОБРЪЩА В ГРОБА\", написа Тръмп в Туитър през септември 2013 година. През март президентът на САЩ нарече шефа на \"Епъл\" \"Тим Епъл\". Това беше, за да се пести време\", оправда се Тръмп заради това, че е сбъркал името на Тим Кук.", "date": "2019.10.26", "title": "Тръмп упрекна \"Епъл\" за изчезнал бутон на iPhone"}
{"url": "https://www.24chasa.bg/novini/article/7730473", "text": "Катастрофа между кола и такси на трамвайните линии между бул. „Христо Ботев” и „Сливница”. Инцидентът е станал малко преди 17 часа. Шофьорът на едната кола е с леки охлузвания в областта на рамото, съобщава  Няма сериозно пострадали. Според очевидци, такси е засякло другата кола. Няма задръстване в района, но движението на трамваите 1,3, 7 и 6 временно е спряно.", "date": "2019.10.26", "title": "Две коли се блъснаха на трамвайните линии между бул. „Христо Ботев” и „Сливница”"}
{"url": "https://www.24chasa.bg/novini/article/7730440", "text": "Истанбул, най-големият град в Турция и в Европа, скоро може да се сблъска с недостиг на вода, предупреждава експерт. Нивата на язовирите, снабдяващи мегаполиса с питейната течност, спаднаха до средно 43,51% на 23 октомври и прогнозираната липса на валежи през следващите месеци може да доведе до водна криза. Градът е изправен пред сух период, въпреки инцидентните проливни валежи през изминалия месец. Адил Тек, ръководителят на лабораторията по метеорология в обсерваторията „Кандили”, посочва, че предстои сух период, информира  „Що се отнася до текущите данни за водата, този сух период може да повлияе на водоснабдяването на Истанбул. Сегашните водни нива намаляват с 1% на всеки четири дни. Без обилни валежи през следващите месеци Истанбул има капацитет за водоснабдяване само за 176 дни. Би било добре, ако се предприеме мярка за пестене на вода”, смята Тек. Той добавя, че валежите са намалели през последните месеци и са доста под средното ниво. „Например, средният валеж през септември, който обикновено е 68 литра на квадратен метър, спадна до едва 7 литра. През октомври средните валежи спаднаха от обичайните 60 литра на квадратен метър до само 40”. „Към момента имаме нормална прогноза за валежите до април, но като се имат предвид данните за изминалите шест месеца, валежите вероятно ще бъдат под средното ниво”, предупреди Тек. В Турция се очаква „хладна, но суха зима”. „Трябва да пестим вода. Проблемите с водата може да са основен проблем през следващото лято”, счита Тек.", "date": "2019.10.26", "title": "Истанбул скоро може да остане без питейна вода"}
{"url": "https://www.24chasa.bg/novini/article/7730446", "text": "Британското финансово министерство отложи изсичането на монета от 50 пенса, посветена на Брекзита, на която трябваше да бъда изписана датата 31 октомври. Именно тогава се предвиждаше да стане факт разводът между Обединеното кралство и ЕС, но той бе отложен за трети път, предаде АФП, цитирана от БТА. Кралският институт на британската монета спря производството на тази възпоменателна монета с датата 31 октомври и посланието \"Мир, просперитет и приятелство с всички страни\". Тези думи са взети от цитат от първата реч при встъпването му в длъжност на Томас Джеферсън, една от големите личности на американската независимост и трети президент на САЩ. Какво е бъдещето на тази монета? \"Ще вземем окончателно решение, когато настъпи моментът\", заяви говорител на финансовото министерство пред британски журналисти. Според в. \"Гардиън\" 1000 такива монети вече са изсечени. Цената на една от тях би могла да достигне 800 британски лири (930 евро) на пазара за колекционери. През март бе спряно производството на такава монета с дата на Брикзита 29 март в очакване хоризонтът да се проясни. Излизането на Великобритания от ЕС бе отлагано оттогава за 12 април, а после за 31 октомври. То отново ще бъде обсъждано идната седмица за период, чиято продължителност е неизвестна. Въпреки обещанието си да има Брекзит каквото и да се случи в края на месеца, британският премиер Борис Джонсън бе принуден от закон да поиска отлагане заради избора на депутатите те пък да отложат решението си по споразумението, постигнато с много усилия при преговорите с Брюксел.", "date": "2019.10.26", "title": "Преустановиха издаването на сувенирни монети, посветени на Брекзит"}
{"url": "https://www.24chasa.bg/novini/article/7730475", "text": "Стотици хора участваха днес в акция в подкрепа на единството на Испания и конституционния ред, състояла се в центъра на Мадрид, съобщиха местни медии. Митингът започна на площад \"Колон\". Много от демонстрантите носеха испански знамена. Организатор на митинга е крайнодясната партия \"Вокс\", предава БТА. Очаква се подобна акция да се състои утре и в Барселона. Митинги в подкрепа на единството на Испания се провеждат тези дни на много места в страната след поредицата протести на привържениците на независимостта на автономната област Каталуния. В Барселона тези демонстрации прераснаха в безредици. Страстите се разпалиха след решението на Върховния съд на страната, който осъди редица каталунски политици на дълги срокове затвор за съучастничество в организирането на референдума за независимост от 2017 година, припомня ТАСС. ", "date": "2019.10.26", "title": "Хиляди излязоха на протест в Мадрид (Снимки)"}
{"url": "https://www.24chasa.bg/novini/article/7730486", "text": "Части на сирийската армия влязоха днес в осем населени пунктове, разположени по протежение на крайграничното шосе Тел Тамер-Рас ал Айн в североизточната провинция Хасака, предаде държавната агенция САНА, цитирана от ТАСС и БТА. Според агенцията турски войски се опитали да попречат на придвижването на сирийските военни части към границата и обстреляли армейски пост в Ел Азизия. Снаряди паднали и в селището Хирбет Карадж, при което там загинали две жени. САНА твърди още, че правителствените сили са установили контрол над селищата Себатия, Ел Джамилия, Ез Захра, Хирбет Дебес, Ел Азизия, Даудия, Рашидия и Ел Касимия. Сега те продължават да се придвижват през района на Рас ал Айн към сирийско-турската граница.", "date": "2019.10.26", "title": "Сирийската армия е навлязла в 8 селища в провинция Хасака след сблъсъци с турски части"}
{"url": "https://www.24chasa.bg/novini/article/7730496", "text": "Огромните горски пожари в мексиканския щат Баха Калифорния взеха най-малко две жертви и опустошиха градчета по американо-мексиканската граница, съобщава Си Ен Ен. Загиналите са момичета на 15 и 19 години, съобщи ръководителят на Гражданска защита Антонио Роскилас. Огнища на пожарите бушуват в редица райони в северната част на щата, включително в Текате, Енсенада и Плая де Росарито. Ветровете Санта Ана в комбинация със сухото и горещо време подпомагат за разпространението на пламъците, който са най-мощната стихия в историята на Баха Калифорния, съобщава  Около 80% от огнището в Текате и около 60 на сто от пожара в Енсенада са под контрол, съобщиха местните пожарни служби. До момента стихията е изпепелила над 125 жилища, като 30 от къщите са в северния град Тихуана.", "date": "2019.10.26", "title": "Най-малко две жертви на пожарите в мексиканския щат Баха Калифорния (Снимки)"}
{"url": "https://www.24chasa.bg/novini/article/7730510", "text": "Най-малко шестима души бяха убити днес при нов ден на съпътствани от насилие протести в Ирак, където вчера загинаха 42 човека, предаде Франс прес, цитирана от БТА. Жертвите в столицата Багдад са три. Други трима човека били убити в южния град Насирия, където демонстранти опожарили къщата на представител на местните власти. В отговор от охраната открили стрелба по множеството. Протестите в Ирак срещу бедността, безработицата и корупцията започнаха на 1 октомври. След временно затишие те бяха възобновени вчера. Общо 48 човека бяха убити за по-малко 24 часа оттогава.", "date": "2019.10.26", "title": "Шест души загинаха при нови протести в Ирак (Снимки)"}
{"url": "https://www.24chasa.bg/novini/article/7730519", "text": "Тежък пътен инцидент на жп прелез край Разград се размина без жертви и ранени, предава ДарикНюз. Около 14:30 часа лек автомобил \"Нисан Кашкай\" с трима души в него загасва и спра на прелеза край Разград в посока село Дянково. Зад волана е 24-годишен младеж от Кубрат, а вътре в автомобила са двама негови спътници. В момента на техническия проблем, за нещастие, идва влак, който удря колата. Вероятно тримата са успели да слязат преди удара, защото са невредими, а колата е смачкана. Влакът успял да спре 200 след сблъсъка, а машинистът се върнал да помага. Шофьорът е правоспособен, но дал положителна проба за алкохол – 0,7 промила. На мястото на произшествието тече оглед.", "date": "2019.10.26", "title": "Влак отнесе джип край Разград"}
{"url": "https://www.24chasa.bg/novini/article/7730533", "text": "Русия разкритикува плановете на САЩ да поддържат и дори да засилят военното си присъствие в Източна Сирия, предаде Ройтерс, цитирана от  Според Москва това представлява \"международен бандитизъм\" и е мотивирано от желание да се защитят трафикантите на петрол, а не от искрена загриженост за сигурността в Сирия. Вчера американският министър на отбраната Марк Еспер съобщи, че Вашингтон ще изпрати бронирани автомобили и военни, които да пазят петролните полета да не попаднат в ръцете на терористи от групировката \"Ислямска държава\". Според Москва обаче Вашингтон няма мандат по международните закони да увеличава военното си присъствие в Сирия.", "date": "2019.10.26", "title": "Русия разкритикува САЩ за засилване на военното им присъствие в Източна Сирия"}
{"url": "https://www.24chasa.bg/novini/article/7730546", "text": "Британската полиция поиска помощ от представителите на виетнамската общност във Великобритания и чужбина, за да установи самоличността на 39-те души, открити мъртви в превозван от камион хладилен контейнер в сряда, съобщи днес висш британски полицейски служител, цитиран от Ройтерс и БТА. Главен инспектор Мартин Пасмор каза пред репортери, че не изключва наличието на други националности сред загиналите. С британската полиция обаче са се свързали най-много виетнамци, загрижени за свои близки и приятели, отбеляза той. Към момента всички 39 жертви са извадени от камиона и се намират в моргата в очакване на аутопсиите. Те обаче не са идентифицирани и у тях са намерени прекалено малко документи, заяви главен инспектор Пасмор, цитиран от Асошиейтед прес. Във връзка с твърденията, че повечето от жертвите са виетнамци, британският висш полицай се срещна днес с виетнамския посланик. В посолството на Виетнам в Лондон бе открита гореща телефонна линия за връзка с близки на потенциални жертви. Ирландската полиция заяви днес, че е арестувала около 20-годишен мъж от Северна Ирландия по подозрение, че е замесен в смъртта на 39-те човека, открити мъртви в камион. Според ирландската телевизия той е арестуван тази сутрин на пристанище Дъблин, след като пристигнал с ферибот от Франция, а полицията иска да го разпита за движението на контейнера, в който са открити телата. Британската полиция преди това арестува четирима души във връзка със случая.", "date": "2019.10.26", "title": "Британската полиция търси помощ за разпознаване на 39-те тела, открити в камион"}
