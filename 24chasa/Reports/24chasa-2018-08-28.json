{"url": "https://www.24chasa.bg/novini/article/7029056", "text": "От 500 до 5000 лв. глоба за запалена нива при първо нарушение и от 1000 до 10 000 лв. при второ. Това предвижда нов Закон за поземлените отношения и опазването на земеделските земи, обявен за обществено обсъждане. Двойно се вдига санкцията за фермери, които нямат съоръжения против ерозия и опазване на земята. Сега размерът на тази санкция е от 250 до 2000 лв., а се предлага да стане от 500 до 5000 лв. Новият закон предвижда такса за промяна на предназначението на земеделска земя, която ще се определя с тарифа нa Министерския съвет. Таксата се заплаща от този, който е поискал промяната на предназначението, или от инвеститор на обекта ако е за държавна или общинска нужда. Ако има строителство на земята, таксата е двоен размер спрямо стандартния. Ще се налага глоба за липсата на такова разрешение, която не може да бъде по-малко от 10% от двойния размер на таксата. Тя няма да се плаща от земеделци за земите им, за които има влязъл в сила подробен устройствен план, предвиждащ изграждане на национален или на общински обект, който става публична държавна или общинска собственост. Изключението важи и за земи, извадени от строителните граници на населените места. Няма да се плаща и за строителство, свързано с технологии за подобряване на земеделските земи, както и ако ще се извършват определени инвестиционни проекти или такива за публична държавна или общинска собственост. Текстовете предвиждат още картата на възстановената собственост и кадастралната карта да могат да бъдат изменени за създаване на уедрени поземлени имоти със заповед на министъра на земеделието. Тя ще се издава въз основа на писмено споразумение с нотариално заверени подписи на собствениците на земи и одобрен план за уедряване. Когато са включени държавни или общински ниви, споразумението се подписва от министъра на земеделието или съответно от кмета на общината. Общинската служба по земеделие въз основа на одобрения план за уедряване издава решение, придружено със скица, което има силата на нотариален акт. С промени в наредбата за поддържане на картата на възстановената собственост се предвижда децентрализация на възлагането на договорите за техническите дейности за поддържане.", "date": "2018.08.28", "title": "До 10 000 лева глоба за запалена нива"}
{"url": "https://www.24chasa.bg/novini/article/7029102", "text": "15 000 бездомни котки обикалят по улиците на София. Данните са неофициални, защото преброяване на уличните котки в столицата никога не е правено. Ясно е обаче, че проблем с популацията на бездомните котки има и за последните години тя се е увеличила драстично. Причината е намаляването на броя на бездомните кучета, тъй като двете популации са взаимно свързани, става ясно от доклад на фондация “Четири лапи”, която направи последното преброяване по искане на Столичната община. При преброяването на уличните кучета обаче не са броени бездомните котки. “Причината е в архитектурата на София, особено в центъра, където има много затворени вътрешни дворове и достъпът до тях е труден. Обикновено трябва да се минава през мазетата и е нужно съдействие от домоуправителите, което прави изключително трудна задачата. Достъпът до тези дворове е важен, защото често котките се разхождат точно в тях”, обясни Явор Гечев от “Четири лапи”. Фондацията е готова да разработи специална методология, за да може да има яснота колко точно са бездомните котки в столицата. Идеята е да има няколко контролни зони - в центъра, жилищен комплекс, индустриална и вилна част. И в тях да се следи популацията на котките, за да може да се направи обективен извод за целия град. Според експертите вероятно а в центъра може би достига и 10 към 1. Затова в доклада се препоръчва общината да предприеме мерки за кастрация на уличните котки и да изгради приют. “За последните няколко години сме кастрирали близо 15 000 бездомни котки, с което сме предотвратили появата на стотици хиляди котенца, защото темповете на размножаване на котките са много по-големи от тези на кучетата”, обясни Гечев. Фондацията работи в партньорство с частни ветеринарни клиники. Бездомни котки се кастрират и в клиниката на “Четири лапи” в “Банкя”, която работи в партньорство с общината. Така Ежедневно за кастрация на улични котки се получават над 20 сигнала. Всеки месец фондацията раздава 100 талона за безплатна кастрация в частни клиники. Веднъж пуснали 200 талона, които били разграбени за 4 минути. “Това обаче е крайно недостатъчно. Затова и общината трябва да се включи в решаването на проблема, за да се овладее навреме. Един от вариантите е общинското предприятие “Екоравновесие”, което разполага с нужната база и има ветеринарни лекари, да започне да кастрира не само уличните кучета, но и котките. Проблемът с тях не е само в София. Такъв проблем имат почти всички големи европейски градове, сред които Виена и Хамбург например. По данни на колеги в Германия има около 2 милиона бездомни котки”, обясни Гечев. Притокът на изоставени котки към улицата е по-голям, защото те се гледат по-лесно и изискват по-малко грижи. Обикновено са домашни любимци на възрастни и самотни хора. Често те не гледат само по една, а по няколко. Когато стопанинът почине, животните остават на улицата. Имало е такъв Затова липсата на приют за котки е проблем. За разлика от кучетата котките не могат да ухапят човек, но пък пренасят различни болести и паразити. От Столичната община заявиха, че предстои да се възложи разработване на специална методология за преброяване на бездомните котки. Оттам обясниха, че предстои подробно запознаване с доклада на “Четири лапи”, след което ще бъде направена преценка за необходимите последващи действия. Те цитират изискванията на чл. 56 от Закона за защита на животните, че в случаите на увеличена популация от безстопанствени котки Министерският съвет, по предложение на министъра на земеделието, храните и горите, трябва да приеме национална програма за овладяване популацията на безстопанствените котки на територията на страната. След това общините трябва да приемат местни програми за изпълнение на националната и да изготвят план за действие. 140 скитащи коня в София са преброили от фондация “Четири лапи” по време на преброяването на бездомните кучета. Броят им спрямо предишното преброяване през 2015 г. е намалял наполовина. Тогава те са били 300. Сигналите за изоставени животни в кварталите “Люлин”, “Филиповци”, “Овча купел” и “Обеля” се увеличават. Това създава опасност от сериозни инциденти, особено пътно-транспортни произшествия. Друг проблем са ромските коне, които обикновено нямат микрочип и не могат да бъдат идентифицирани. Това е и причината да не се знае точният им брой, посочват от “Четири лапи”. Затова догодина фондацията подготвя проект за поставяне на чипове на ромските коне в столицата. “Общината трябва да има механизъм за контрол и правила за отглеждане на коне. В Кюстендил например при нарушение животното се конфискува, отива в приют и когато собственикът си плати глобата, конят се освобождава. Столичната община не може да налага такива глоби, защото няма място, на което да се настаняват такива коне. Зачестяват и сигналите, които получаваме за насилие към такива животни. През 2017 г. сме получили 29 сигнала за коне”, каза Явор Гечев от фондация “Четири лапи”. Проблем са и работните коне, които се ползват за превоз на събрани вторични суровини. В повечето случаи теглените от тях каруци не отговарят на никакви изисквания за безопасност и създават риск на пътя. Затова в доклада на фондацията се препоръчва общината да проведе кампания за регистрация на работните коне и да въведе изисквания за каруците или да ги забрани изцяло. В момента тече процедура за предоставяне на държавен имот на общината, на който да се направи приют за коне.", "date": "2018.08.28", "title": "15 000 котки скитат по улиците на София, след като намаляха помиярите"}
{"url": "https://www.24chasa.bg/novini/article/7029134", "text": " и я обвини, че при търсене на новини за Тръмп се появяват само публикации на медиите на \"фалшивите новини\". Според Тръмп \"републиканските, консервативните и честните\" медии не присъстват по същия начин в \"Гугъл\". В отговор интернет гигантът \"Гугъл\" категорично опроверга твърденията на Тръмп и каза, че неговата интернет търсачка не \"класира никога резултатите от търсенето, за да манипулира общественото мнение\", предаде Франс прес, цитирана от БТА. \"Търсенето не се използва, за да се защити дадена политическа програма и ние не отклоняваме нашите резултати от търсенето към някоя политическа идеология\", се казва в изявление на компанията. \"Нашата цел е да се уверим, че потребителите, които изписват нещо в прозореца за търсене на \"Гугъл\", получават най-подходящия резултат за няколко секунди\", подчерта компанията и добави, че всяка година внася стотици подобрения в алгоритмите, които направляват търсенето, за да \"гарантира, че те улавят съдържание с \"високо качество\".", "date": "2018.08.28", "title": "\"Гугъл\" отговори на нападките на Тръмп: Не манипулираме търсачката"}
{"url": "https://www.24chasa.bg/novini/article/7029148", "text": "Движението на влаковете в участъка Калояновец - Михайлово е преустановено заради  , съобщиха от \"Национална компания \"Железопътна инфраструктура\", цитирани от БТА. Превантивно е изключено и напрежението в контактната мрежа. В момента на мястото се извършват следствени действия. Очаква се до 1 час движението да бъде възстановено. Ръководството на \"Национална компания \"Железопътна инфраструктура\" за пореден път призовава водачите на пътни превозни средства да бъдат внимателни, да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници, посочват от НКЖИ. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори. Неизмеримо по-важни от материалните щети са човешкият живот и здраве, се казва още в съобщението до медиите.", "date": "2018.08.28", "title": "До час възстановяват движението на влаковете след инцидента на жп прелез"}
{"url": "https://www.24chasa.bg/novini/article/7029154", "text": "Над 130 руски деца, дошли на почивка в България, бяха превозени до страната си без никакво забавяне след намесата на Министерството на туризма на България, Федералната агенция по туризъм на Русия, посолството на България в Москва и Генералното консулство на Русия във Варна. Това съобщават от Министерството на туризма, цитирани от БТА. Това стана възможно след разговор между министър Николина Ангелкова и ръководителя на руския туризъм Олег Сафонов, които са в непрекъснат диалог, се посочва в съобщението. Обратният полет на децата е поет от \"Ной Травел\"- консолидатор на полети, който е с регистрация в България. Веднага след като българската страна бе информирана за ситуацията, със съдействието на министър Ангелкова и Олег Сафонов бяха проведени няколко срещи - с българското посолство в Москва и във Федералната агенция по туризъм на Русия, както и в Генералното консулство на Русия във Варна. У нас остава група от още 24 деца, за които е поет ангажимент да бъдат превозени на 31 август, когато изтича почивката им, посочват от министерството. Проблемът възникнал, след като руският туроператор \"Турово\", който е продавал самолетни билети на организирани и индивидуални пътници, внезапно изпаднал в невъзможност да осигури полета за връщане, независимо че билетите са били платени. Според информация от \"Турово\" у нас има още руски граждани, за които е в сила казусът с обратния полет. Данните, давани от руския туроператор, показват, че голяма част от тези хора не са организирани туристи с туристически пакети, а са купили само самолетни билети от \"Турово\". В съобщение на Федералната агенция по туризъм на Русия, цитирано от пресцентъра на българското министерство на туризма, се казва: \"Към днешния ден \"Турово\" не е предоставила на Росстуризъм информация какво количество билети са реализирани от нея за самостоятелни туристи и каква е бройката на хората с пакетни турове. Ако билетът е бил продаден като част от общ туристически продукт, отговорността пред туристите за превоза носи туроператорът, направил тура чрез \"Турово\". Ако пътникът е купувал билетите самостоятелно, отговорността носи тази компания, която е получила парите и го е информирала, че билетът е резервиран и платен\". На последната среща в консулството във Варна са били разгледани варианти за споразумение между двата контрагента, а собственичката на \"Турово\" е заявила, че ще търси начини руските граждани да бъдат превозени. За срещата има протокол, подписан от всички страни.", "date": "2018.08.28", "title": "Превозили до Русия без забавяне 130 деца, почивали в България"}
{"url": "https://www.24chasa.bg/novini/article/7029149", "text": "В асфалта на пътя край Своге, където стана катастрофата със 17 загинали, е открит варовик, който е недопустим, особено в износващата част. Това съобщи министърът на регионалното развитие Николай Нанков във вторник. Резултатите дошли от анализ на пробите от настилката, направен от Института за пътища и мостове. Той е предаден на разследващите. Нанков даде извънреден брифинг в отговор на поисканата от лидера на БСП Корнелия Нинова оставка на цялото првителство заради катастрофата. По време на изпитание със солна киселина от реакцията ставало ясно, че има варовик или доломит. “Характерно за тези материали е, че имат склонност да се полират. Съгласно нормативи и спецификация на Агенция “Пътна инфраструктура” (АПИ) този материал е недопустим за полагане в асфалта”, заяви Нанков. Но според документите, които са подавани към АПИ, материалът съответствал на стандартите. Нанков заяви, че може да има фалшифицирани данни от фирмата изпълнител на ремонта. Министърът е категоричен, че ще съдейства напълно на разследването, за да се разкрие истината. “Има трафик камера, която освен да брои колите, отчита и скоростта. Много ще е интересно с каква скорост ежедневно са се движили там автомобилите и автобусите, но не мога да оглася тези данни”, заяви регионалният министър. На 27 август УС на АПИ е решил да ремонтира за своя сметка компрометирани участъци по трасето, но без мястото, където стана катастрофата, за да не се пречи на разследването. След “Трейс груп Холд” следователи влязоха да изземат документи и в офиси в Дупница на другата фирма - “Мегаинвест холд”, участвала в холдинга “Трейс Своге”, изпълнител на ремонта на пътя София-Своге. Най-много се задържаха в централния офис на фирмата, но минаха и през базата ѝ на около 2 км от Дупница.  Те са проверявали документи, за да разберат дали “Мегаинвест холд” е доставяла асфалт за ремонта на проблемното трасе. След претърсването следовател Бисерка Стоянова каза само, че служителите са съдействали. Целта е да се провери има ли и други отговорни за трагедията край Своге освен шофьора Григор Григоров. След катастрофата главният прокурор Сотир Цацаров обяви, че разследването няма да подмине фирмите, ремонтирали трасето. Не е изключено разследващите да търсят вина и в длъжностни лица от АПИ, “Автомобилна администрация” или от регионалното министерство.  Във вторник предиобед шофьорът на рейса Григор Григоров е бил отведен в ареста, след като го изписали от болницата. Задържан е за 72 ч. В неделя вечерта е бил обвинен на болничното легло в присъствието на служебен адвокат, без да му разрешат да избере свой. Според прокуратурата Григоров е причинил смърт по непредпазливост на 17 мъже и жени, сред които и дете на 14 г., и телесни повреди на други 21. В обвинението му пише още, че той е нарушил правилата за движение по пътищата, след като карал с 13 км/ч повече при разрешени 40. Данните за скоростта са по информация от тахошайбата на рейса. Григоров не е давал обяснения пред разследващите. В сряда окръжната прокуратура в София ще поиска съдът да му наложи постоянен арест. Близки на шофьора разказаха, че той е преживял трагедията изключително тежко. Познавал всички до един от загиналите, тъй като през последните 9 г. возил по различни маршрути хората от пенсионерския клуб в с. Световрачене. Освен шофьор, Григоров е и управител и съсобственик на фирмата превозвач “Мобилус 5”. Досега той не е бил хващан да кара с превишена скорост, пиян или дрогиран.  На всеки 5 проверени шофьори на коли и автобуси един е без колан. Статистиката обаче показва, че той спасява живот в 3 от 4 катастрофи, като не позволява на вързания да изхвърчи от колата или да се удари в таблото. Автобусът, който се обърна в Своге в събота, също е бил оборудван с колани, но хората най-вероятно не са ги сложили. А това е можело да спаси поне двама - Славчо, който е единственият мъж в хора, и жена на 75 г. Двамата изпадат от рейса и загиват, преди той да се преобърне 4 пъти и да падне в 20-метровото дере. От 2015 г. до днес общо 223 000 шофьори са хванати да карат без колан или каска за мотор. Шофьорите без предпазни средства, които са глобени през 2015 г., са 47 хил. души. През 2016 г. има забележим ръст - близо 75 хил. са санкционирани. Бройката спада през 2017-а до 60 хил. За първите три месеца от 2018 г. глобените са 13 хил. Ако тенденцията се запази, до края на годината, ще бъдат малко над тези от 2017-а. При пътниците обаче има ярко изразен ръст на глобените нарушители, които са се возили без колани в автомобили и автобуси или без каски на мотор. 4100 са глобени за това нарушение през 2015 г., 7 хил. през 2016 и над 11 хил. през 2017 г. За първите три месеца спипаните на място нарушители са над 4 хил., което е повече от същия период през м.г. Само за седмица - между 23 и 29 април, без колани в автобуси са се возили общо 239 души. Акцията е била едва 10 дни след трагетията на магистрала “Тракия”, при която автобус падна в канавка и 6-има бяха премазани. Ако носеха колани, щяха да са живи, коментираха тогава полицаи. Въвеждането на колани във всички автобуси се обсъжда от края на 2017 г. През април 2018 г. след катастрофата на “Тракия” министърът на транспорта Ивайло Московски заяви, че до два месеца това ще е задължително. Вероятно промяната се забави, тъй като започнаха промените - Законът за движение по пътищата бе разделен на три, а се предвиждаше текстът за коланите да влезе в Закона за пътните превозни средства. Тези закони все още не са в парламента. Сега, след катастрофата при Своге, се подготвят бързи промени в Закона за автомобилните превози, които да направят коланите задължителни при курсове до 35 км и за автобуси, които се качват на републикански пътища. Евродиректива прави задължителни коланите за автобуси, произведени след ноември 2006 г. За по-старите няма такова задължение в ЕС. Според експерти, ако коланите станат задължителни за автобусите, по-старите няма как да бъдат оборудвани. Тази операция била невъзможна, без да се смени цялата седалка. А една седалка струва между 650 и 700 евро, което означава разход от 35 000 евро за автобус при цена от 20 000 евро за цялото превозно средство, ако е по-старо. По-малки собственици на автобуси коментираха, че това изискване ще доведе до намаляване на рейсовете, които возят до малки населени места.  Няколко катастрофи има за последните месеци на пътя до Своге, и то на същото място, където падна автобусът, каза за “24 часа” Владимир Тодоров, председател на Българската асоциация на пострадалите при катастрофи. Той показа и снимки на инцидентите, последният от които е с тир, забил се в мантинелата на 14 юли т.г. На друга от снимките се вижда как джип е пострадал на същото място след удар в лека кола. Според Тодоров превишената скорост не е най-голямата предпоставка за катастрофите на това място, а асфалтовото покритие.   “Гражданска отговорност” важи и покрива медицинските разноски за ранените и ще покрие разноските за лечението. За загиналите тази застраховка покрива неимуществените щети. Съветвам хората да не подписват пълномощни на адвокати, които се свързват с тях и им казват, че могат да изпуснат срока. Той е 5 г. Втората застраховка е “Злополука на местата”, или известна като застраховка с билетчето. Тя също важи. В случая хората не са пътували с билетчета, а по списък от организатора. Сумата е фиксирана - по 50 хил. лв. на място. Наследниците на загиналите имат право на това. За разлика от обезщетенията по “Гражданска отговорност” при застраховка “Злополука на местата” не се чака наказателното дело да приключи”, обясни Тодоров. ", "date": "2018.08.28", "title": "Нанков: В асфалта до Своге има варовик, недопустимо е, пътят става хлъзгав (Обзор, видео)"}
{"url": "https://www.24chasa.bg/novini/article/7029171", "text": "ЕС се нуждае от нова Европейска комисия и нов парламент, които да се обявят в защита на границите и за спиране на миграцията. Това заяви днес премиерът на Унгария Виктор Орбан след среща в Милано с италианския вътрешен министър и вицепремиер Матео Салвини, предаде Ройтерс, цитирана от БТА. Орбан, чието дясно правителство издигна по южната си граница ограда срещу мигранти, похвали Салвини, че е станал първият ръководител от страна от Средиземноморието, доказал, че \"миграцията може да бъде спряна по море\". На общата пресконференция след срещата унгарският премиер подчерта, че сигурността на Европа зависи от успеха на Салвини. Италианският вътрешен министър прикани Франция да прояви повече \"солидарност и чувство\" по отношение на миграцията и да прекрати политиката си да спира мигрантите, които искат да влязат на френска територия през граничния пункт Вентимиля. Френският президент Еманюел Макрон \"е първият, който трябва да прояви солидарност и чувство, отваряйки наново границата при Вентимиля\", каза Салвини, цитиран от Ройтерс. Италианският вътрешен министър добави, че Берлин и Рим постигат напредък към сключване на споразумение, съгласно което Германия ще може да върне някои мигранти в Италия, предаде ДПА. Но по думите на Салвини сделката ще бъде сключена само при положение че Италия няма да приема повече бежанци, отколкото те са наброявали преди това на нейната територия. Италия стана основна дестинация за мигрантите от Африка, потеглили към Европа. Според действащите правила на ЕС страната, в която първо е влязъл мигрантът, е длъжна да обработва неговата заявка за предоставяне на бежански статут, припомни ДПА. ТАСС цитира думи на Матео Салвини от пресконференцията, излъчвана на живо от тв канал \"РАИ нюз-24\", че в близко бъдеще планира да посети много страни в чужбина - в Северна Африка, Израел, Русия и други. Преди да се срещне със Салвини в Милано, унгарският премиер нарече италианския вътрешен министър \"моят герой\", а френския президент Еманюел Макрон определи като основния си противник в Европа, предаде Франс прес. На пресконференцията след срещата той отново бе попитан за тези негови думи, които той потвърди. \"Сега в Европа има два лагера и начело на единия от тях е Макрон. Той е начело на политически сили, подкрепящи имиграцията. А от другата страна сме ние, които искаме да спрем нелегалната имиграция\", продължи унгарският премиер. На въпрос дали неговата партия ФИДЕС ще излезе от десноцентристката Европейска народна партия - най-голямата в Европейския парламент, Орбан изрази желание ЕНП да \"застане на наша страна и на страната на народите в Европа\".", "date": "2018.08.28", "title": "Орбан в Милано: ЕС се нуждае от нова комисия и парламент"}
{"url": "https://www.24chasa.bg/novini/article/7029053", "text": "Първите разпитани от Националната следствена служба за трагедията край Своге са преките свидетели, които са имали почти челен сблъсък с автобуса. Две коли са ударени преди автобусът да полети в дерето, разказва NOVA. Димитринка, Йордан и Николай завинаги ще помнят как са се запознали. Карат кола зад кола в посока Своге, когато в насрещното виждат автобус. Миг по-късно бусът поднесъл, ударил първо колата на Йордан и Димитрина, в която бил и синът им. След това странично е ударен и автомобилът на Николай. „Това, което видях долу, беше някакъв ад, какъвто на никого не пожелавам да вижда. Имаше тела, разхвърляни навсякъде”, сподели Йордан. „Автобусът летеше срещу нас. Ужасът беше голям”, допълни съпругата му. Йордан си спомня още, че шофьорът на автобуса не гледал пътя напред. Главата му била обърната към човека до него. „Нацели ме в задната дясна врата, докато синът ми спеше на задната седалка. Ако аз бях избегнал удара, момчето зад мен нямаше да е живо”, казва Йордан. Николай е категоричен, че живее втори живот. Казва още, че в момента на инцидента на пътя не е имало локви. „Валеше, но слабо”, спомня си Николай. Тримата преки свидетели са разпитани пред следствието. Димитрина и Йордан са танцьори, а Николай - дългогодишен шофьор на камион към „Български пощи”. Травмите им ще зараснат, остава споменът за преживяното.", "date": "2018.08.28", "title": "Шофьори на колите, ударени от автобуса: Водачът не гледаше пътя, а човек до него"}
{"url": "https://www.24chasa.bg/novini/article/7029054", "text": "Строеж на мястото на градинката пред блокове 19 и 20 в столичния квартал \"Младост\" ще има. Това стана ясно, след като излезе Това е парцелът, който доведе до протести, след които  Десислава Иванчева замести Цвета Авджиева като кмет на район \"Младост\". На 22 август 2016 г. под натиска от страна на ИК \"Зелен Младост\", тогавашният главен архитект на района издаде заповед за спиране на строителната дейност. След като се произнесоха няколко съдебни инстанции, в петък Върховният административен съд окончателно постанови, че преустановяването на строежа е незаконосъобразно.", "date": "2018.08.28", "title": "Ще се строи в градинката, заради която Иванчева стана кмет на \"Младост\""}
{"url": "https://www.24chasa.bg/novini/article/7029061", "text": "САЩ нямат планове да отменят повече военни учения с Южна Корея, каза днес американският министър на отбраната Джеймс Матис. Той посочи, че някои по-големи учения са били спрени като знак на добра воля в преговорите със Северна Корея, докато други са продължили, предаде БТА. \"Направихме тази стъпка да прекратим няколко от най-големите учения като мярка на добра воля, произтичаща от срещата на върха в Сингапур\", каза Матис пред репортери на брифинг в Пентагона. \"В момента нямаме планове да прекратим други учения\", каза военният министър и добави, че засега не са взимани решения за големи учения догодина\". Матис посочи, че Държавният департамент активно работи с Русия, за да не се допусне възможно използване на химическо оръжие в сирийския град Идлиб, а преговорите продължават, предаде ТАСС. САЩ ще пристъпят към извеждане на войските си от Сирия, след като терористичната групировка \"Ислямска държава\" бъде разгромена, а женевският процес за мирно уреждане на сирийската криза набере скорост, каза още Матис, цитиран от ТАСС. Американският министър каза, че Вашингтон постоянно преосмисля подкрепата, давана на водената от Саудитска Арабия коалиция, която се сражава в Йемен, но не спомена за възможно намаляване на помощта. \"Поведението ни там е да се опитваме да държим човешката цена на случайно убитите цивилни до абсолютен минимум. Това е наша цел, когато се ангажираме с коалицията\", изтъкна Матис.", "date": "2018.08.28", "title": "Пентагонът: САЩ няма да отменят повече учения с Южна Корея"}
{"url": "https://www.24chasa.bg/novini/article/7029070", "text": "Нов главен редактор има партийният орган на БСП вестник \"Дума\" от днес. Йордан Мичев е назначен от Изпълнителното бюро за временно изпълняващ длъжността. Той сменя на поста Таня Джаджева, която е получила предложение да остане в екипа на \"Дума\", но засега не е дала отговор, разказаха от \"Позитано\" 20. Самата тя не бе открита за коментар. Джаджева влезе в конфликт със соцлидерката Корнелия Нинова и Изпълнителното бюро в началото на лятото и още тогава се заговори за смяната й. Самият Мичев, който е дългогодишен журналист и досега живееше в Англия, пък бе споделил тогава пред медии, че се водят разговори с него за \"Дума\". По устав главният редактор на партийния вестник трябва да бъде избран от Националния съвет. Това не важи, когато назначението е на временно изпълняващ длъжността, обясниха от соццентралата. Този трик са използвали и предишните партийни ръководства в лицето на Сергей Станишев и на Михаил Миков. Такъв беше случаят и с Джаджева, и с предшественика й Юрий Борисов, които изкараха съответно по 3 и 5 години на поста като временно изпълняващи длъжността. Мичев е назначен с 6-месечен изпитателен срок и едва след като се види как се развива вестника и дали той се справя добре, може да бъде предложен на пленума за гласуване, обясниха още от екипа на Нинова.", "date": "2018.08.28", "title": "\"Дума\" с нов главен редактор - Йордан Мичев"}
{"url": "https://www.24chasa.bg/novini/article/7029074", "text": "Ватикана премахна от официалния запис на казаното от папа Франциск на пресконференция в края на посещението му в Ирландия, че хомосексуални деца може да търсят психиатрична помощ, предаде Асошиейтед прес. Светият отец беше попитан в неделя какво би казал на баща, чието дете е гей. Папата отговори, че препоръчва молитви, диалог и даване на време, но каза, че това зависи от възрастта на детето, в която този \"смут\" се прояви, предаде БТА. Папа Франциск каза: \"Защото това означава едно нещо, ако се прояви, когато сте още дете, когато има да се свърши много , или с психиатрична помощ, или да се види как стоят нещата. Съвсем друго нещо е, ако се прояви 20 години по-късно\". От записа е премахната фразата \"или с психиатрична помощ\". Ватикана често изчиства импровизирани думи на Франциск, посочва АП.", "date": "2018.08.28", "title": "Ватикана премахна фраза за психиатрична помощ за гей деца от изказване на папата"}
{"url": "https://www.24chasa.bg/novini/article/7029113", "text": "След необичайно високите температури в Европа, сега, в края на август, сняг заваля в Австрия, Италия и Германия. В Алпите, на над 2000 метра височина, снежната покривка е между 30 и 40 см, съобщи Нова телевизия.  Въпреки че все още е лято, на височина 3 000 метра в Германия пък бяха отчетени минус 7 градуса. 10 сантиметра сняг наваляло в някои части на Италианските Алпи. Ниските температури са резултат от студен фронт, който премина през тази част на континента. Очаква се до края на седмицата температурите да се повишат отново.", "date": "2018.08.28", "title": "Августовски сняг покри части от Австрия, Италия и Германия (Видео)"}
{"url": "https://www.24chasa.bg/novini/article/7029059", "text": "Агенция “Пътна инфраструктура” пусна търга за строител на участъка от магистрала “Струма” през Кресненското дефиле. Индикативната стойност е 875,3 млн. лв., парите идват от ЕС и националния бюджет. Обществената поръчка е разделена на два лота. Целта е по обекта да може да се работи едновременно и проектът да завърши в срока на оперативната програма, който е до 2023 г. В посока от Гърция към България ще има изцяло нов път, който ще преминава източно от Кресненското дефиле. Ще бъдат изградени 7 тунела, 21 виадукта, 4 пътни възела, 12 надлеза и подлези. Дължината му е 13,2 км. Ще има две ленти за движение с ширина по 3,5 м, водещи ивици по 0,25 м и два банкета, които ще са широки по 1,5 м. При надлъжен наклон над 4% ще бъде направена и трета лента за товарните автомобили. Достъпът до трасето ще бъде осигурен през 3 пътни възела и три тунела. Прогнозната стойност на строителството е 444,8 млн. лв. Другият лот е с дължина 10,4 км. Това е участъкът в посока към Гърция - лявото платно на магистралата, в което е включен и 5,5-километровият път на Кресна. Габаритът е като този на новия път. При обхода на Кресна ще бъде изградена площадка за отдих, която ще бъде с електричество, вода и канализация. От площадката ще има и връзка с град Кресна. Предвидени са четири тунела и 11 виадукта с приблизителна дължина 5 км, както и 9 надлеза и подлези. Чрез пътен възел “Кресна” ще се осигурява достъпът в посока Кулата-София. Индикативната стойност за изпълнението на лота е 430,5 млн. лв. И на двата лота трафикът ще се регулира чрез интелигентни системи. Ще се ползват и такива за наблюдение – станции за засичане на трафика, за метеорологично и видеонаблюдение и др. Срокът за изпълнение и на двата лота е 1556 дни и включва времето за проектиране и строителство. Кандидатите за платното към Гърция могат да подават оферти до 8 ноември, а за другото - до 15 ноември.", "date": "2018.08.28", "title": "875 млн. лв. за участъка на “Струма” \nпрез Кресненското дефиле"}
{"url": "https://www.24chasa.bg/novini/article/7028985", "text": "Агенция „Пътна инфраструктура“ стартира обществените поръчки за определяне на изпълнител за проектиране и строителство на платното за София на автомагистрала „Струма“, в участъка Кресна - Крупник, съобщиха от пресцентъра на АПИ. Това е платно в посока Кулата - София, което ще преминава източно от Кресненското дефиле по ново трасе. Дължината на отсечката е 23,6 км. Ще бъдат изградени 7 тунела, 21 виадукта, 4 пътни възела, 12 надлези и подлези. Индикативната стойност на поръчката е 875,3 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Обществената поръчка е в две обособени позиции, тъй като участъкът е разделен на два лота, за да може на обекта да се работи едновременно и проектът да завърши в срока на оперативната програма - до 2023 г. В лот 3.2.1 - с дължина 13,2 км, е отсечката от лявото платно на автомагистралата от км 375+860 до км 389+100 и прилежащите пътни връзки. Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% ще бъде направена и трета лента за товарните автомобили. Достъпът до трасето ще бъде осигурено през 3 пътни възли: • Пътен възел „Полето“ при км 379+470, който ще осигурява достъпа от посока Кулата до селата Брежани и Полето, както и включване в автомагистралата в посока София. • Пътен възел „Мечкул“ при км 384+230, който ще осигурява достъпа от посока Кулата до селата Мечкул и Брежани, както и включване в автомагистралата в посока София. • Пътен възел „Стара Кресна“ при км 387+620, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София. В този участъка ще бъдат построени 3 тунела - „Симитли“ /с дължина 211 м/, „Ракитна“ /1 135 м/ и „Стара Кресна“ /1 052 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 броя надлези и подлези. Индикативната стойност на лот 3.2.1 e 444 796 305 лв. без ДДС. В лот 3.2.2 - с дължина 10,4 км, е участъкът от лявото платно на автомагистралата от км 389+100 до км 399+500. В този лот е включен и обходния път на Кресна, който е 5,5 км (от км 396+137 до км 401+691). Габаритът на пътя е Г10.50 - с две ленти за движение с ширина 3.5 м, водещи ивици по 0.25 м и два банкета с ширина 1.5 м. При надлъжен наклон над 4% е предвидена трета лента за товарните автомобили. При обходния път на Кресна ще бъде изградена площадка за краткотраен отдих, която ще бъде с електричество, вода и канализация. От площадката ще има и връзка с населеното място Кресна. В участъка ще бъдат изградени 4 тунела - „Тисата“ /с дължина 171 м/, „Света Неделя“ /1,3 км/, тунел „Кресна 1“ /358 м/ и „Кресна 2“ /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел „Кресна“ - при км 401+640, ще се осигурява достъпа в посока Кулата, София, път I-1. Индикативната стойност за изпълнение на обществената поръчка за лот 3.2.2 е 430 525 209 лв. без ДДС. И на двата лота трафикът ще се регулира чрез Интелигентни транспортни системи и системи за наблюдение – пътни станции за засичане на трафика, за видеонаблюдение, метеорологично наблюдение и др. Срокът за изпълнение на всяка от обществените поръчки е 1556 дни и включва времето за проектиране и строителство. Кандидатите за проектиране и изграждане на лот 3.2.1 могат да подават офертите си до 17,30 ч. на 8 ноември 2018 г., а за лот 3.2.2 до 17,30 ч. на 15 ноември 2018 г.", "date": "2018.08.28", "title": "Стартираха обществени поръчки за строежа на „Струма“ през Кресненското дефиле"}
{"url": "https://www.24chasa.bg/novini/article/7028989", "text": "Фаталният знак, ограничаващ скоростта за движение на автомобилите на 40 км в района на инцидента край Своге, не отговаря на правилата за пътна маркировка. Това обясни пред Дарик Диана Русинова от „Института за пътна безопасност”. Тя допълни, че е напълно възможно шофьорът на автобуса дори да не е видял пътния знак, тъй като той е поставен с 45 см по-ниско от изискваната височина. На 25 август автобусът с 33-ма пътници се обърна по пътя край Своге. 17 души загинаха, а 14 все още са в болница. Причините за инцидента не са ясни. Прокуратурата обаче вече привлече като обвиняем шофьора на автобуса Григор Григоров. Обвиненията срещу него са, че е карал с несъобразена скорост в участък, в който допустимата такава е 40 км. За ограничението, разбира се, е поставен и знак. Според „Института по пътна безопасност”, обаче, той не отговаря на правилата за пътна маркировка. Неправителствената организация прави независимо разследване на участъка от пътя край Своге, в който стана катастрофата. Ръководител на отговарящата за това група е Диана Русинова. Експертът разказа пред Дарик, че има голяма вероятност шофьорът изобщо да не е видял знака и да не е знаел какво е ограничението в района. „Дали съдът ще осъди някого, или не, аз не мога да коментирам, не мога да коментирам и какви ще бъдат конкретните обвинения на шофьора, но по отношение на пътния знак, който ограничава скоростта на 40 км/час, до настоящия момент ние сме констатирали, че той всъщност е поставен на по-ниска височина от нормативно указаната в Наредба номер 2 от 2001 г. за сигнализиране на пътищата с пътна маркировка. Минималната височина, на която трябва да бъде поставена най-ниската част на знака, трябва да бъде на 2.25 м. В случая нашата проверка показа, че тя е на 1.80 м. Напълно е възможно дори шофьорът да не го е видял, бидейки по-ниско“, каза специалистът. Русинова обясни още, че при разследването проведено от Института са открити множество други нарушения: „Мантинелата там не е поставена според нормативното изискване на 50 см навътре от границата на платното за движение. Тя реално стърчи. Поради тази причина превозните средства отиват към центъра на платното за движение - там, където е осовата линия, съответно от другата страна има канал, който няма решетка, с дълбочина 25 см, и другите автомобили от насрещното започват да навлизат също към центъра на осовата линия, за да избегнат пропадане във въпросния канал. Това е част от причината да има съприкосновение между автобуса и трите автомобила“, допълни тя. Русинова обясни още, че ако планът за организация на движението в този участък е определила този знак да е на височина 180 сантиметра, в нарушение с Наредбата, то виновен става този, който го е проектирал. От Института са поискали да видят плана по Закона за достъп до обществена информация, но той така и не им е бил предоставен. „Официално и неофициално ни се отказва категорично. Явно има нещо притеснително там, крият го и не ни го дават“, каза още Русинова.", "date": "2018.08.28", "title": "Експерт: Знакът за ограничение на скоростта край Своге не е по правилата"}
{"url": "https://www.24chasa.bg/novini/article/7028994", "text": "Голяма компания ще строи завод за 124 млн. евро в северната промишлена зона на Бургас след като общинският съвет му разреши да купи общинска земя в нея и с добавена частна да окрупни парцел от 62 дка. Крупната инвестиция е на \"2 МЕКС\" ЕАД, които обещават да открият от 240 до 384 нови работни места. В Бургас фирмата ще прави железопътни колела, оси и друго жп оборудване, което ще изнася в чужбина. Общинската земя, върху която ще се строи завода, е част от апорта на общината, която участва с държавата в индустриалния парк. Тя ще бъде изкупена от частника за 30 лв. на кв. метър, колкото е данъчната й оценка. Според кмета Димитър Николов инвеститорът се е спрял на Бургас след като обиколил 4 държава и 3 града в България. Преди общинският съвет да му даде зелена светлина на проекта, той е бил представен и одобрен от Българската агенция за инвестиции, която го проучила детайлно, включително и за финансирането. 46 съветници гласуваха \"за\", само един бе против. В намеренията на инвеститора се усъмни зам. председателят на общинския съвет Георги Дражев. Според него ОбС му подарявал земята, която после щял да препродаде на отделни парцели. Той бил учуден, че избрал точно Бургас, а не Карнобат или Дебелт, където също имало жп линия, от каквато се нуждаел за производството си. И призова кмета да си оттегли докладната. \"Преди две години бяхме поканени в Министерството на икономиката с други градове, които също имат индустриални зони. На тази среща ги нямаше кметовете на Карнобат, Айтос и Средец. Не мога да нося отговорност защо инвеститорът не е избрал Дебелт, консервен комбинат или нещо подобно\", контрира кметът Николов. И разкри, че кандидати да предложат терен на завода за 124 млн. евро били Варна и Русе, но накрая инвеститорът предпочел Бургас.", "date": "2018.08.28", "title": "Бургас чака инвестиция за 124 млн. евро, голяма компания ще строи завод"}
{"url": "https://www.24chasa.bg/novini/article/7029003", "text": "Анкара обвини днес френския президент Еманюел Макрон, че е далеч от разбирането на реалността в Турция. Това стана, след като френският президент разкритикува турския си колега Реджеп Тайип Ердоган заради негов \"панислямски план\" и призова ЕС да се откаже от идеята за членство на Турция в ЕС, като й предложи \"стратегическо партньорство\", предаде Франс прес. \"Изявленията на Макрон за нашата страна показват отново, че той е далеч от разбирането на реалностите в Турция\", се казва в изявление на говорителя на турското министерство на външните работи Хами Аской. \"Да твърдиш, че ние сме \"антиевропейци\", не отговаря на реалността\", допълни той. Вчера на конференцията на посланиците в Париж Макрон призова да се \"излезе от лицемерието\" относно членството на Турция в ЕС, предлагайки по-скоро, както беше направено и в миналото, \"стратегическо партньорство\", предаде БТА. \"Проектът, който всеки ден е потвърждаван от турския президент, е един панислямски проект, редовно представян като антиевропейски, чиито редовни мерки вървят по-скоро срещу нашите принципи\", допълни Макрон вчера. Кандидатурата на Турция в ЕС, по която започнаха преговори през 2005 г., е в задънена улица от няколко години. Отношенията между ЕС и Турция се обтегнаха сериозно от опита за преврат в през юли 2016 г. и масовите чистки, които последваха и които са много критикувани от европейците. Но Анкара на няколко пъти повтори, че членството в ЕС си остава \"стратегическа цел\" за Турция. \"Турция е решена да напредва по пътя на пълноправното членство\", каза по този повод днес Аской. Анкара, чиито отношения с Вашингтон преминават през сериозна криза, през последните седмици, както изглеждаше, правеше жестове по посока на Европа. Турският министър на финансите Берат Албайрак вчера имаше среща с френския си колега Брюно Льо Мер в Париж. Двамата потвърдиха желанието да укрепят икономическите и търговските връзки между двете страни.", "date": "2018.08.28", "title": "Анкара: Макрон е далеч от разбирането на реалността в Турция"}
{"url": "https://www.24chasa.bg/novini/article/7029011", "text": "Тристранна среща на върха на Русия, Турция и Иран ще се състои на 7 септември в иранския град Табриз, съобщи днес губернаторът на иранската провинция Източен Азербайджан Маджид Ходабахш, цитиран от иранската агенция Мехр и ТАСС, предаде БТА. \"Тристранната среща на върха с участието на лидерите на Русия, Иран и Турция, посветена на въпроса за уреждане на конфликта в Сирия, ще се състои на 7 септември в Табриз\", каза Ходабахш. Той добави, че същия ден в града се очаква да пристигнат Владимир Путин и Реджеп Ердоган, както и Хасан Рохани\" Срещата на върха ще е трета поред в тристранен формат за уреждане на сирийската криза. На 22 ноември 2017 г. президентите на Русия, Иран и Турция се срещнаха за пръв път в Сочи. Втората им среща за Сирия беше на 4 април в Анкара. След нея лидерите публикуваха общо изявление, в което изразиха намерение да продължат да работят на най-високо равнище. Специалният посланик на генералния секретар на ООН за Сирия Стафан де Мистура покани представители на \"малката група\" (Великобритания, Германия, Франция, САЩ, Йордания и Саудитска Арабия) да се срещнат на 14 септември, за да обсъдят политическия процес в близкоизточната държава, съобщи днес Франс прес. Говорителката на ООН в Женева Алесандра Велучи добави, че център на вниманието ще е \"пътят на развитие на политическия процес (в Сирия), включително усилията на ООН за създаване на конституционен комитет\". Предишната среща на \"малката група\" беше на 25 юни. По-рано беше съобщено, че Де Мистура ще се срещне на 11 и 12 септември с представители на Русия, Иран и Турция в Женева, за да обсъдят дейността на конституционния комитет.", "date": "2018.08.28", "title": "Русия, Турция и Иран правят тристранна среща на върха за Сирия на 7 септември"}
{"url": "https://www.24chasa.bg/novini/article/7029019", "text": "Дания може да има по-голяма роля в Европа, заяви днес в Копенхаген френският президент Еманюел Макрон. Той се застъпи за по-тясно обединен Европейски съюз и континент, който поема по-голяма отговорност за собствената си отбрана, предаде Асошиейтед прес. През първия ден от двудневната си визита в Дания Макрон изтъкна, че ЕС не трябва да разчита толкова много на САЩ за своята сигурност, предаде БТА. Във връзките на ЕС с Дания има специална клауза за отказ от участие в общата отбрана, което означава, че тя не участва във военната политика. Датското правителство и мнозинството от законодателите искат този писмен отказ от участие в отбраната да бъде премахнат, но се колебаят дали да свикат референдум по въпроса, след като две предишни гласувания се провалиха. \"Смятам, че Дания е прекалено сдържана към европейските си ангажименти\", каза Макрон на пресконференция след разговори с датския министър-председател Ларс Льоке Расмусен. \"Мисля, че Дания може да има по-голяма роля в Европа\", добави той. \"Не призовавам за референдум, а за дебат и той не трябва да бъде просто черно-бял\", каза Льоке Расмусен. В програмата на Макрон е и посещение на мястото, където на 14 февруари 2015 г. в Копенхаген беше извършен атентат, взел две жертви и ранил петима души. Тогава на събитие, свързано със свободата на словото, на мястото на нападението беше и посланикът на Франция Франсоа Зимре. Присъстващите бяха нападнати от самотен мюсюлманин, който откри безразборна стрелба и уби зрител, но Зимре не пострада. По-късно същият извършител, Омар Абдел Хамид ел Хусейн, участва в стрелба пред главната синагога в Копенхаген и уби охранител. Няколко часа по-късно нападателят беше ликвидиран. Утре Макрон заминава за Хелзинки, където ще се срещне с финландския си колега Саули Нинистьо и с премиера Юха Сипиле.", "date": "2018.08.28", "title": "Макрон: Дания може да има по-голяма роля в Европейския съюз"}
{"url": "https://www.24chasa.bg/novini/article/7029021", "text": "Около хиляда руски туристи не могат да се завърнат от България заради проблеми със самолетните им билети, съобщава руската агенция по туризма Ростуризъм, цитирана от  . Потърпевшите са резервирали и платили своите полети чрез фирмата \"Турово\", която е задлъжняла на българската фирма \"Ной Травъл\" над 220 хиляди евро. Тя от своя страна, като посредник между руските туроператори и \"България Еър\", е пуснала билетите за повторна продажба, съобщава РИА Новости. Част от потърпевшите са деца, като 110 от тях са се завърнали в Русия вчера, след като чартърният полет е бил платен от българското дружество \"Ной травъл\". Още 24 деца ще пътуват обратно за Русия на 31 август. Останалите туристи са принудени повторно да купуват билети, стига да намерят свободни места в самолетите.", "date": "2018.08.28", "title": "Проблем със самолетните билети спира руски туристи да отпътуват от България"}
{"url": "https://www.24chasa.bg/novini/article/7029023", "text": "Индия обяви, че ще вложи 1,43 милиарда за осъществяването на   предаде Ройтерс. Това означава, че страната ще похарчи по-малко средства, в сравнение с подобни проекти, осъществени от САЩ и Китай. Индия има репутация на лоу-кост космическа сила, след като през 2014 година стартира автоматична мисия до Марс на стойност 74 милиона долара. Този бюджет бе по-малък от изразходвания за холивудския блокбастър \"Гравитация\" и бе с около една десета част по-нисък от вложените от НАСА 671 милиона долара за марсианската й сонда MAVEN, предаде БТА. Индийската пилотирана мисия беше обявена този месец от президента на страната Нарендра Моди. Тя си поставя за цел изпращането в нискоземна орбита на 3-членен екипаж за период от 5 до 7 дни, припомня агенцията.", "date": "2018.08.28", "title": "Пилотираната космическа мисия на Индия ще струва 1,43 милиарда долара"}
{"url": "https://www.24chasa.bg/novini/article/7029028", "text": "Университетът Ал Азхар в Кайро - високо уважавана институция на сунитския ислям, осъди всички форми на сексуален тормоз, определи ги като грях и призова египетските власти да вземат мерки, предаде Франс прес. В изявление на Ал Азхар се осъждат \"забранените действия и асоциалното поведение\". Институцията заявява, че подобни действия са грях. \"Криминализирането на тормоза трябва да бъде пълно\", добавя Ал Азхар и подчертава, че поведението на жените не може в никакъв случай да оправдае подобно деяние, което е \"посегателство срещу достойнството и свободите на жената\". Според публикувано през 2017 г. проучване на ООН, около 60 на сто от жените в Египет са ставали жертви на сексуален тормоз. Те се сблъскват всеки ден с неприлични забележки и опипване. Според същото проучване три четвърти от мъжете приписват тези действия на облеклото на жената, предаде БТА. Въпросът за тормоза се озова в общественото пространство скоро след бунта през януари 2011 г., който доведе до падането на бившия египетски президент Хосни Мубарак. Тогава бяха организирани доброволчески групи за защита на жените от групови нападения при протестите, особено на площад \"Тахрир\", станал център на движението срещу Мубарак. По стените в центъра на Кайро се появиха графити против сексуалния тормоз и през февруари 2013 г. жени излязоха на протест. През юни 2014 г. беше приет закон, криминализиращ сексуалния тормоз. В публикуваното вчера изявление Ал Азхар осъжда разпространението на проявите на сексуален тормоз в последно време, за което съобщават медиите и социалните мрежи. Институцията призова властите да задействат законите за наказване на извършителите на подобни деяния и призова медиите и неправителствените организации да се мобилизират за борба с това явление.", "date": "2018.08.28", "title": "Ислямски университет осъди сексуалния тормоз като грях според исляма"}
{"url": "https://www.24chasa.bg/novini/article/7029030", "text": "Гръцкият премиер Алексис Ципрас направи промени в кабинета си днес, но остави финансовия министър Евклидис Цакалотос и външния министър Никос Кодзиас, предаде Ройтерс, цитирана от БТА. Цакалотос изведе страната от третата спасителна програма, припомня агенцията.                                                                                                                                                                                                                                                                                                                       ", "date": "2018.08.28", "title": "Ципрас не смени финансовия и външния министър при ремонта на кабинета"}
{"url": "https://www.24chasa.bg/novini/article/7029033", "text": "Дете е било ранено при стрелба, открита по детска площадка в истанбулския квартал Пендик, съобщи турската телевизия НТВ. Стрелбата е извършена на 21 август от лицето Баръш Б. Нападателят е открил огън по площадката, на която е имало много малки деца, които си играели. Той е бил задържан, след което е бил освободен, но днес отново бе арестуван и срещу него бяха повдигнати редица обвинения, предаде БТА. Раненото дете е на седем години. Засега не са известни мотивите за стрелбата.", "date": "2018.08.28", "title": "Дете е ранено при стрелба по детска площадка в Истанбул"}
{"url": "https://www.24chasa.bg/novini/article/7029042", "text": " Матео Салвини е \"моят герой\", каза днес унгарският премиер Виктор Орбан в Милано по адрес на италианския министър на вътрешните работи, предаде АНСА. \"Искам да се срещна с него лично. Той е моят герой\", заяви Орбан на излизане от милански ресторант, където обядва, преди да се срещне със Салвини. Унгарецът добави, че е голям почитател на лидера на антиимигрантската \"Лига\" и на срещата им ще обмени опит с него, предаде БТА. По думите на унгарския премиер, който оглавява в страната си дясната партия ФИДЕС, ЕС напада Унгария, защото \"ние показахме, че границите може да бъдат защитавани\". \"Унгария е доказателството, че мигрантите може да бъдат спрени на сушата и тук идва мисията на Салвини. Той ще покаже, че тези мигранти може да бъдат спрени и в морето\", заяви Виктор Орбан пред ресторанта. Той сподели, че предварително попитал Силвио Берлускони дали може да се срещне със Салвини, на което бившият премиер на Италия отговорил утвърдително. Орбан подчерта, че отношенията му с предишното правителство на Италия, оглавявано от левоцентристката Демократическа партия, са били \"крайно лоши\". Списанието \"Политико\" констатира днес, че \"срещата в Милано между Орбан и Салвини, майсторът и калфата на популизма в ЕС, безпокоят Брюксел и Рим\". Преди да се види с унгарския гост Салвини заяви, че \"сега левицата съществува само за да ме обижда, да защищава ЕС на банкерите и на имиграцията без граници\". Министър-председателят на Италия Джузепе Конте днес се срещна в Рим с премиера на Чехия Андрей Бабиш, предаде АНСА.", "date": "2018.08.28", "title": "Виктор Орбан в Милано: Матео Салвини е моят герой"}
{"url": "https://www.24chasa.bg/novini/article/7029041", "text": "Ограничението на скоростта на движение на фаталния завой край Своге, на който стана трагедията с обърналия се автобус, вече не е 40 км/ч, а 30 км/ч, съобщи . Указателната табела вече е поставена край пътя. Това на практика подкрепя твърдението на жителите на Своге, че предходното ограничение не е било адекватно. Експеримент на медията с инструктор с 18-годишен стаж зад волана пък показа, че е невъзможно автобус да мине през фаталния завой, без да влезе в насрещното платно. Знакът, ограничаващ скоростта за движение на автомобилите в района на инцидента край Своге, не отговаря на правилата за пътна маркировка, пък обясни по-рано пред Дарик Диана Русинова от „Института за пътна безопасност”. Тя допълни, че е напълно възможно шофьорът на автобуса дори да не е видял пътния знак, тъй като той бил поставен с 45 см по-ниско от изискваната височина.                                                                                                                                                                                                                                                                                                                       ", "date": "2018.08.28", "title": "Ограничиха скоростта на фаталния завой край Своге на 30 км/ч"}
{"url": "https://www.24chasa.bg/novini/article/7029047", "text": "Пожарникари гасят запалена кофа за боклук, намираща се в улицата до Софийския университет, видя журналист на \"24 часа\". От контейнера излиза дим и се разнася неприятна миризма. На място е екип пожарникари, който потушава огъня.                                                                                                                                                                                                                                                                                                                       ", "date": "2018.08.28", "title": "Пожарникари гасят запалена кофа за боклук до Софийския университет (Видео, снимки)"}
{"url": "https://www.24chasa.bg/novini/article/7028982", "text": "Гръцките власти са арестували двама хуманитарни работници и разследват общо 30 души от същата организация на остров Лесбос по подозрения, че са извършвали трафик на мигранти към Гърция, шпионаж и пране на пари, съобщава Ройтерс. Полицията заяви, че заподозрените - 24 чуждестранни граждани и шестима гърци, са работели на острова от края на 2015 г. за хуманитарна организация, чието име властите на разкриват, предаде БТА. Остров Лесбос, който се намира в североизточната част на Егейско море, недалеч от Турция, беше предпочитан входен пункт към Европейския съюз през 2015 г. за близо един милион сирийци, афганистанци и иракчани и по това време на острова работеха десетки хуманитарни организации. Над 19 000 бежанци и мигранти са влезли в Гърция от Турция от началото на тази година, според данни на Върховния комисариат на ООН за бежанците. Полицията заяви, че предполагаемата престъпна група \"е оказвала директна помощ на организирани групи за трафик на мигранти\". Според властите групата е получила съществени суми, включително от дарения. 30-те служители са разследвани по подозрения в \"създаване и присъединяване към престъпна организация, пране на пари, шпионаж, разкриване на държавни тайни, фалшифициране и престъпления срещу имиграционния кодекс и законодателството за електронната комуникация\". Смята се, че те са получавали конфиденциална информация за бежанския поток от Турция и нелегално са следели радио комуникациите на гръцката брегова охрана и европейската гранична агенция Фронтекс. Властите са започнали разследването, след като двама чужденци били забелязани на остров Лесбос през февруари в автомобил с фалшиви регистрационни номера от военен тип, монтирани върху истинските. Това не е първо разследване, включващо хора, работещи с мигранти в Гърция. През май гръцки съд оправда трима испански и двама датски доброволци по обвинения в трафик на хора.", "date": "2018.08.28", "title": "Гърция разследва хуманитарни работници за предполагаем трафик на мигранти"}
{"url": "https://www.24chasa.bg/novini/article/7028937", "text": "Инцидент със селскостопански самолет стана днес край Брусарци. Машината се е приземила аварийно в нива заради техническа повреда. Пострадали хора няма, предаде  . Самолетът е скъсал жица, унищожена е фаза 12 киловолта, съобщиха от полицията в Монтана. Пилотът не е употребил алкохол. Мястото на инцидента е посетено от служители на полицейския участък в Брусарци, образувано е досъдебно производство.", "date": "2018.08.28", "title": "Инцидент край Брусарци, селскостопански самолет кацна аварийно"}
{"url": "https://www.24chasa.bg/novini/article/7028938", "text": "82-годишният шофьор на лек автомобил Петър П. от Михайлово загина малко след 17.00 часа на жп прелез край гара Михайлово на линията Пловдив - Бургас в област Стара Загора. Катастрофата е по-скоро необичайна, тъй като по предварителна информация колата била ударена последователно от 2 влака. Понеже на това място линията е двойна, почти едновременно по нея са се движили 2 композиции.  По лявата линия в посока София първи преминал някогашният експерс \"Слънчев бряг\" и днешен бърз влак от Бургас за София. От гара Михайлово той трябвало да продължи за Пловдив, като заобиколи през Димитровград, за да избегне ремонтите работи на железния път след гара Оризово. На няколко минути след него се движил пътнически влак в същата посока, който трябвало да стигне до гара Оризово, а пътниците му да продължават към Пловдив с автобус.  Заради това стечение на обстоятелствата лекият автомобил на прелеза бил ударен 2 пъти - първо от бързия, а след това и от пътническия влак, и шофьорът му нямал шанс да оцелее. Колата била с газова уредба, има изтичане на газ от нея и в момента към мястото пътуват пожарникари от Стара Загора. Двата влака в момента са спрени на гара Михайлово. Извършва се оглед. Железопътният прелез е на пътя между селата Борово и Михайлово и е сигнализиран с бариери, които най-вероятно са били спуснати, но шофьорът опитал да ги заобиколи.", "date": "2018.08.28", "title": "2 влака ударили кола на жп прелез в Старозагорско, 82-годишен шофьор загина"}
{"url": "https://www.24chasa.bg/novini/article/7028941", "text": "І. МЕТЕОРОЛОГИЧНА ОБСТАНОВКА: През нощта ще преобладава ясно и почти тихо време. На 29.08.2018 г. ще бъде предимно слънчево. Ще духа слаб, в Източна България - до умерен вятър от север-североизток. Максималните температури слабо ще се повишат и ще са предимно между 26° и 31°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София – Пловдив; в неделя от 16 ч. до 20 ч. в посока Бургас – София. АМ „Струма“: в събота от 10 ч. до 14 ч. в посока п. в. „Даскалово“ – ГКПП „Кулата“. АМ „Марица“: в неделя от 16 ч. до 20 ч. в посока Свиленград – АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград, като движението се пренасочва по път II-16 Ребърково – Своге – София; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: няма. АМ „Хемус“: Област София: Движението по АМ \"Хемус\" в тунел \"Правешки ханове\" посока София се осъществява в една лента поради ремонтни дейности по пожароизвестителната инсталация в активната лента. Движението се извършва в изпреварващата лента и е обозначено със съответните пътни знаци. Срок 29.08.2018 г. Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Движението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. АМ „Струма“: Област Кюстендил: Движението по АМ“Струма“ в посока „Дупница-Долна Диканя“ в участъка от км 45+500 до км 48+000 да се пропуска във вътрешна (изпреварваща) лента за движение, поради извършване на краткотрайни ремонтни работи по асфалтовата настилка.Ремонтните работи ще се изпълняват от 08,00 часа до 17,00 часа на 29.08.2018г. Движение с повишено внимание по АМ“Струма“ в посока „Дупница – София“ при км 56+800, поради извършване на краткотрайни ремонтни работи в банкета и част от аварийната лента. Сигнализирано с пътни знаци. Срок до 29.08.2018 г. АМ „Марица“: няма ограничения. АМ „Черно море“: няма ограничения. АМ „Люлин“: Област София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Пампорово“ - забранен за МПС над 3,5 т. Срок: целогодишно; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. Област Враца: Движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. Обходен маршрут за МПС с обща маса над 10 т: - В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. Обходен маршрут за МПС с обща маса до 10 т: - В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Ограничението е сигнализирано с пътни знаци съгласно проект за организация на движението. Срок до 30.10.2018 г. Област София: Движението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г. Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; Движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Област Стара Загора: Движението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. Движение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. Област Хасково: Ограничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482. Транзитното движение в посока Кърджали и обратно се пренасочва през ПВ „Орфей“ в гр. Хасково по обходен маршрут както следва: От начало гр. Хасково - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. Движението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. Движението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Пазарджик: Движението по път I-8 Костенец – с. Габровица от км 148+000 до км 151+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 29.08.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. Движението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. Област Бургас: Движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. Път ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. Път ІІІ –7306: Движение с повишено внимание по път от км 8+000 до км 9+500 в участъка „Черница-Сунгурларе-Чубра” се осъществява в една лента на определени участъци поради ремонтни дейности на асфалтовата настилка. Срок до 28.09.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-207: Движението по път III-207 Добротич - Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. Път III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; Път III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. Път II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Обходен маршрут: По уличната мрежа на гр. Козлодуй. Срок 31.08.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-11: Движението по път II-11 Козлодуй – Оряхово в района на гр. Мизия при км 113+500 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. Път II-15: Движението по път II-15 в участък Мизия – Оряхово от км 70+500 до км 75+700 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. Път III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. Път III-1503: Движението по път III-1503 в участък с. Крушовица – с. Бутан от км 0+000 до км 6+300 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 29.08.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. Път II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. Път II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. Ремонтни дейности: Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.08.2018 г. Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; Път ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще бъде затваряно за кратки периоди от 10 мин. Участъкът е сигнализиран с пътни знаци. Ремонтните дейности ще се извършват за времето от 08:00 до 14:00 ч. до 31.08.18 г. Път ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. ОПУ-Кърджали: Временно са въведени следните ограничения за движение на МПС: Път II-59: Движението по път II-59 Момчилград - Крумовград е ограничено в двете посоки в участъка с. Звездел - с. Карамфил от км 24+000 до км 25+000 поради извършване на ремонтни дейности. Обходен маршрут през с. Конче – с. Токачка – гр. Крумовград. Срок до 26.12.2018 г. Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради – ремонтни дейности. Срок до 05.09.2018 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. Обходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. Път II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; Път ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. Път III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. ОПУ-Монтана: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. Обходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323. Обходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. Ремонтни дейности: Път ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. Ремонтни дейности: Път ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 31.08.2018 г. Път ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; Път ІІІ-3501: Движението по път III-3501 Згалево - Летница в участъка Пордим до граница с ОПУ Ловеч от км 16+000 до км 32+000 се осъществява с повишено внимание поради частични ремонти - асфалтиране по пътната настилка. Срок до 29.08.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 02.09.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: Път ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. Път ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. Път II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; Път ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. Път IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г. Път ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. Път ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. Път ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 31.03.2019 г. Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. ОПУ-Стара Загора: Временно са въведени следните ограничения за движение на МПС: Път II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч. Обходен маршрут: през гр. Нова Загора. Срок до 29.08.2018 г. Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. Път III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 31.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.08.28", "title": "Вижте състоянието на пътищата в страната за утре"}
{"url": "https://www.24chasa.bg/novini/article/7028788", "text": "Италия заплашва да не допуска в пристанищата си кораби на военноморските сили на ЕС, спасили мигранти в Средиземно море, ако блокът не предложи начини за споделяне на тежестта от приемането им, казаха служители на общността в Брюксел, цитирани от Ройтерс. В Брюксел днес се събират дипломати, за да обсъдят последната заплаха на Рим във връзка с мигрантите. Новото популистко правителство на Италия вече накара няколко спасителни кораби а със стотици мигранти да престоят с дни в морето, предаде БТА. Представители на ЕС казват, че Рим е дал на общността срок до края на август да излезе с ясна схема за разселване на мигрантите, спасени в морето от кораби, участващи в съвместната операция на военноморските сили \"София\". В противен случай Рим няма да ги допуска в пристанищата си. Малко вероятно е постигане на бързо споразумение, защото досега държавите от ЕС не бяха в състояние да се споразумеят по мигрантската политика. От 2014 г. в Италия по море са пристигнали над 650 000 души и тя се чувства все по-притисната и изоставена от останалите държави членки. На тазгодишните избори в Италия победиха партии с антиимигрантски предизборни платформи. Според служител на ЕС най-лошият сценарий ще е корабите на операция \"София\" да останат в пристанищата. Други казват, че това едва ли ще се случи, тъй като мандатът на мисията изтича в края на годината, а държавите от ЕС като цяло са настроени тя да продължи. Според тях по-вероятно е да засега това да са само празни приказки. Ако не се появи решение, топката ще се върне в в полето на Рим, за да се види дали възнамерява да продължи със заплахата си. В момента операция \"София\" има четири кораба в Средиземно море, както и самолети и хеликоптери, които наблюдават трафиканти на хора през морето. Съгласно международното право плавателните съдове са задължени да помагат на хора в беда и корабите на операция \"София\" досега са превозвали спасените най-вече до италиански пристанища. Макар че тази година само около 70 000 души са се добрали до ЕС през Средиземно море при повече от милион пристигнали през рекордната 2015 г., миграцията все още е главна тема в европейската политика. Министрите на отбраната от ЕС, които ще заседават утре и вдругиден във Виена, също ще обсъждат тази тема.", "date": "2018.08.28", "title": "Антиимигрантската позиция на Италия излага на риск мисията на ЕС в Средиземно море"}
{"url": "https://www.24chasa.bg/novini/article/7028799", "text": "Току що екип от Клиниката по ортопедия и травматология на УМБАЛ \"Св. Анна\"-София АД, воден от д-р Александър Илиев, приключи ортопедичната операция на тежко пострадалата жена от катастрофата до Своге, съобщиха от болницата, цитирани от БТА. Заради фрактура на шийка на бедрена кост на жената е извършена тотална смяна на ставата. Заради фрактура на горен край на раменна кост, ангажираща раменна става, е извършена репозиция и фиксация на фрактурата.", "date": "2018.08.28", "title": "Оперираха една от пострадалите край Своге жени, настанена в болница \"Света Анна\""}
{"url": "https://www.24chasa.bg/novini/article/7028818", "text": "Световноизвестният италиански архитект Ренцо Пиано представи пред властите на италианската област Лигурия своята идея за  , предаде АНСА. Осемдесетгодишният Пиано изложи идеята си пред областния управител на Лигурия Джовани Тоти. Той представи и макет на моста, който предлага, предаде БТА. Ренцо Пиано каза, че на 14 август, когато рухна мостът \"Моранди\" в западната част на Генуа, той е бил в града и е станал съпричастен с трагедията. \"Оттогава не мисля за нищо друго\", заяви Ренцо Пиано. \"Мостът е тема, която докосва всички струни - от технологичните до поетичните\", допълни той.", "date": "2018.08.28", "title": "Световноизвестен италиански архитект представи идеята си за нов мост в Генуа"}
{"url": "https://www.24chasa.bg/novini/article/7028816", "text": "Истински скандал, придружен със счупено странично стъкло, се разрази след засечка на кръстовище в Бургас, видя репортер на \"24 часа\". Инцидентът стана в района на гимназията по туризъм и тази по механоелектротехника на улица \"Дунав\". Бус с пловдивска регистрация засече бургаско \"ауди\" и секунди по-късно водачът на леката кола изскочи агресиран, след което счупи с юмрук страничното ляво стъкло, непосредствено до водача.  Двамата шофьори си размениха и няколко удара, но след минути пристигна полицейски автомобил, явно патрулирал в района.  Докато сваляха показания от двамата участници в скандала, един от униформените помогна с вода и подръчни материали на окървавения агресивен шофьор. Гледката предизвика любопитство на минувачите, които бяха шокирани от поредния случай на агресия на пътя.", "date": "2018.08.28", "title": "Бой на бургаско кръстовище: шофьор счупи прозорец на колега (Снимки)"}
{"url": "https://www.24chasa.bg/novini/article/7028839", "text": "Най искрено изразяваме съболезнования към жертвите. Бъдете убедени каквато и фирма да беше строител, обстоятелствата щяха да бъдат същите. За нас фирмата е важна. За нас трябва да има справедливост заради загиналите. Така Николай Нанков коментира  .  Аз мисля, че не е много редно на този етап да се правят такива манипуалции, да се издават присъди. Никога агенция \"Пътна инфраструктура\" не е имала проблем за свързване с фирмата, коментира Нанков на извънреден брифинг. Не е редно да избързваме, както направиха колегите от БСП.  Нашата основна цел е истината за пътния инцидент и всички причини за състоянието на пътя. Ще съдействаме напълно, каза още министърът на регионалното развитие и благоустройството.  Защо не поискаха оставката и на общинската администрация в Своге? Мантинелата, тротоарът са общинска собственост. Човек е хубаво да борави с факти, каза още Нанков. Трафик камери щели да покажат с каква скорост се движат автобуси и коли в отсечката, в която се случи трагичната катастрофа край Своге в събота. Министър Нанков сподели, че евентуално има фалшифицирани данни за изпълнението на някои участъци от страна на фирмата изпълнител пред Пътната агенция. Резултатите вече са излезли и са показали, че асфалтът в пътния участък край Своге не е достатъчно качествен и имало недопустим материал в него. Това е първият случай, в който фирма отказва да си изпълни задължението си по договор, докато е в гаранция трасе. Ремонтът в участъка ще започне, когато приключат процесуално-следствените действия. Гаранцията важи от дата на въвеждане за експлоатация - 27.12 2016 г. и е 2 години, т.е. до края 2018 г., заяви той.", "date": "2018.08.28", "title": "Нанков: Асфалтът в участъка край Своге не е достатъчно качествен (Видео)"}
{"url": "https://www.24chasa.bg/novini/article/7028848", "text": "Събития, подобни на тези в източногерманския град Кемниц, не трябва да се случват в правова държава, заяви германската канцлерка Ангела Меркел на обща пресконференция с хърватския премиер Андрей Пленкович, предаде ТАСС. \"На първо място, през нощта в неделя срещу понеделник загина човек, заподозрените са задържани. Това е ужасно събитие и изказвам съболезнования на роднините на жертвата\", заяви тя. \"На второ - това, което видяхме по-късно, не трябва да се случва в правова държава. Видяхме видеокадри, на които са запечатани лов и омраза по улиците. Можем още веднъж да подчертаем, че това няма нищо общо с нашата правова държава\", каза тя. Канцлерката добави, че саксонската полиция е взела всички мерки за предотвратяване на още по-голямо насилие. Тя припомни изявлението на германския вътрешен министър, че ако Саксония има нужда от допълнителна помощ за въвеждане на ред, държавата е готова да окаже подкрепа, предаде БТА. , съобщи представител на саксонската полиция на пресконференция, излъчена пряко по телевизия \"N-TV\". Органите на реда са завели 43 дела по подозрение за нанасяне на телесни повреди, използване на знаци и символи на забранени организации, в частност нацисткия поздрав, нарушаване на обществения ред и забрана за събирания. Почти 600 служители на реда осигуряваха безопасността в Кемниц. В акцията, към която призова крайнодясното движение \"За Кемниц\", се включиха около 6000 души. В контрадемонстрацията, организирана от Лявата партия, участваха около 1500. В протестната акция в Кемниц се включиха десни екстремисти и склонни към насилие групировки на запалянковци от цяла Германия, заяви Мартин Дьоринг, говорител на службата за защита на конституцията (контраразузнаването). \"В понеделник беше забелязано придвижване, надхвърлящо рамките на една провинция\", отбеляза той. Основното ядро на участниците са били саксонски радикали, включително участници във фен-клубовете Kaotic и NS-Boys. В безредиците обаче са забелязани и екстремисти от град Котбус (в провинция Бранденбург) и от Бавария. Социалните мрежи са били използвани активно за изпращане на призиви за участие в акцията в Кемниц. На пресконференция, излъчена пряко по телевизия \"N-TV\", вътрешният министър на Саксония Роланд Вьолер заяви, че в Кемниц са се събрали радикали от провинциите Бавария, Берлин, Бранденбург, Долна Саксония, Северен Рейн - Вестфалия и Тюрингия. \"Това е повод за засилване на мерките за сигурност\", подчерта той.", "date": "2018.08.28", "title": "Меркел: Събития като тези в Кемниц нямат място в правова държава"}
{"url": "https://www.24chasa.bg/novini/article/7028861", "text": "Заместник министър-председателят по обществения ред и сигурността и министър на отбраната Красимир Каракачанов ще участва на 29 и 30 август в неформална среща на министрите на отбраната на страните-членки на Европейския съюз. Форумът ще се състои във Виена и е част от календара на австрийското председателство на Съвета на ЕС. Това съобщиха от пресцентъра на Министерството на отбраната. Срещата ще започне с дискусия на въпроси, свързани със засиления ангажимент на ЕС към Западните Балкани по линия на Общата политика за сигурност и отбрана. Темата е продължение на процеса на насърчаване на европейската перспектива за Западните Балкани, който започна по време на българското председателство на Съвета на ЕС. В рамките на централното събитие на българското председателство по темата за Западните Балкани - Срещата на върха ЕС – Западни Балкани, беше подписана Декларацията от София, съдържаща конкретни стъпки и цели в подготовката за членство на страните от региона. В този контекст ще бъде обсъден прогресът по реализирането на ключови приоритети, заложени в Декларацията. Генералният секретар на НАТО Йенс Столтенберг и помощник генералният секретар на ООН по операциите по поддържане на мира Жан-Пиер Лакроа също са поканени да участват на вечерята. На 30 август срещата ще продължи със заседание, на което ще бъдат обсъдени въпроси, свързани с постигането на напредък по развитието на Общата политика за сигурност и отбрана с оглед на предстоящия Съвет Външни работи, който ще се проведе през ноември в Брюксел.", "date": "2018.08.28", "title": "Каракачанов се среща с министрите на отбраната на страните-членки на ЕС"}
{"url": "https://www.24chasa.bg/novini/article/7028866", "text": "В зала 5 на Министерството на образованието и науката утре в 7.10 часа ще се избере изпитният вариант за втория държавен зрелостен изпит по предмет по избор. Вариантът ще важи за всички предмети, съобщи пресцентърът на Министерството на образованието и науката. Изпитът започва в 8.00 часа и ще продължи четири часа, а за зрелостниците със специални образователни потребности - шест часа. След 16.30 часа в сайта на МОН ще бъдат публикувани тестовете по различните предмети и ключът с верните отговори. Резултатите от изпита ще бъдат обявени до 10 септември.", "date": "2018.08.28", "title": "Утре е втората матура по предмет по избор"}
{"url": "https://www.24chasa.bg/novini/article/7028867", "text": "В началото на септември Областно пътно управление - София ще представи на областния управител на Софийска област доклад за дейността и състоянието на републиканската пътна мрежа на територията на областта, съобщиха от пресцентъра на Агенция \"Пътна инфраструктура\". От началото на годината досега в ОПУ-София са постъпили 7 писма от Областна администрация Софийска област и на тях е отговорено. Последното е от 6 юли 2018 г. и на същото е отговорено на 17 юли 2018 г.  От началото на годината до момента около 52 млн. лв. са осигурени за текущо, превантивно и зимно поддържане на републиканските пътища в Софийска област. От тях близо 11,7 млн. лв. са за зимното поддържане на пътната мрежа, а около 40 млн. лв. за текущи и превантивни ремонтни дейности на автомагистралните участъци на територията на областта, първокласните, второкласните и третокласните пътища. Бюджетът на областните пътни управления са част от бюджета на Агенция „Пътна инфраструктура“ и дейностите, които се възлагат са на база задания, които се утвърждават в зависимост от необходимостта и разполагаемия финансов ресурс за годината. Републиканските пътища на територията на Софийска област са 1 508,494 км. От тях автомагистралите са 137,417 км, І-ви клас - 317,698 км, ІІ-ри клас - 350,567 км, ІІІ-ти клас - 643,283 км, пътни връзки и възли - 59,529 км.", "date": "2018.08.28", "title": "АПИ представя доклад за състоянието на пътищата в Софийска област през септември"}
{"url": "https://www.24chasa.bg/novini/article/7028865", "text": "Участък от плаж в румънския черноморски курорт Мангалия е затворен заради замърсяване с петролни отпадъци както на пясъка, така и на водата, съобщава в. \"Гъндул\", цитирана от БТА.  Общо 12 тона нефтени отпадъци, смесени с пясък, са били събрани от плажа от служители на Системата за управление на водите в окръг Констанца през изминалата нощ. Служителите са разположили абсорбиращ материал по линията на брега за почистване на водата от замърсяванията с въглеводороди, уточни администраторът на плажа.", "date": "2018.08.28", "title": "Затвориха плаж в румънски курорт заради замърсяване с петролни отпадъци"}
{"url": "https://www.24chasa.bg/novini/article/7028891", "text": "Служители на \"Икономическа полиция\" във Варна са иззели стоки за 715 000 лева от два търговски обекта в курорта \"Златни пясъци\" по време на специализирана акция за противодействие на разпространението на стоки, които са обект на защитена търговска марка, съобщиха от пресцентъра на областната дирекция на МВР в крайморския град, предаде БТА.  Двата магазина се стопанисват от фирма с управител И.И. /60 г./ от Ямбол. При проверките е установено, че в обектите са изложени за продажба предимно стоки, носещи името или логото на световноизвестни защитени търговски марки, които в конкретния случай се разпространяват без изискуемото по закон съгласие на притежателя на марката, уточняват от полицията. Констатациите и събраните материалите са докладвани на дежурен прокурор в Районната прокуратура, а срещу управителя на дружеството е образувано досъдебно производство.", "date": "2018.08.28", "title": "Полицията във Варна иззе стоки за над 700 000 лева от два обекта в курорт"}
{"url": "https://www.24chasa.bg/novini/article/7028895", "text": "Новоназначеният началник на отдел „Образование“ в посолството на Китай в София – д-р Мао, посети Технически университет – Варна и обсъди с ректора и академичното ръководство ключови въпроси, свързани с обмена на студенти и преподаватели и с научното сътрудничество между двете държави. Китайският дипломат е възпитаник на Софийския университет „Св. Климент Охридски“ и впечатли с отличното владеене на български език и познанията си за нашата култура. Липсата на езикова бариера е още едно голямо предимство и ще улесни изключително много активното и с реални резултати сътрудничество между българската и китайската академична общност. Още тази първа среща протече изключително делово и беше обменена важна информация. Академичното ръководство представи университета, а д-р Мао отговори подробно на редица въпроси, относно системата на финансиране на обучението в чужбина чрез Министерството на образованието на Китайската народна република, ангажиментите на консулската служба и на отдел „Образование“ в посолството в София. Гостът сподели намерението в своя мандат да съдейства максимално за информиране на китайските студенти за възможностите в България, за подкрепа при осъществяване на контакти с университети в Китай и като цяло - за създаване на добри практики за сътрудничество и улесняване обмена на студенти и преподаватели. Д-р Мао оцени като изключително перспективно обучението на английски език, с което Технически университет – Варна е потенциално много привлекателен за студенти от Китай, защото могат веднага да започнат бакалавърската или магистърската си програма без предварителна година за езикова подготовка. От инженерните професионални направления, към които китайските младежи биха проявили може би най-силен интерес, гостът открои машиностроенето, корабостроенето и индустриалния дизайн. Д-р Мао отправи и предварителна покана към ръководството на ТУ – Варна за участие във форум през месец октомври т.г. в София, за който се очаква делегация от представители на повече от 60 водещи университета от Китай. Събитието ще даде възможност при взаимен интерес още през учебната 2018/19 година да се реализират и първите двустранни партньорства. От друга страна предстои ТУ – Варна да финализира проект, чрез който научен и образователен обмен ще може да се реализира и с държави от Азия, т.е. извън основния обхват на програмата „Еразъм+“. Това допълнително ще отвори нови възможности за сътрудничество с Китай. Ректорът на ТУ – Варна, проф. Росен Василев, подчерта даденостите на морската ни столица като привлекателен за младите хора университетски център с шест висши училища, няколко колежа, много добро взаимодействие между академичните среди и, разбира се, отлично съчетание от природни дадености, море и съвременна инфраструктура и развлечения. В знак на уважение на госта беше връчен възпоменателен плакет по случай 55-та годишнина от основаването на ТУ – Варна, а от своя страна д-р Мао подари на ректора високачествена селекция чай – символ на китайската култура. След срещата с ръководството на ТУ – Варна д-р Мао разгледа тренажорния комплекс в Морския квалификационен център и първия в страната учебен електроенергиен диспечерски център към катедра „Елекстроснабдяване и електрообзавеждане“ и лабораториите за обучение по специалност „Електроснабдяване и електрообзавеждане на кораба“. Визитата на китайския дипломат във Варна продължи с посещение в УМБАЛ „Света Марина“ към МУ – Варна и участие в научен форум, организиран от ВСУ „Ч. Храбър“.", "date": "2018.08.28", "title": "Нови перспективи и оптимизъм за сътрудничество между ТУ – Варна и академичните среди в Китай"}
{"url": "https://www.24chasa.bg/novini/article/7028900", "text": "Близо 483 хиляди турски граждани, живеещи в Европа, са преминали през ГКПП Капъкуле през август, съобщи турската телевизия НТВ, цитирана от БТА. Огромен брой турски граждани, живеещи в Европа, са предпочели да прекарат ваканцията си или Курбан байрам в родината си Турция, отбелязва телевизията. Граничните власти съобщиха, че общо 482 966 турски граждани (с над 96 хиляди автомобила) са преминали през ГКПП Капъкуле в периода от 2 до 28 август. Ежедневно на граничния пункт се оформяха големи опашки от коли, очакващи да преминат през пункта на връщане към европейските страни. Всеки ден за хората, чакащи часове на границата, се осигуряваше минерална вода, а на децата в колите се раздаваха детски списания, информира НТВ.", "date": "2018.08.28", "title": "483 000 живеещи в Европа турци минали през ГКПП Капъкуле през август"}
{"url": "https://www.24chasa.bg/novini/article/7028890", "text": "Северна Ирландия изравни световния рекорд за най-дълъг период без правителство в мирно време, съобщи Асошиейтед прес. Днес се навършват 589 дни, откакто правителството на тази област в Обединеното кралство се разпадна заради спорове около проект за зелена енергия. Разривът скоро се увеличи до по-широки културни и политически въпроси, по които цари раздор между юнионисти и националисти. Опитите за възстановяване на правителството не дадоха резултат, предаде БТА. Белгия изкара 589 дни без излъчено чрез избори правителство в периода 2010-2011 г. Заради това активисти използваха в социалните мрежи хаштага #WeDeserveBetter (Заслужаваме нещо по-добро) с призив към Демократичната юнионистка партия и партията \"Шин фейн\" да съставят правителство. Те планират протести в няколко града тази вечер. От разпадането на правителствената коалиция през януари 2017 г. областта е управлявана от чиновници, а основните разходи и политически решения се отлагат. Британското правителство одобри бюджета на Северна Ирландия, но устоя на натиска да поеме пряк контрол върху областта. Политическата криза остави 1,8 милиона души без правителство и заплашва споразумението за поделяне на властта между двете партии, ключово постижение мирното споразумение от 1998 г., сложило край на десетилетия насилие и кръвопролития в Северна Ирландия.", "date": "2018.08.28", "title": "Северна Ирландия близо 600 дни е без правителство, изравни рекорда на Белгия"}
{"url": "https://www.24chasa.bg/novini/article/7028905", "text": "Три изпитни работи на зрелостници са анулирани на днешния държавен зрелостен изпит по български език и литература /БЕЛ/ - в Хасково, в Харманли и в Благоевград. Това съобщиха за БТА от Министерството на образованието и науката. Работите на тримата зрелостници са анулирани заради открит у тях втори мобилен телефон или други мобилни устройства.", "date": "2018.08.28", "title": "Анулираха 3 изпитни работи на днешната матура по български език и литература"}
{"url": "https://www.24chasa.bg/novini/article/7028907", "text": "УС на фонд \"Земеделие\" е взел решение да се платят 8,544 млн. лв. на частнопрактикуващите ветеринарни лекари за дейността им през първата половина на 2018 г., съобщиха от фонда. Общо 8 544 682,19 лв. се предоставят по схемата \"Помощ за компенсиране разходите на земеделски стопани, свързани с изпълнение на мерките по Държавната профилактична програма и Програмата за надзор и ликвидиране на болести по животните\". Средствата са за заплащане на извършената дейност от регистрираните частнопрактикуващи ветеринарни лекари през периода 1 януари - 30 юни 2018 г. Парите са според постъпило предложение в МЗХГ от изпълнителния директор на БАБХ д-р Дамян Илиев на 1 август. УС на фонд \"Земеделие\" е решил още да разпредели финансов ресурс за 2018 г. в размер на 700 000 лв. по схемата \"Помощ за компенсиране на щетите по земеделските култури, причинени от неблагоприятни климатични условия - измръзване през зимата и пролетта на 2018 г.\". Помощта е за трайни насаждения - бадеми, кайсии, сливи, праскови и нектарини, череши, за които има констативни протоколи за 100 процента пропаднали площи. Подадените заявления са за 4 979,61 дка. Компенсират се до 80 на сто от действителните разходи за отглеждане на дадената култура през съответната стопанска година.", "date": "2018.08.28", "title": "Изплащат 8,544 млн. лв. на ветеринарните лекари на частна практика"}
{"url": "https://www.24chasa.bg/novini/article/7028492", "text": "Двама 16-годишни неправоспособни шофьори катастрофираха в Русе, съобщиха от ОД на МВР. В понеделник вечерта в полицията постъпил сигнал за пътен инцидент близо до блок 210 в русенския квартал „Чародейка“, където се блъснали лек автомобил и мотопед. След произшествието двамата водачи напуснали мястото на катастрофата. Служители на сектор Пътна полиция след проведени оперативно-издирвателни мероприятия установили участниците в инцидента и изяснили фактическата обстановка и причините за настъпване на катастрофата. Произшествието е възникнало около 18:40 часа на ул. „Ради Иванов”, където лек автомобил „Фолксваген Голф“ с русенска регистрация, управляван от неправоспособен 16-годишен русенец, нарушил правилата за дистанция, причинявайки катастрофа с един леко ранен като блъснал в задната част движещ се пред него мотопед, управляван от друг неправоспособен 16-годишен младеж. Вследствие на удара, водачът на мотопеда паднал на пътното платно и пострадал. Той отказал на пристигналия на място екип на Центъра за спешна помощ да бъде прегледан в болница и да му бъде оказана медицинска помощ. След това двамата водачи напуснали местопроизшествието. Случаят е бил документиран от полицаите и са предприети необходимите административни санкции, уточниха от МВР-Русе.", "date": "2018.08.28", "title": "Двама 16-годишни неправоспособни шофьори катастрофираха в Русе"}
{"url": "https://www.24chasa.bg/novini/article/7028488", "text": "Само за 7 г. броят на бездомниците в Англия се е удвоил – 300 хил. души живеят без покрив над главата. За това развитие вина носят и мерките за икономии на консервативното правителство, което най-после забеляза проблема, предаде  \"Атмосферата в къщи беше много тягостна и след като ме изгониха, дойдох тук\", разказва 18-годишната Брогън. Момичето сега живее в общежитие за младежи-бездомници в Шефилд. В дома, стопанисван от организацията Roundabout, са настанени 27 младежи. Според благотворителната организация Shelter, в Англия има 300 хиляди бездомници. Броят им е нараснал значително от 2010 година насам - оттогава консервативното правителство води политика на строги икономии. Най-сетне проблемът беше забелязан и от властите. В средата на август министърът за общините жилищното строителство Джеймс Брокеншир представи своя законодателна инициатива: целта е до 2027 година да няма хора, които да спят на улицата. От месец април насам общините са задължени да предлагат помощ още от първия ден след прекратяването на даден договор за наем. Болниците, затворите и бюрата по труда трябва да препращат хората към социалните служби, ако съществува опасност те да останат на улицата. С т.нар. \"Закон за намаляване броя на безпризорните\" правителството залага сега на ранната превенция. Консерваторите отдавна са подложени на натиск заради проблема с бездомниците. Той отдавна вече не се отнася само до Лондон с неговия прегрят пазар на недвижимите имоти. Миналата година политикът от Лейбъристката партия Анди Бърнъм спечели кметските избори в Манчестър с обещанието да се захване с проблема с многото бездомници. Оттогава насам той дарява за тази цел 15 процента от кметската си заплата. Днес в Англия в приюти живеят с 60 процента повече хороа, отколкото през 2011 година, а броят на бездомниците е нараснал повече от два пъти. \"Бездомничеството стана проблем, за който говорят всички в Англия - не само в градовете, но и в провинцията\", казва Джон Дийн от университета в Шефилд, който се занимава с темата. Липсват достатъчно средства Изследователят смята, че е правилно правителството да залага на превенцията. \"Но новият закон не е много радикален. Вярно, че предлага помощ на повече хора, докато навремето помощ получаваха само най-слабите. Ние обаче не можем да кажем какво ще е качеството на тази помощ\", казва Дийн. Социологът гледа скептично и на финансирането на програмата. Правителството отпуска около 80 милиона евро за следващите три години. Тази сума ще се поделя между няколкостотин общини. \"В крайна сметка сумата е нищожна\", уверява Дийн. Той се опасява, че в някои случаи и без това задлъжнелите общини ще трябва да доплащат от собствените си бюджети, за да могат да изпълнят задълженията си към новия закон. Освен това социологът смята, че консервативното правителство самo е създало проблема със своята строга политика на икономии. Той съзира основните причини в орязването на социалните и жилищните помощи. \"Въведените строги наказания срещу получателите на социални помощи, за да бъдат съкратени социалните разходи, оказват голямо влияние и водят до увеличаване на броя на бездомниците\", споделя той. Хората, които пропуснат уговорен час в социалната служба или бюрата по труда, губят част от социалните си помощи. Благотворителни организации се оплакват, че в много региони на страната ръстът на наемите изпреварва темповете на увеличение на държавните жилищни помощи. Договорите за наем в Англия изтичат по правило след една година. Това също е една от основните причини за проблема. От 2011 година насам броят на хората, които са загубили жилището си по този начин, се е увеличил тройно. Недостиг на социални работници и социални жилища Почти никой от 27-те обитатели на общежитието в Шефилд преди това не е живял под наем. Всички те също усещат последиците от консервативната политика на икономии. Почти всички са пристигнали от горещите социални точки в града. \"Всички социални работници от този квартал бяха изтеглени. Малцината, които останаха, се занимават основно със случаи на сексуален тормоз\", каза ръководителката на общежитието Роуз Парчмънт. \"Тези младежи не влизат в тази категория. Те се изпаднали в беда и имат нужда от някого, който да им предложи защитено пространство. Такова вече няма\", допълва тя. Парчмънт се опитва да създаде една среда, в която младите хора могат да правят и грешки, докато се опитват да разберат, какво искат да правят с живота си. Благодарение на организацията Roundabout, Брогън води разяснителна работа сред връстниците си в училищата и се надява да започне професионално обучение. Казва, че с удоволствие би се грижила за възрастни и болни хора. \"Но това е трудно\", признава 18-годишното момиче. \"Дори и да успее, тя ще бъде изправена пред голямото предизвикателство да си намери жилище\", споделя Роуз Парчмънт. \"Ние залагаме на социалните жилища, защото те предлагат място за живеене дългосрочно. Те обаче не достигат\", допълва тя. Като алтернатива остава само частният жилищен пазар, който обаче е много несигурен. \"Всеки има право да живее някъде. Но това става все по-трудно\", казва Роуз Парчмънт.", "date": "2018.08.28", "title": "Защо все повече англичани спят на улицата"}
{"url": "https://www.24chasa.bg/novini/article/7028050", "text": "Тази година се навършват 5 години от предложението на Китай за съвместно изграждане на „Един пояс, един път\". През тези пет години китайската инициатива е получила активна подкрепа и в нея са се включили редица страни от целия свят. Тя заедно с идеята за съвместно обсъждане, изграждане и споделяне вече са включени в различни документи за постижения на ООН и други важни международни механизми. До момента 103 държави и международни организации са подписали 118 споразумения за сътрудничество с Китай по „Един пояс, един път\",  На 27 август заместник-директорът на офиса на работната група за изграждане на „Един пояс, един път\" Нин Дзиджъ заяви, че по няколко от проектите за сътрудничество на Китай с други страни има практически напредък. Изграждането на икономическия коридор между Китай и Пакистан върви нормално. Строителството на железопътните линии между Китай и Лаос, Китай и Тайланд, Унгария и Сърбя е стабилно. Започна изграждането и на част от ж.п. линии за високоскоростни влакове между Джакарта и Бандунг (Индонезия). Пристанището Гуадар в Пакистан вече е готова да оперира с пълния си капацитет. Броят на влаковете между Китай и Европа достигна над 10 хиляди. Нин Дзиджъ каза още, че до юни тази година търговията със стоки между Китай и страните в обхвата на „Един пояс, един път\" е достигнала 5 трилиона щатски долара. Преките инвестиции на Китай в чужбина са надвишили 70 милиарда щатски долара. Общите инвестиции за изграждането на зони за търговско и икономическо сътрудничество в страните от „Един пояс, един път\" са достигнали 20 милиарда щатски долара. Създадени са около 100 хиляди работни места и приходи от няколко милиарда долара от данъци в тези страни.", "date": "2018.08.28", "title": "103 държави и международни организации подписаха споразумения за сътрудничество с Китай по „Един пояс, един път\""}
{"url": "https://www.24chasa.bg/novini/article/7028506", "text": "Британската министър-председателка Тереза Мей, която е на посещение в Република Южна Африка (РЮА) в рамките на първата си африканска обиколка, обеща засилване на британските инвестиции в Африка, предадоха световните агенции. \"Днес мога да обявя нова амбиция. До 2022 година искам Обединеното кралство да стане най-големия инвеститор сред страните от Г-7 в Африка\", изтъкна Мей в реч в Кейптаун. След решението на британците на референдума през юни 2016 година страната им да напусне Европейския съюз, Лондон умножи дипломатическите контакти в усилията си да издейства търговски споразумения, които да заменят тези с Брюксел, отбелязва АФП. Тереза Мей посочи, че ще използва бюджета си за международна помощ, за да укрепи собствените си интереси, които включват и задълбочаване на търговските връзки с Африка, съобщи Ройтерс. Великобритания е била шестият търговски партньор на РЮА през 2017 година, уточнява ДПА. В изказването си в Кейптаун Тереза Мей подкрепи поземлената реформа в РЮА и посочи, че ще обсъди въпроса с южноафриканския президент Сирил Рамапоса, предаде БТА. \"Обединеното кралство от известно време подкрепя поземлената реформа. Поземлена реформа, която е законна, прозрачна, която е генерирана чрез демократичен процес\", каза Мей пред журналисти, цитирана от Ройтерс.", "date": "2018.08.28", "title": "Тереза Мей: До 2022 година искам да станем най-големия инвеститор в Африка"}
{"url": "https://www.24chasa.bg/novini/article/7028519", "text": "Двама войници загинаха и седем бяха ранени днес при катастрофа на военен автомобил в югоизточния турски окръг Хаккяри, съобщи турската телевизия НТВ, цитирана от БТА.  Инцидентът е станал в 10,30 часа сутринта на път в района на град Шемдинли (близо до границата с Ирак), като бронираната кола, в която са били военните, се е преобърнала, информира валийството на Хаккяри. Пострадалите военни са приети в държавната болница в град Юксекова. Състоянието на петима от ранените е тежко, се казва в изявлението на валийството.", "date": "2018.08.28", "title": "Двама войници загинаха, седем са ранени при катастрофа на военен автомобил в Турция"}
{"url": "https://www.24chasa.bg/novini/article/7028498", "text": "Турция и Русия водят интензивни преговори, за да избегнат сирийската провинция Идлиб да предизвести края на сътрудничеството им в Сирия, но анализатори смятат, че съдбата на района в дългосрочен план все още може да провокира разрив. Въпреки подкрепата си за противоположни страни в конфликта, руският президент Владимир Путин и турският президент Реджеп Тайип Ердоган работят заедно от края на 2016 г. за постигане на решение в Сирия, пише Стюарт Уилямс от АФП. Този съюз оттук нататък е изправен пред труден тест: съдбата на провинция Идлиб, граничеща с Турция - последната бунтовническа крепост в страната, над която сирийският президент Башар Асад, подкрепян от Москва, желае да си възвърне контрола. През последните години населението в Идлиб значително се увеличи, тъй като режимът изпращаше там бунтовници и цивилни след евакуацията им от крепости, отвоювани след обсади и смъртоносни щурмове. Офанзива на Дамаск в този район вече изглежда неизбежна и поставя въпроса за взривоопасната смесица в провинцията между преселено население, умерени бунтовници и радикални ислямисти. В Идлиб в момента доминиращо присъствие има групировката Хаят Тахрир аш Шам /формирана от членове на бившия клон на Ал Каида/, която контролира 60 процента от района. След сериозна дипломатическа криза в края на 2015 г. Москва и Анкара явно засилиха сътрудничеството си едновременно в Сирия, където Турция подкрепя бунтовниците, и в секторите на енергетиката, търговията и отбраната. Този съюз има основна важност за Турция в момент, когато тя преживява силни напрежения със САЩ. \"В Москва съществува надежда за постигане на споразумение с Анкара, което би могло да позволи на сирийския режим да поеме контрола над Идлиб без нов разрив с Турция\", казва за АФП Керим Хас, специалист в областта на отношенията между двете страни, работещ в Москва. Според него Москва следи напреженията между Анкара и Вашингтон и би могла да предприеме операция в Идлиб в \"момент, когато турските власти ще имат най-голяма нужда от подкрепата на Кремъл\". Турският министър на външните работи Мевлют Чавушоглу, който в петък бе на посещение в Москва, отправи предупреждение за възможна \"катастрофа\" в случай на \"военно решение\" в провинция Идлиб, която според него наброява 3,5 милиона жители. Анкара се опасява по-специално от нов приток на бежанци, при положение че тя е приела вече над 3 милиона сирийци. Но Чавушоглу подчерта също необходимостта \"радикалните групировки, терористите, да бъдат поставени извън състояние да вредят\". Анализаторите разбраха това като потенциална турска подкрепа за ограничена интервенция. Като знак за важността на това посещение Чавушоглу бе приет също от самия Путин. Той похвали \"все по-задълбоченото\" сътрудничество между Анкара и Москва в Сирия. Турският министър от своя страна го увери, че \"неговият скъп приятел Ердоган\" го очаква за вечеря в Истанбул. \"Русия и Турция се опитват да постигнат споразумение с приемливи условия за двете страни\", обяснява за АФП Тимур Ахметов, експерт от Руския съвет по международни въпроси. Той прогнозира \"ограничена офанзива\" на Русия и на сирийския режим срещу групировките, свързани с Фронта Ан Нусра, най-вече тези, които подразниха Москва, предприемайки атаки срещу руската военновъздушна база Хмеймим - център на нейните операции в Сирия. \"Русия се опитва да убеди Турция да накара опозицията да сътрудничи на офанзивата и тези групи да бъдат в замяна пощадени при въздушните атаки\", добавя Ахметов. Но, какъвто често бе случаят с Идлиб, ограничена офанзива само временно би отложила истинския въпрос: Кой ще контролира провинцията в дългосрочен план, дори след края на конфликта? Дори ако Русия успее да се споразумее за компромис, няма гаранции, че Дамаск и другият му основен съюзник Техеран, ще следват линията, диктувана от Москва. \"Руснаци и турци ще бъдат под силен натиск, за да постигнат трайно споразумение, приемливо за режима\", смята Елизабет Теоман, анализатор в Института за военни изследвания. Според Теоман Ердоган би могъл да планира евентуална ограничена офанзива. Но тя отправя предупреждение: макар да не вижда \"неминуема точка на разрив\" между Анкара и Москва, \"аспирациите на Турция са в пряко противоречие с целите на Асад да смаже остатъците на сирийския бунт\". (От БТА)", "date": "2018.08.28", "title": "Сирия: съюзът Москва-Анкара засега издържа на теста с Идлиб"}
{"url": "https://www.24chasa.bg/novini/article/7028558", "text": "Румънският президент Клаус Йоханис заяви днес, че в годината, когато Румъния отбелязва стогодишнината от обединението си, е недопустимо да прави крачки назад по отношение на правовата държава, предаде Аджерпрес. Държавният глава прие днес в президентския дворец Котрочени румънските посланици и генерални консули в рамките на годишната среща на румънската дипломация, предаде БТА. Той изтъкна също така, че във външната политика на Румъния няма място за \"спорни експерименти, аматьорско поведение и дипломатически гафове\". \"Стабилността и предсказуемостта на външната политика на Румъния са съществени за доверието в нас като международен фактор (. . .) Във външната политика на Румъния няма място за спорни експерименти, аматьорски действия, дипломатически гафове, защото всички те са пагубни за националните цели и интереси\", заяви държавният глава. Той изтъкна, че \"стабилността и доверието към Румъния във външната политика означават и опазване и защитаване на правовата държава, на независимостта на правосъдието и продължаване на борбата срещу корупцията при същите стандарти като досега.\" \"Не е допустимо в годината на Стогодишнината да правим крачки назад. Това предполага преди всичко една по-силна и по-устойчива Румъния, една по-успешна държава, в която либералната демокрация и правовата държава са напълно укрепнали, с независимо правосъдие, държава, която работи в полза на всички граждани и е в състояние да предложи просперитет и сигурност\", изтъкна румънският президент. Той отбеляза също, че сред приоритетите във външната политика на Румъния остава задълбочаването на стратегическото партньорство със Съединените щати във всичките му измерения, както и засилването на ролята на Румъния в рамките на Европейския съюз и НАТО.", "date": "2018.08.28", "title": "Йоханис: Недопустимо е да правим крачки назад за правовата държава"}
{"url": "https://www.24chasa.bg/novini/article/7028528", "text": "Полицията е задържала млад мъж от село Септемврийци за побой над германец. 21-годишният М.Я. е задържан на 27 август, затова че в центъра на селото по хулигански подбуди е нанесъл удари в лицето на немски граждани, временно пребиваващ в страната – съобщават от Областната дирекция на МВР-Добрич. Вследствие на инцидента, 64-годишният мъж е с нанесена лека телесна повреда. По случая е образувано бързо полицейско производство.", "date": "2018.08.28", "title": "Набиха германец в центъра на село"}
{"url": "https://www.24chasa.bg/novini/article/7028526", "text": "Периоди от далечното минало на студен и сух климат са помогнали на нашите видове да заменят неандерталците в Европа, показва ново изследване, предаде Асошиейтед прес. Учените са установили, че подобни студени периоди са съвпаднали с очевидното изчезване на нашите еволюционни братовчеди в различни части на континента, последвано от появата на нашите видове Хомо сапиенс. \"Дали те са се преместили или са загинали, ние не можем да кажем\", казва Майкъл Стаубвасер от Университета в Кьолн в Германия, цитиран от БТА. Неандерталците едно време са живели в Европа и Азия, но са измрели преди около 40 000 години, само няколко хиляди години, след като нашите видове Хомо сапиенс са пристигнали в Европа. Учените дълго време са дебатирали какво е подпомогнало това и някои от тях посочиха като причина климата. Други предложиха като обяснение евентуални епидемии или идеята, че новодошлите видове са надделели над неандерталците в битката за ресурси. Стаубвасер и неговите колеги са насочили вниманието си върху съществуващите климатични, археологични и екологични данни и са добавили нови индикатори за климата в миналото, взети от изследвания на две пещери в Румъния. Тяхното проучване е изтъкнало два студени и сухи периода. Единият е започнал преди около 44 000 години и е продължил около 1000 години. Другият е започнал преди около 40 800 години и е продължил шест века. Времето на тези събития съвпада с периоди, в които артефактите от неандерталците изчезват и признаци за Хомо сапиенс се появяват на места в долината на река Дунав и във Франция, казват учените. Климатичните промени може да са довели до смяната на горите с терени с шубраци и Хомо сапиенс може би е бил по-добър в адаптирането към тази нова среда в сравнение с неандерталците. Катерина Харвати, експерт по неандерталците в Университета в Тюбинген в Германия, която не е участвала в изследването, казва, че е от полза да има нови климатични данни от Югоизточна Европа, регион, за който се предполага, че е бил използван от Хомо сапиенс, за да се пръсне и в други части на континента. Харвати казва, че не е ясно дали неандерталците са изчезнали и Хомо сапиенс се е появил по същото време, което е посочено от авторите на новото изследване, защото предишните изследвания, които те цитират в него, се базират на ограничени доказателства и са нещо, което може да се оспорва. Според Крис Стрингър от Природонаучния музей в Лондон новото изследване привежда убедителни аргументи за въздействието на климатичните промени върху неандерталците, въпреки че според него има и други фактори, които са допринесли за изчезването им. Рик Потс от института Смитсониън пък определя новото изследване като \"свеж нов поглед\" върху темата за замяната на видовете.", "date": "2018.08.28", "title": "Студен, сух климат е свързан с изчезването на неандерталците"}
{"url": "https://www.24chasa.bg/novini/article/7028540", "text": "36-годишен добричлия е задържан от полицията, след като е получено съобщение за самокатастрофирал автомобил по пътя от село Стожер за Добрич. При инцидента, станал около 4 ч.на 28 август няма пострадали.. При извършената проверка с техническо средство, цифровата индикация отчита наличието на 2,97 промила в издишания от водача въздух. С полицейска мярка за срок от 24 часа е задържан П.С. (36 г.) от град Добрич. По случая е образувано бързо полицейско производство.", "date": "2018.08.28", "title": "Шофьор с 2,97 промила алкохол самокатастрофира"}
{"url": "https://www.24chasa.bg/novini/article/7028548", "text": "БСП поиска поемане на политическа отговорност заради тежката катастрофа край Своге. Оставки на министри вече е най-малкото, става въпрос за оставка на цялото правителство, каза лидерът на БСП Корнелия Нинова на пресконференция в централата на партията, цитирана от БТА. Виновникът за такива ситуации е само един и това е правителството на Бойко Борисов и той персонално, заяви Нинова. \"Гордостта на премиера - магистралите, са най-голямата кражба може би в държавата, конкурирайки се с кражбите в санирането\", коментира тя. \"Досега корупцията ни ограбваше, взимаше от всеки човек, сега вече корупцията убива в истинския смисъл на думата, защото невинни българи плащат с живота си кражбите на правителството на Бойко Борисов\", каза Нинова и призова за смяна на този модел на управление на държавата. \"Пределно ясно е вече, че трябва да се поеме и конкретна политическа отговорност. Има ли смелост премиерът, както до вчера казваше: \"Аз строя пътища и магистрали\", да излезе сега и да каже: \"Аз строя пътища и магистрали така, че вие загивате по тях\", или пак ще си измият ръцете с някой - шеф на агенция, фирма и т.н.\", коментира Корнелия Нинова. Социалистите бяха помолени да коментират информацията, че пътят край Своге е ремонтиран по време на кабинета \"Орешарски\" и пуснат без Акт 16. Депутатът Георги Свиленски посочи, че проблемът не е в строителя, а в цената, която се дава на този строител, за да направи този път. По думите му, когато даваш пари като за 5 см асфалт, няма как строителят да ти сложи 14 см. Тези обществени поръчки са сключени през 2011 г. и тогава върнете кой е бил министър-председател, кой е бил министър и кой е сключил договора, всичко друго е изпълнение на този договор, добави Свиленски. Пътят е пуснат през декември 2016 г. вижте кой е бил министър и министър-председател, добави той. Ако има виновни от правителството на Орешарски, да си понесат отговорността, коментира и заместник-председателят на БСП Кирил Добрев. Ако има виновни от АПИ преди правителството на Орешарски, да си понесат отговорността, призова той. Ако има виновни сега, които след десетките сигнали играят тенис, вместо да работят, да си понесат отговорността, добави Добрев. Той посочи, че български фирми строят и в други страни и там строят качествено. Причината не е в този, който строи, а в този който го проверява, коментира Добрев. На въпрос дали има политическа намеса от БСП да се прикрие случая с бащата на президента в Хасково, Кирил Добрев коментира, че по-евтина филмова продукция, скоро не бил гледал. \"Как някой от ръководството ще принуди министъра, на който всеки ден му искаме оставката, да прикрие случая. Аз не мога да си го представя\", каза заместник-председателят на БСП. Има видео от инцидента, както МВР каза - \"с тротонетката\", всъщност това е триколка, но пък нямаме видео от правителственото трасе, където беше убит Петър Христов, коментира още Добрев. Според него такива знакови убийства трябва да вълнуват министър Радев и министерството, далеч повече отколкото един нелеп случай. От БСП съобщиха, че общинските им съветници в Царево внасят в съда жалба срещу решението на Общинския съвет в града за строителство до плажа Силистар.", "date": "2018.08.28", "title": "БСП поиска оставката на целия кабинет заради катастрофата край Своге (Обновена)"}
{"url": "https://www.24chasa.bg/novini/article/7028502", "text": "Окръжна прокуратура – Велико Търново внесе в съда искане за образуване на съдебно производство за екстрадиция, спрямо български гражданин, обявен за международно издирване с Европейска заповед за арест, съобщиха от Апелативната прокуратура в старата столица. М. И. е обявен за международно издирване от властите във Федерална Република Германия, въз основа на Европейска заповед за арест, издадена от Районен съд в гр. Кайзерслаутерн, на основание заповед за арест от 10.07.2018 г. на прокуратурата. Българският гражданин се издирва поради наличие на основателно подозрение за професионално подпомагане за избягване на данъчно облагане, конкретно на данък върху доходите, както и за неправомерно задържане и противозаконно присвояване на трудови възнаграждения, престъпления съгласно Наказателен кодекс и Общ данъчен кодекс на Федералната република Германия, уточняват от прокуратура. М. И. е установен в България, след като е обявен за международно издирване от германските власти и задържан. По искане на прокуратурата, съдът е взел мярка за неотклонение „задържане под стража”. Окръжна прокуратура – Велико Търново внесе в съда искане за образуване на съдебно производство, в рамките на което да се реши дали да се изпълни европейската заповед за арест, като се допусне предаването на българския гражданин на искащата държава.", "date": "2018.08.28", "title": "Внесоха искане за екстрадиция на българин,\nдирен за данъчни престъпления в Германия"}
{"url": "https://www.24chasa.bg/novini/article/7028605", "text": "Приключиха проверките в офисите на дупнишката фирма \"Мегаинвест холдинг\" в Дупница, от служители на НСлС и жандармерията. Проверките са във връзка с изграждането на пътя край Своге, където на 25 август при катастрофа на автобус загинаха 17 души, предаде БТА. Проверката е била възложена от главния прокурор. \"Не бихме могли да коментираме естеството и характера на действията, както и резултатите към този момент\", каза Бисерка Стоянова от НСлС. Тя посочи, че са били извършени планираните действия, а на по-късен етап резултатите ще бъдат представени на пресконференция. Стоянова посочи още, че е имало и пълно съдействие от страна на фирмата. Проверките започнаха днес около 13.00 часа в складовете на фирмата на \"Самоковско шосе\", а по-късно се преместиха в офиса й в центъра на града. Те завършиха за около два часа и половина.", "date": "2018.08.28", "title": "След 2 ч. и 30 мин. следователите излязоха от втората фирма, ремонтирала пътя край Своге"}
{"url": "https://www.24chasa.bg/novini/article/7028604", "text": "Встъпването на Турция в ЕС е една от най-важните външнополитически задачи на Анкара. Това заяви днес на пресконференция във Вилнюс турският външен министър Мевлют Чавушоглу, цитиран от ТАСС. Няма никакви съмнения, че нашата страна и занапред ще остане член на НАТО и ще се стреми към членство в ЕС, отбеляза Чавушоглу. Искаме Турция да получи от ЕС това, което заслужава, каза той, като добави, че \"Турция очаква ясен сигнал от ЕС по въпроса за членството в ЕС\", предава БТА. В края на юни Турция обвини Европейския съюз в несправедливо отношение заради изявление на Съвета на ЕС, според който водените с Турция преговори за присъединяване \"на практика са в мъртва точка, а Анкара все повече се отдалечава от съюза\", припомня ТАСС. Чавушоглу се срещна днес във Вилнюс с президента на Литва Далия Грибаускайте и с външния министър Линас Антанас Линкевичус, информира Асошиейтед прес. Грибаускайте заяви след разговорите с турския външен министър, че ЕС не може да обърне гръб на Турция, като добави, че е необходимо да се търсят решения за оказване на помощ на Турция, за да бъде сложен край на терористичните заплахи и да бъде намалена миграцията в Европа. Турция има нужда от Европа и Европа има нужда от Турция в сферите на търговията, сигурността, въпросите, свързани с миграцията, и други области, отбеляза тя. Линкевичус на свой ред каза, че \"Турция винаги ще бъде искрен партньор в диалога с Литва\", като добави, че \"не е нормално да не се говори директно, дори ако има проблемни въпроси\".", "date": "2018.08.28", "title": "Чавушоглу: Присъединяването ни към ЕС е една от най-важните задачи на Анкара"}
{"url": "https://www.24chasa.bg/novini/article/7028581", "text": "НАТО ще извърши мониторинг на ученията \"Восток-2018\" (\"Изток-2018\"), но подробностите около този процес са засекретени, заяви днес и.д. говорителят на алианса Дилън Уайт в коментар на изявлението на руския министър на отбраната Сергей Шойгу за предстоящите маневри на 300 000 военни, предаде ТАСС, цитирана от БТА. \"Постоянно следим руските учения и ще предприемем действия по отношение на \"Восток 2018\". Подробностите за това как анализираме тези разузнавателни данни, са засекретени, каза Уайт. Той посочи, че военните аташета в Москва на държавите от НАТО са получили покана да наблюдават ученията и алиансът обмисля възможността да присъстват. Руският министър на отбраната Сергей Шойгу съобщи днес пред журналисти в руската република Хакасия, Сибир, подробности за ученията, които ще са най-големите от 1981 г. В тях ще участват около 300 000 военнослужещи и над 1000 летателни апарата. Ще се включат Източният и централният военни окръзи, както и Северният флот.", "date": "2018.08.28", "title": "Поканиха НАТО да наблюдава големите \nруски военни учения"}
{"url": "https://www.24chasa.bg/novini/article/7028613", "text": "По-малко първокласниците ще има в област Търговище през новата учебна година. В региона училищният звънец ще бие за първи път за 834 ученици. Те са с 35 по-малко в сравнение с миналата учебна година, съобщи на БТА началникът на Регионалното управление на образованието /РУО/ Елка Станчева. Очакваният брой ученици, които ще прекрачат прага на класните стаи на 17 септември е 10 615. Окончателният брой на учениците, в това число и на първокласниците, ще стане ясен до 30 септември, след като данните на всички бъдат актуализирани в Националната електронна информационна система, уточняват от РУО. На територията на област Търговище новата учебна година ще бъде открита в 50 училища. Това са три начални училища, 30 основни, осем професионални гимназии, две профилирани гимназии, четири средни училища и по едно спортно, обединено и специално училище. От няколко години в област Търговище при обявяване на свободни места трудно се намират кандидати за учители по информатика, английски език, математика, биология и здравно образование. В РУО не е постъпвала информация от директорите, че не могат да намерят учители за обявените от тях свободни места.", "date": "2018.08.28", "title": "Първокласниците в Търговище по-малко през новата учебна година"}
{"url": "https://www.24chasa.bg/novini/article/7028072", "text": "Китай продължава да бъде водеща сила в глобалните изходящи пътувания, сочи доклад публикуван в понеделник от Световната организация по туризъм към ООН. Озаглавен „Акценти в глобалния туризъм 2018\", докладът отбелязва, че китайските туристи са похарчили 258 милиарда долара за туризъм зад граница през 2017 г, почти 1/5 от общите разходи за света,  Според изследването, общият брой на посещенията на международни туристи е нараснал със 7% до 1.323 милиона през 2017 г, което е най-големият ръст от 2010 г. насам. Организацията обяснява, че резултатите за 2017 г. се дължат на стабилното търсене в сектора спрямо дестинации по целия свят, включително и онези, които изпитват предизвикателства свързани със сигурността през последните години. Франция запазва статута си на най-популярна туристическа дестинация. Испания зае второто място, докато Япония успя да намери място в топ десетката на страните с най-много приходи от туризъм. Данните за началото на 2018 г потвърждават, че международният туризъм продължава да расте с 6% на годишна база за първите четири месеца от годината.", "date": "2018.08.28", "title": "Световната организация по туризъм подчертава водещата роля на Китай за глобалния изходящ туризъм"}
{"url": "https://www.24chasa.bg/novini/article/7028312", "text": "Настаненият в \"Царица Йоана - ИСУЛ\" след катастрофата край Своге е изписан, съобщиха от лечебното зеведение. Там беше настанен Г.Г. /59 г./ с множество охлузвания и рани в областта на тялото и главата. В болница \"Св.Анна\" бяха приети шестима от пострадалите в инцидента. Трима от тях все още са в Клиниката по реанимация, като има опасност за живота на една от пациентките. Другите трима са стабилизирани и лечението им продължава в Клиниката по хирургия и Клиниката по ортопедия и травматология на болницата, информира БТА. Три жени, също пострадали в пътния инцидент и настанени в болница \"Пирогов\", са с тежки гръдни контузии и травми. Те са на апаратна вентилация и има опасност за живота им. Другите три жени имат гръдни контузии. В стабилно състояние и без опасност за живота са ранените в катастрофата, приети за лечение във Военномедицинска академия.", "date": "2018.08.28", "title": "Настаненият в \"Царица Йоанна - ИСУЛ\" след катастрофата край Своге е изписан"}
{"url": "https://www.24chasa.bg/novini/article/7028315", "text": "Отношенията на Турция с Русия не се явяват алтернатива на отношенията на републиката с Европейския съюз или САЩ, заяви днес министърът на външните работи на Турция Мевлют Чавушоглу по време на посещение в Литва, съобщи ТАСС, като се позова на Анадолската агенция. Нашите отношения с Русия не се явяват алтернатива на отношенията с ЕС или САЩ. Външната политика на Турция се ориентира на баланса /в отношенията/, каза Чавушоглу, цитиран от БТА.  Чавушоглу коментира също посещението на представители на Конгреса на САЩ в Турция, по време на което те призоваха Анкара да се откаже от придобиването на зенитни системи С-400 от Русия, за да си гарантира получаването на изтребители Ф-35 от САЩ. Турският външен министър отново подчерта, че \"покупката на С-400 не е предпочитание на Турция, а принудителна мярка\". \"На нас ни трябват системи за противовъздушна отбрана (ПВО). Ние искахме да ги купим от нашите съюзници, включително от САЩ, но не можахме да го направим\", каза Чавушоглу. \"Може ли Америка да даде гаранции за продажба на системи \"Пейтриът\"? Дори по въпроса за Ф-35 условията непрекъснато се променят. Покупката на системи за ПВО е крайно необходима за нашата сигурност\", посочи турският първи дипломат. Той допълни, че Турция иска да разреши проблемите си със САЩ по пътя на диалога.", "date": "2018.08.28", "title": "Турция: Отношенията на Анкара с Москва не са алтернатива на отношенията с ЕС или САЩ"}
{"url": "https://www.24chasa.bg/novini/article/7028342", "text": "Пътуванията на български граждани в чужбина през юли 2018 г. са 727.5 хиляди, или с 9.3 на сто над регистрираните през юли 2017 година, отчита НСИ. Най-голям относителен дял от общия брой пътувания на български граждани в чужбина през юли 2018 г. формират пътуванията с цел гостуване, обучение, посещение на културни и спортни мероприятия - 40.5 на сто, следвани от пътуванията с цел почивка и екскурзия - 39.9 на сто, и пътуванията със служебна цел - 19.6 на сто. През юли 2018 г. посещенията на чужденци в България са 2 152.8 хиляди, или с 6.5 на сто повече в сравнение с юли 2017 година. През юли 2018 г. преобладава делът на посещенията с цел почивка и екскурзия - 57.2 на сто, следвани от посещенията с други цели - 35.4 на сто, и със служебна цел - 7.4 на сто.", "date": "2018.08.28", "title": "Ръст на пътуванията на българи в чужбина през юли, както и на чужденци у нас"}
{"url": "https://www.24chasa.bg/novini/article/7028318", "text": "Която и страна да сте взели в дебата в южната германска провинция Бавария за това дали във всеки обществен офис да бъде поставено разпятие, едно нещо беше ясно: продажбите на религиозни атрибути може да се повишат. Това обаче май не се оказа вярно. Едно неекспертно проучване на ДПА показва, че хората, специализиращи се в производство и продажба на религиозни предмети, не съобщават за ръст на продажбите, макар че се очакваше всеки съдебен следовател, ветеринарен инспектор и главен министър в провинцията да се снабди с разпятие и да го постави на външната си врата, предава БТА. \"В момента не мога да напусна. Трябва да продължа да работя\", казва Андреас Пьотман, мениджър на компания в Мюнхен, която продава широк асортимент от католически стоки. Добавя, че не повече от 20-30 купувачи са дошли заради новата директива. Маркус Зьодер - премиерът на предимно католическата пи гордеещата се с това провинция в Южна Германия, издаде тази година разпореждане всички правителствени служби до юни да поставят на видно място разпятия, за да се подчертае християнското наследство на провинцията. Нареждането предизвика значителен отпор. Нерелигиозни граждани се чудеха дали това ги засяга. Мюсюлманите се питаха дали е нормално в търговски обект да се поставя разпятие, а в същото време да е спорно да се да носи бурка. Дори църквата отправи критики към провинцията, че злоупотребява с употребата на религиозни символи. Общият консенсус бе, че Зьодер се опитва да печели политически точки преди регионалните избори на 14 октомври. Има опасност неговият Християнсоциален съюз (ХСС) да изгуби мнозинството си в провинциалния парламент, тъй като консервативните избиратели се обръщат към крайнодясната \"Алтернатива за Германия (АзГ). ХСС - сестринската партия на действащия в национален мащаб Християндемократически съюз - от дълги години е доминираща политическа сила в провинция Бавария. Тази партия редовно събираше над 50 на сто от гласовете, но от 1970 г. насам постепенно губи електорат, за да стигне до около половината от това през последното десетилетие. Възходът на АзГ още повече усложни живота на ХСС, който не е свикнал да има друга значима партия вдясно от него. Засега ХСС успява да се задържи начело благодарение на коалиции със сходномислещи партии или на преки гласове за кандидати, отдаващи предпочитание на ХСС дори когато той не е спечелил мнозинство. Ръководството му обаче е притеснено какво ще стане този октомври. Затова дойде и решението за кръстовете, което обаче не донесе скок в продажбите, какъвто някои очакваха. Новите указания не налагат стриктно какви трябва да са разпятията. Пьотман казва, че повечето от закупените за провинциалните служби са от неръждаема стомана, високи са около 30 см и без статуетка на Христос, което практически ги превръща в обикновени кръстове, а не разпятия. \"Е, не са чак толкова малки, и определено не са дискретни\", казва той. Други са направени от цветно стъкло. Сред закупилите такива са служба по строителството, библиотека, полицейски участък и затвор. Пьотман поне е имал неколцина клиенти. Други хора от бизнеса казват, че са имали много по-малко или изобщо никакви клиенти. \"Изискването за разпятието си остава, дори да не се посреща с радост и макар че като цяло няма последствия\", казва Томас Людвиг - мениджър на друга мюнхенска фирма. Подобни са коментарите и в търговски център в Регенсбург - град, който е седалище на една от най-важните епископии. Михаел Пфафенцелер, дърворезбар от Оберамергау - градче, световноизвестно с организираните там веднъж на 10 г. великденски възстановки на страданията на Христос, казва, че никога не е очаквал новото нареждане да доведе до скок на продажбите. \"Беше глупаво\", казва той. \"Разбира се, продавам по някой-друг кръст, но не заради закона.\" Преди наредбата в редица баварски училищни стаи и съдебни зали вече висяха кръстове. Новото правило допуска изключения за колежи, театри и музеи. Липсва и клауза как да се контролира дали изискването за поставяне на разпятие се спазва. Изискването освен това не се отнася за федерални служби, базирани в Бавария, нито за такива, които са под контрола на други местни власти.", "date": "2018.08.28", "title": "Няма голямо търсене на разпятия в Бавария, въпреки директивата да са във всеки офис"}
{"url": "https://www.24chasa.bg/novini/article/7028344", "text": "Наложените ограничителни мерки в 7-те общини, където има огнища на чума по дребните преживни животни, ще бъдат вдигани поетапно, ако вторите проби са отрицателни, каза в Добрич зам.-министърът на земеделието, храните и горите Янко Иванов на откриването на 26-ото издание на международното изложение „Селското стопанство и всичко за него”. „На първия кръг от изследванията бяха взети проби от 3-километровата зона около огнищата, сега се изследват пробите от 10- и 20-километровата зона. Ако всички те са отрицателни, няма да има никаква причина да държим хората под напрежение. Процедурата е такава – мерките се вдигат 21 дни след като е унищожено последното заразено животно и на територията е извършена дезинфекция. Тогава вече има възможност за населване с нови животни”, обясни Иванов. Що се отнася до исканията на животновъдите да се вдигне забраната за търговия с месо, мляко, млечни продукти, според изискване на решение за изпълнение на Европейската комисия, ограниченията за търговия с животни и продукти от тях от 7-те общини ще продължат до 23 декември т.г. „Данните за африканската чума по свинете продължават да са тревожни. Излезе информация, че в Румъния е заразен и най-големият им свинекомплекс за 140 000 животни. Тревожното при тази болест е, че тя се разпространява по много и разнообразни начини – чрез предмети, хора, диви животни и др” – съобщи зам.-министърът. Той добави, че редовно се провеждат срещи с големите свинепроизводители, които са наясно с риска, както и с по-малките стопанства. Оградата по границата с Румъния вече е завършена, каза Иванов. „Остава един участък от нея да се подсили с мрежа, тип „Бруно” – добави той. Зам.-министърът повтори, че се вземат много сериозни мерки на граничните пунктове да не се допуска внос на свинско месо и продукти от него. „При проверката на ГКПП-Кардам, в понеделник, установихме, че много от туристите, които идват в България, както и шофьорите на ТИР-ове, си носят храна с тях. Конфискувано беше сериозно количество, което се изхвърля в специални фризери на Агенцията по безопасност на храните”, каза Иванов. Той припомни, че заболяването е влязло в Европа от Грузия от отпадъци на кораб от Мадагаскар, спрял на пристанище Поти. „Затова сме особено бдителни по всички граници. Ветеринарните инспектори правят проверки на багажите и обясняват, че не е разрешено внасянето на каквито и да е продукти от свински месо, както и месо” – обяви зам.-министърът.", "date": "2018.08.28", "title": "Забраната за търговия с животни и продукти от тях в поразените от чума общини - до 23 декември"}
{"url": "https://www.24chasa.bg/novini/article/7028239", "text": "33,31% ръст при уникалните посетители има сайтът на \"24 часа\" за 2018 г., в сравнение с 2017 г., показват обобщените данни от метричната система Gemius за юли. За втора поредна година всички сайтове на Медийна група България растат и през летните месеци, когато повечето конкурентни сайтове падат заради отпуските. Най-важната причина за неспиращия ръст на 24chasa.bg е уникалното съдържание, произвеждано от професионални журналисти, както и марката на медията, която е символ за качествена журналистика. Над 210 000 читатели са отбелязали, че харесват съдържанието на 24chasa.bg, показват  . За разлика от други сайтове, всички \"лайкове\" във фейсбук страницата ни са реални, няма купени, така както няма и платен трафик.  Потвърждение за читателската лоялност е фактът, че последователите на \"24 часа\" във фейсбук ( ) са над 207 000 - те са избрали доброволно да получават всяко съдържание, което \"24 часа\" поства на фейсбук страницата си. Всички наши читатели могат да бъдат спокойни - нито някога сме ползвали техните данни, нито някога ще си позволим да злоупотребим с доверието им.  Качествената и модерна журналистика е запазена марка на най-влиятелния всекидневник в страната, затова читателите му продължават да го харесват и предпочитат.   заслужено превърнаха онлайн изданието www.24chasa.bg в най-големия новинарски сайт в България,  . Готови сме да докажем с пълни   от самото му създаване преди 9 години - досега. Призоваваме всички конкурентни сайтове да го направят -  . Всички сайтове на Медийна група България са регистрирали значителен ръст през юли, показват пълните данни на Gemius. 24chasa.bg е имал 1 325 463 уникални посетители през периода. 366 682 са чели онлайн \"24 часа\" на своите настолни компютри, а  1 032 434 - от своите мобилни устройства. За периода са отчетени 20 129 056 импресии - важен резултат за рекламодателите. Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. В статистиката на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на 2017 г.  , където вече има над 40 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 115 000. В края на 2017 г. - иновативна новинарска платформа за създаване и монетаризиране на съдържание. \"24 часа\" спечели финансирането от Google в конкуренция с 685 проекта от 29 държави. Проектът се изпълнява и ще заработи в началото на следващата година. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.   Висши мениджъри , студенти и преподаватели от колежи и университети, компютърни ентусиасти и хора, които обичат да пътуват и да се забавляват са водещата аудитория на сайта на \"24 часа\". Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2018.08.28", "title": "Сайтът на \"24 часа\" по-голям с над една трета спрямо миналата година"}
{"url": "https://www.24chasa.bg/novini/article/7028378", "text": "Православните в Москва и Киев се готвят за предстоящо историческо решение: самопровъзгласилата се църква на Украйна може скоро да бъде призната от Константинополската патриаршия и да се освободи от руската духовна опека - възможност, смятана в съседната страна за \"катастрофа\". Православните украинци са разделени: мнозина принадлежат към църквата, свързана с Московската патриаршия, други са верни на Киевската патриаршия, самопровъзгласила се в отскоро независима Украйна през 1992 г. и непризната в момента от никоя православна църква. Константинополският патриарх Вартоломей, чието седалище е в Истанбул - \"пръв сред равни\" измежду другите православни патриарси, получи от Киевската патриаршия официална молба, подкрепена от украински депутати, тя да бъде призната за пълноправна църква в православния свят. Предстои той да се произнесе за религиозното бъдеще на Украйна. Ако Вартоломей одобри молбата на Киев за независимост, \"никой не знае как ще се развият нещата на практика\" и по-специално колко църкви и манастири в Украйна може да изгуби Москва, коментира руският независим експерт Андрей Десницки. Русия и Украйна са в остра вражда, откакто през зимата на 2014 г. властта в Киев мина в ръцете на прозападни сили; после Москва анексира украинския полуостров Крим, а в Източна Украйна избухна конфликт с проруски сепаратисти, взел досега над 10 000 жертви. Тези събития засилиха напрежението между двата клона на украинското православие и накараха мнозина украинци да обърнат гръб на Московската патриаршия. \"Опитите за отделяне на Украинската православна църква от Московската патриаршия може да предизвикат катастрофа\" в православния свят, отбеляза руският патриарх Кирил, който ще посети Турция в петък и ще убеждава Вартоломей да не взема решение в този смисъл. Константинополската патриаршия е по-стара, но тази в Москва обединява повече вярващи и повече енории. Ако Московската патриаршия изгуби влиянието си в Украйна, сериозно ще пострада положението й в православния свят. ============ Източник в украинското правителство увери АФП, че Киев е \"на косъм\" от създаването на нова независима църква въпреки \"трудностите\", които се очертават с оглед срещата на руския патриарх Кирил с Вартоломей. През последните месеци украинският президент Петро Порошенко критикуваше все по-често лоялния към Москва клон на православната църква - религиозната общност с най-голям брой енории в страната. В края на юли например Порошенко го нарече \"пряка заплаха за националната сигурност\" на Украйна. От своя страна украинската църква към Московската патриаршия се оплака от намеса на държавата в църковните дела. \"Не желаем Църквата да бъде използвана в геополитическата схватка\", посочи отец Миколай Данилевич, говорител на този клон от украинското духовенство. =================== Според руския експерт по религиозните въпроси Роман Лункин след 2014 г. патриарх Кирил е действал \"изключително предпазливо\" в украинската църква към Московската патриаршия, за да не засили още повече противопоставянето срещу Русия. Московската патриаршия например не е подпомагала никога директно украинските сепаратисти и е оставила енориите от анексиран Крим под юрисдикцията на своя киевски клон. Украинската църква, свързана с Москва, се надява, че патриарх Кирил ще успее да убеди Вартоломей да отхвърли молбата на самопровъзгласената църква и на украинските депутати. \"За Църквата тази среща е нещо като срещата на върха Тръмп-Путин\", коментира отец Данилевич, имайки предвид историческите преговори между двамата лидери в Хелзинки през юли. Според Лункин отношенията между Кирил и Вартоломей са \"обтегнати\" и това най-ясно пролича през 2016 г., когато руският патриарх не участва в Всеправославния събор на остров Крит за пръв път от над 1000 години. Московската патриаршия още не е простила на Константинопол, че след разпадането на Съветския съюз взе под своя юрисдикция част от Естонската православна църква. Московската патриаршия упреква Константинопол и за връзките му с енориите на украинската диаспора в Канада и САЩ, заявили, че подкрепят самопровъзгласилата се Киевска патриаршия. По думите на руския независим експерт Андрей Десницки Московската патриаршия може би ще помоли Кремъл \"да използва влиянието си\" върху турския президент Реджеп Тайип Ердоган, за да упражни той натиск върху Вартоломей. (От БТА)", "date": "2018.08.28", "title": "Православната църква очаква историческо решение за Украйна"}
{"url": "https://www.24chasa.bg/novini/article/7028370", "text": "Партньри по проекта са ГД „Пожарна безопасност и защита на населението“ и Дирекция „Комуникационни и информационни системи“ на вътрешното министерство, съобщиха от МВР. На пресконференция днес в ГД „Пожарна безопасност и защита на населението“ бяха представени постигнатите до момента резултати по проект „Развитие и модернизация на Националния оперативен център (НОЦ) и областните оперативни центрове (ООЦ)“. Проектът, чиято продължителност е 36 месеца, е финансиран по фонд Вътрешна сигурност. Общият бюджет на проекта е 3 195 000 евро. Партньори по проекта са ГД „Пожарна безопасност и защита на населението“ и Дирекция „Комуникационни и информационни системи“ на вътрешното министерство. Общата цел на изпълняваните дейности е развитие и модернизация на НОЦ и областните оперативни центрове чрез изграждане на базисна инфраструктура за реакция при спешни повиквания, включително и разширяване на радиопокритието на ТЕТРА системата за осигуряване на комуникационна среда при взаимодействие на структурите за защита в района на обекти от Европейска критична инфраструктура и на населението. В рамките на проекта ще бъде осигурена свързаност и нови функционалности на различните нива и звена в ГДПБЗН. Предвижда се да бъдат осигурени условия за своевременна оценка на обстановката и взимане на информирано управленско решение при пожари, бедствия, извънредни ситуации, катастрофи и кризи, свързани със сигурността, както и подобряване на възможностите за взаимодействие на структурите за защита на населението и критичната инфраструктура. Основен момент е надграждане и придобиване на нови функционални възможности на ТЕТРА системата. Целевата група обхваща пожарникари, спасители, доброволци и служители от специализирани формирования на структурите на Единната спасителна система и органи на изпълнителната власт. Очакваните резултати от изпълнението на дейностите, предвидени по проекта, са свързани с повишена ефективност, оптимизиране на дейности в оперативната работа на ГДПБЗН и намаляване на времето за обмен на информация. Ще бъде доставено съвременно и специализирано оборудване за осигуряване на свързаност и нови функционалности, ще бъдат осигурени и изнесени работни места в районните дирекции на пожарната за управление на Националната система за ранно предупреждение и оповестяване (НСРПО).", "date": "2018.08.28", "title": "Представиха резултати по проект \"Развитие и модернизация на Националния оперативен център"}
{"url": "https://www.24chasa.bg/novini/article/7028383", "text": "Русия изпрати оперативна група от десет кораба и две подводници в Средиземно море, предаде Ройтерс, като се позова на вестник \"Известия\". По-голямата част от корабите са въоръжени с ракети \"Калибър\". Очаква се към групата да се присъединят още кораби, предава БТА. Според \"Известия\" групата ще може да окаже помощ на сирийската армия при военната й операция в провинция Идлиб, посочва Ройтерс.", "date": "2018.08.28", "title": "Русия изпрати кораби и подводници в Средиземно море"}
{"url": "https://www.24chasa.bg/novini/article/7028380", "text": "САЩ отказаха да признаят компетентността на Международния съд в Хага в случая с иска на Иран, целящ да бъдат вдигнати американските санкции, наложени повторно от Доналд Тръмп, предаде Франс прес, цитирана от БТА.  \"Иран не е доказал, че съществуват основания, гарантиращи компетентността на съда\", заяви на втория ден от процеса в Хага представителката на Вашингтон Дженифър Нюстед. През май американският президент изтегли страната си от подписаното през 2015 г. споразумение за иранската ядрена програма, с което Техеран обеща да не се стреми към производство на ядрени оръжия. Решението на Тръмп възстанови строгите американски санкции срещу Техеран, дотогава спрени заради международната сделка. Вашингтон заплаши да наложи санкции и на други страни, ако до началото на ноември не престанат да внасят ирански петрол. Вчера, на първото заседание в Хага по иска на Техеран, Иран настоя международният съд временно - до края на процеса, да преустанови действието на санкциите, за да защити иранските интереси от Вашингтон, който \"задушава\" икономиката на страната. Иранският представител Мохсен Мохеби заяви, че решението на САЩ е явно нарушение на договора за \"приятелски отношения\" с Техеран от 1955 г. Този договор предвижда \"за САЩ правото да вземат подобни решения и да налагат подобни мерки\" като санкциите, за да гарантират своята национална сигурност, изтъкна днес Дженифър Нюстед, юридически съветник в Държавния департамент.", "date": "2018.08.28", "title": "САЩ не признават компетентността на Международния съд в Хага по иска на Иран за санкците"}
{"url": "https://www.24chasa.bg/novini/article/7028384", "text": "Правителството на САЩ не коментира мнения или заключения на американски граждани, физически лица. Това уточни говорителят на американското посолство в Букурещ Доналд Керъл във връзка с писмо, което Рудолф Джулиани е изпратил на румънския президент Клаус Йоханис и на председателите на двете камари на румънския парламент, предаде агенция Аджерпрес.  В писмото Джулиани говори за \"злоупотреби на Националната дирекция за борба с корупцията (НДБК) под ръководството на Лаура Кодруца Кьовеши\" и осъжда протоколи за сътрудничество между Румънската разузнавателна служба (РРС) и Главната прокуратура. Обръщайки се към президента Йоханис, премиера Виорика Дънчила и други официални румънски представители, Джулиани призовава да бъдат проверени протоколите за сътрудничество между РРС и Главната прокуратура, и да се спре натискът върху съдиите. Той изразява загриженост във връзка с \"щетите, нанесени на правовата държава в Румъния, под претекста на ефективното прилагане на закона\", предаде БТА. Писмото предизвика реакции в Румъния, като опозицията го окачестви като \"лобистка акция\". Румънският посланик в САЩ Джордже Майор, който е бивш директор на Румънската разузнавателна служба, заяви, че писмото е \"израз на лоби, инициирано от някои сили, които са заинтересовани да защитават лица с проблеми с правосъдието\". В резултат Майор бе повикан в министерството на външните работи, за да даде обяснения. (Председателите на двете камари на парламента, които са и лидери на партиите в управляващата коалиция в Румъния - Ливиу Драгня и Калин Попеску Таричану, са обвиняеми по дела за злоупотреби - бел. ред.) Агенция Аджерпрес е потърсила реакция от американското посолство в Букурещ във връзка с писмото на Рудолф Джулиани. \"Съветвам ви да се свържете с г-н Джулиани за коментар във връзка с изявленията, представени като негови\", посочва американското посолство в Букурещ в отговор до Аджерпрес. Говорителят на дипломатическата мисия припомня за съвместната декларация на посолството на САЩ и основните европейски партньори на Румъния от 28 юни т.г., в която бе подчертано, че \"до неотдавна Румъния е показала съществен напредък в борбата с корупцията и изграждането на ефикасна правова държава\". \"Насърчаваме румънците да продължат по този път\", допълва говорителят на дипломатическата мисия. Американският представител посочва още, че посолството на САЩ в Букурещ следи внимателно промените в наказателните кодекси в Румъния и е разтревожено от това, че много от промените могат да възпрепятстват международното сътрудничество в сферата на прилагането на закона и да се отразят негативно на борбата срещу редица престъпления. \"Насърчаваме всички замесени страни да проучат отново отговора на румънските правни експерти, като Висшия съвет на магистратурата, и на международните експерти, като Групата държави за борба с корупцията към Съвета на Европа (ГРЕКО) и Венецианската комисия\", се посочва още в отговора на американското посолство в Букурещ.", "date": "2018.08.28", "title": "Посолството на САЩ в Букурещ отказа да коментира писмото на адвоката на Тръмп до румънски лидери"}
{"url": "https://www.24chasa.bg/novini/article/7028396", "text": "Въпреки ограничените ресурси Военновъздушните сили се подготвят и правят дори невъзможното, за да могат да обучат летателния състав да изпълнява своите задачи по защита на въздушното пространство на България. Аз искам да поздравя командира на ВВС и пилотите, които участват в тренировъчните полети, защото в условия на финансов недоимък тези хора дават всичко от себе си, за да защитават суверенитета на България и българските граждани. Това каза министърът на отбраната Красимир Каракачанов днес, 28 август, на зенитния полигон на Военновъздушните сили „Шабла“, където заедно с началника на отбраната генерал Андрей Боцев наблюдаваха съвместни тренировъчни полети на екипажи от състава на изтребителната и щурмовата авиация. Това съобщиха от Министерството на отбраната. Пилотите на МиГ-29 от състава на 3-та авиобаза Граф Игнатиево до 31 август ще изпълняват полети за провеждане на отстрели, експериментални и бойни стрелби с излитане и кацане от летище Граф Игнатиево. Стрелбите са с авиационни управляеми ракети, включени в боекомплекта на МиГ-29, и са по два типа цели - светеща парашутна мишена СПМ-100 и радиоуправляема мишена R-01. Целта на подготовката е летците да подобрят своите умения за работа с комплекса за въоръжение на МиГ-29 и да повишат бойните си способности. В тренировъчните полети на екипажите от изтребителната авиационна ескадрила на авиобаза Граф Игнатиево участват и пилоти на Су-25, инженерно-технически и осигуряващ състав от Базата за предно разполагане – Безмер. Полетите се изпълняват от летище Балчик. Целта е екипажите на Су-25 да усъвършенстват техниката си на пилотиране и самолетоводене на малки и пределно малки височини. Освен това те ще изпълняват и полети за навигационно бомбопускане на светеща парашутна мишена СПМ-100 за осигуряване на стрелбите на своите колеги от 3-та авиобаза Граф Игнатиево. „Особеното през тази година е, че имахме възможност, независимо от ограниченията, да включим в подготовката и нови летци, което за мен е голям успех“, каза командирът на ВВС генерал-майор Цанко Стойков. Той отбеляза че подготовката се провежда в доста сложна метеорологична обстановка - превалявания и гръмотевична дейност и на двете летища, но това не е попречило на екипажите от ВВС да изпълнят успешно поставените задачи. В отговор на журналистически въпрос генерал-майор Стойков разясни, че съгласно нормативите в страните-членки на НАТО максималният нальот за поддържане и изграждане на бойни способности на пилотите е 180 ч. Минимумът, който е заложен в нормативните документи, е 120 ч. нальот и целта е с повишаване на ресурсите да бъде осигурен поне този минимум, за да бъдат спокойни при изпълнение на задачите летателният и инженерно-техническият състав и да се преодолее разтренираността им. „За да осигурим необходимите часове нальот нашата политика е свързана освен с доставката на нов тип изтребител и с поддържането на съществуващата техника, която има достатъчен ресурс, за да могат летците от бойната авиация да имат нужните умения и бойни способности“, заяви министърът на отбраната. Той припомни, че процедурата за доставка на нов тип изтребител предполага първите самолети да бъдат доставени в срок от 3 години след сключването на договор.", "date": "2018.08.28", "title": "Каракачанов: Хората от ВВС дават всичко от себе си, за да защитават суверенитета на България"}
{"url": "https://www.24chasa.bg/novini/article/7027308", "text": "Това са въпроси, които могат да се паднат на националното външно оценяване по човекът и обществото след 4-и клас. Това са т.нар. първи миниматури. Изпитите са по четирите основни предмета - човекът и обществото, човекът и природата, български език и литература и математика. Форматът на въшното оценяване няма да е по-различен от предходните години, обясниха от министерството на образованието. Ще се запазят броят и видовете на задачите, както и оценяваните компетентности. Оценяването догодина ще е по старите учебни програми от 1-и до 4-и клас. За ориентир на родителя броят на получените точки могат да се превърнат в оценки. В документа на учениците за начален етап на основно образование се записват резултатите в точки като процент от максималния брой точки. Ако приемем, че максималният брой точки е 20 и детето изкара 20 точки, като процент ще му се запишат 100. Ако детето по уважителна причина не е положило национално външно оценяване, това не означава, че няма да получи документи и няма да премине нагоре. За всеки от изпитите четвъртокласниците ще имат на разположение един учебен час за работа върху задачите. Продължителността на всеки изпит за децата със специални образователни потребности е два учебни часа. Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, както и да се осъществи мониторинг на образователния процес на различни нива - училищно, регионално и национално. С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище. По български език и литература в 4-и клас продължава процесът на овладяване на знания за езика и за литературата, като усвоените в предходните 3 класа знания за езиковите и речевите единици и за художествената образност се задълбочават, обогатяват и надграждат. Включват се литературни произведения от нови литературни видове като мит, легенда, афоризъм По време на тестовете учениците слушат внимателно текст и го записват под диктовка. Към предоставен им втори текст пък им се задават различни въпроси, които разпознават доколко ученикът е осмислил прочетеното. Отговарят и на въпроси дали две думи са синоними, многозначни или сродни са думите, какво е по цел изказването - съобщително, възклицателно или въпросително, и др. По математика пък питат децата кое от числата е най-голямо. Откриват колко е частното на числа, търсят неизвестното в равенството. По човекът и природата пък има въпроси като: в кой ред изброените вещества се разтварят във вода или на какво се дължи смяната на деня с нощта. На последното външно оценяване на 4-класниците през май най-добре се представиха учениците от Смолян, София-град и Варна. С най-лоши резултати бяха децата от Сливен, Шумен и София-област. Новите програми за 4-и клас ще влязат в сила през учебната 2019/2020 г. Програмата по български език включва знания от различни дялове на езика и цели интегриране на основните езикови дейности четене, писане, слушане и говорене по темите. В програмата е олекотено учебното съдържание по отношение на терминологията. Акцентът при усвояване на книжовните норми е поставен върху начините за проверка на правописа, а не върху наизустяване на многобройни правописни правила. В програмата по литература са определени тематични области като ориентир за подбора на произведения. Такива са: България, българският народ и българският език, приятелството, знанието, културното многообразие и нравствените добродетели. Поставен е акцент върху развитието на културата и формирането на читателски интерес у децата. Те се запознават с фолклора чрез изучаването на легенди, научават разликата между диалог и монолог. Усъвършенства се читателската, литературната и езиковата култура, както и уменията за учене. Темите, които ще се изучават в 4-и клас по технологии и предприемачество, са запознаване с видовете материали, както и конструкции и модели. В частта за предприемачеството се акцентира върху изграждането на икономическа култура, като съобразено с възрастта се въвеждат уроци за различаването на стоки и услуги, представяне на понятия като производство, създаване на продукти, размяна и продажба, реклама. Знанията за техниката се обогатяват със знания за правилата за използване и пестенето на електроенергия при употребата на домашни електроуреди. Отделно учениците ще изучават какво е рециклиране Акцентира се върху запознаването с устройства и приложения за предаване, приемане и съхраняване на информация. Безопасността на работата се свързва и с възможностите за предвиждане на риска за себе си и за другите в процеса на работа с материали и инструменти. Основна в обучението е работата с хартия, картон и леснодостъпни опаковъчни материали, като децата трябва да създават от тях конструкции и модели с прости механизми - колела и оси, лост, макари, наклонена равнина. Това е свързано с възможността за формиране на конкретни трудови умения.", "date": "2018.08.28", "title": "Питат 4-класниците в тест кой приема законите в България"}
{"url": "https://www.24chasa.bg/novini/article/7028403", "text": "Руските хакери, които миналия месец бяха официално обвинени от специалния разследващ прокурор в САЩ, години наред са се опитвали да откраднат личната кореспонденция на някои от най-известните фигури на православието, констатира разследване на Асошиейтед прес. Това показва колко големи са залозите в битката между Киев и Москва за религиозното бъдеще на Украйна, отбелязва агенцията. На прицел са били взети главните помощници на Вселенския патриарх Вартоломей Първи, който е смятан за пръв между равни сред лидерите на световното православие. Базираният в Истанбул патриарх в момента обмисля дали да приеме украинското искане за откъсване на църквата на тази страна от Русия. Този евентуален разрив се подклажда и от военния конфликт между украинските въоръжени сили и подкрепяните от Русия сепаратисти в Източна Украйна, предава БТА. Проучването на АП се базира на списък от 4700 имейл адреси, станали прицел на хакерските атаки. Списъкът е бил предоставен миналата година от компанията \"Секюъуъркс\" - дъщерна фирма на концерна \"Дел текнолъджис\". АП от месеци изучава предоставените й данни, разкривайки как известната руска хакерска групировка \"Фенси беър\" се е опитвала да разбие електронните пощи на Демократическата партия в САЩ, на доставчици на американските въоръжени сили, на служители от разузнаването, на международно известни журналисти и дори на съпруги на американски военни. През юли в рамките на продължаващото разследване на специалния прокурор Робърт Мълър за руската намеса в изборите в САЩ през 2016 г. съдебен състав в САЩ идентифицира 12 агенти на руското разузнаване, които според него стоят зад хакерските атаки срещу кандидатпрезидентската кампания на Хилари Клинтън. Руската православна църква каза, че не разполага с информация за хакерските атаки и отказа коментар. Руски служители припомниха на Асошиейтед прес, че Кремъл отрича да има нещо общо с \"Фенси беър\".", "date": "2018.08.28", "title": "Руски хакери взели на прицел висши православни духовници"}
{"url": "https://www.24chasa.bg/novini/article/7028086", "text": "С приземяването на Боинг 787 на Международното летище в Цюрих в понеделник, новият директен полет на Хайнанските авиолинии между южния китайски град Шънджън и най-големия град в Швейцария, бе официално открит. Полети по този маршрут авиопревозвачът ще изпълнява два пъти седмично, респективно в понеделник и петък,  „Директният полет между Шънджън и Цюрих цели да улесни пътуванията на пътниците с цел бизнес или туризъм, като предложи повече възможности за сътрудничество между компаниите в Европа и Китай\", се казва в официалното изявление на Хайнанските авиолинии. Гън Уънбин, посланик на Китай в Швейцария каза на церемонията в понеделник, че миналата година близо 80 хиляди швейцарци са пътували до Китай, повечето от тях от бизнес средите. Също миналата година, общо 1.6 милиона китайци са прекарали в Швейцария поне един ден и броят им се очаква да се увеличи тази година, добави той.", "date": "2018.08.28", "title": "Хайнанските авиолинии откриха директен полет от Шънджън до Цюрих"}
{"url": "https://www.24chasa.bg/novini/article/7028407", "text": "Косовският президент Хашим Тачи изрази подкрепа към майките от Джаковица в техните искания за правосъдие за убитите по време на войната през 1998-99 г., заявявайки, че това, което преживяха косовските граждани, няма да бъде забравено и извършителите на престъпления никога няма да се върнат в Косово, съобщи МИА. В отговор на отворено писмо на Сдружението на майките от Джаковица, които поискаха от него да попречи на сръбски вярващи да дойдат на отбелязването на Голяма Богородица в местния манастир, Тачи написа във Фейсбук, че съчувства на болката на майките, които са изгубили най-близките си, предава БТА. Уверявам тях и всички косовски майки, както и всички граждани на Косово, че престъпниците и убийците, които извършиха злодеяния, никога няма да могат да се върнат в нашата страна. Където и да са те, те няма да бъдат спокойни, докато не бъдат изправени пред правосъдието. Ние никога няма да забравим това, което преживяхме, написал Тачи. В същото послание косовският президент поиска от сънародниците си да бъдат толерантни и да имат разбиране, но добави, че ще ги разбере, ако постъпят по друг начин. С най-голяма почит ви призовавам към толерантност и разбиране. Но ако постъпите по друг начин, също така ще ви разбера и уважавам. Майката е майка навсякъде по света, независимо от етническа или религиозна принадлежност. Тя има нужда да поплаче и да положи цветя на гроба на своя син, дъщеря, съпруг, сестра, внук или внучка. Същото право има и един баща, брат или сестра, написал Тачи. Преди това в отговор на отвореното писмо на сръбската хуманитарна активистка Наташа Кандич косовският президент заяви, че ще направи всичко възможно, за да могат сърбите да посетят манастира в Грачаница. В Джаковица днес при силна полицейска охрана се провежда протест против пристигането на изселени сърби на отбелязването на празника Успение на Пресвета Богородица в местния манастир.", "date": "2018.08.28", "title": "Хашим Тачи обеща на майките от Джаковица, че престъпниците никога няма да се върнат в Косово"}
{"url": "https://www.24chasa.bg/novini/article/7028401", "text": "Жена на 69 години от Габрово е измамена с 3150 лева и 1000 евро. Сигналът за измамата е подаден от нея вчера. Това съобщиха днес от ОД на МВР. Жената е била подведена по сценария за съдействие на полицията при акция за залавяне на телефонни измамници. Тя сложила парите в плик и ги хвърлила от терасата на дома си. По случая е започнало досъдебно производство.", "date": "2018.08.28", "title": "69-годишна даде повече от 3000 лв и 1000 евро на телефонни измамници в Габрово"}
{"url": "https://www.24chasa.bg/novini/article/7028419", "text": "Трима мъже, заподозрени в бракониерство, са задържани от служители на РУ-Тутракан. На 25 август около 0.20 часа горски стражари подали сигнал в полицията за открит изоставен автомобил ВАЗ с повредена задна гума в местността Кладенците в района на Главиница, информира БТА. Полицейски служители, отзовали се незабавно на сигнала, установили, че автомобилът е оборудван с регистрационни табели, издадени за друго МПС, а на задната седалка открили заредена ловна пушка надцевка. По горещи следи стартирали оперативно-издирвателни действия, в резултат на които в рамките на няколко часа били установени извършителите - мъже на 39, 36 г. и на 35 г. от дуловско село. Пред разследващите тримата, които са редовни ловци, признали, че същата нощ са извършвали незаконен лов в гористата местност. Намерената в автомобила им пушка, която е законно притежавана от единия, е иззета. Мъжете са били задържани за срок до 24 часа. По случая е образувано досъдебно производство.", "date": "2018.08.28", "title": "Задържаха трима мъже, заподозрени в бракониерство в Тутракан"}
{"url": "https://www.24chasa.bg/novini/article/7028323", "text": "Незапомнена гръмотевична буря в понеделник вечер в Гълъбово повреди 4 електропровода с напрежение 110 киловолта и потопи 6 от техните стълбове във водите на язовир \"Розов кладенец\" край миньорския град, съобщиха днес от Енергийния системен оператор, който е собственик на съоръженията. Засегнати са електропроводите \"Мир\", \"Единство\", \"Успех\" и \"Прогрес\", уточниха от ЕСО. Те обслужват ТЕЦ \"Брикел\", който принудително спря работата си след аварията, видя на място репортерът на \"24 часа\". Бурята се извила към 21 часа, разказаха рибари, които са на бивак край язовира. \"Небето и водата се сляха, когато удари гръмотевицата, се чу само едно силно \"ву-у-у\", припомня си Венко от Димитровград. Наложило се дори да връзват колите си за околните борове, за да не ги отнесе вятърът във водата. Енергетици предполагат, че светкавица е ударила фазата на един от стълбовете на електропровода в язовира. Металният стълб се е завъртял и усукал, като усукал и жиците край себе си. Те на свой ред помели в язовира и другите стълбове. Местни твърдят, че тези стълбове са тук от 1961 г., когато е пусната в експлоатация някогашната ТЕЦ \"Марица изток 1\" / днес ТЕЦ \"Брикел\"/ и от тогава не били подменяни или ремонтирани. В съседство през язовира минава един от електропроводите на новата ТЕЦ \"АES Гълъбово\", който е с напрежение 400 киловолта. Неговите стълбове не са пострадали от бурята. Язовир \"Розов кладенец\" е технологично езеро за топлоцентралите \"Брикел\", \"AES Гълъбово\" и \"КонтърГлобул Марица изток 3\" - водата му се използва за охлаждане на турбините им, и е нещо естествено трасето на електропроводите им да минава напряко през язовира, обясниха експерти. Още днес специалисти от ЕСО и от мини \"Марица изток\" се заеха да изградят \"байпас\" на повредените електропроводи - нови електропроводи, които да заобиколят мястото на аварията. Те очакват да вечерта ТЕЦ \"Брикел\" отново да заработи нормално. Засега не се знае каква ще бъде съдбата на потопените в язовира стълбове. Подобни поражения по стълбовете на електропроводите в района имаше през ранната пролет на 1986 година, когато жиците бяха обледенени, натежаха и по същия начин усукаха металните стълбове, припомниха местни. Доскоро част от тях още стояха по трасето на електропровода. Заместник-кметът на Гълъбово Пламен Бараков каза пред \"24 часа\", че бурята продължила около 2 часа между 21 и 23 часа в понеделник. Над града се изсипали градушка и проливен дъжд, които наводнили 2 къщи, част от стадиона и спортната зала на Гълъбово. Днес пожарна изпомпваше водата от мазетата на залата. Едно старо дърво паднало в двора на Второ основно училище \"Христо Ботев\", вчера то бе нарязано и отстранено. Заради късния час няма пострадали от бурята хора. Стихията засегнала само общинския център - в съседните села не била паднала и капка дъжд.", "date": "2018.08.28", "title": "Гръмотевична буря потопи 6 стълба на електропроводи в язовир \"Розов кладенец\" (Обновена)"}
{"url": "https://www.24chasa.bg/novini/article/7028433", "text": "Френският президент Еманюел Макрон пристигна днес на двудневна визита в Дания, предаде Асошиейтед прес. На летището в Копенхаген той бе посрещнат от датската кралица Маргрете Втора. Предстои му среща с премиера Ларс Льоке Расмусен. Френският президент положи венец в памет на паднали във войните датски войници и по-късно ще участва в дебат със студенти. Утре Макрон ще замине за Хелзинки, съобщава БТА. Френският държавен глава настоява за по-здраво обединен Европейски съюз и иска Европа да поеме повече отговорност за собствената си отбрана, а не да разчита толкова много на САЩ. Дания има правото да не участва в европейските отбранителни инициативи, а правителството и мнозинството депутати искат тази клауза в договорните отношения с ЕС да бъде премахната, но се боят да подложат въпроса на обществено допитване. По силата на решение, прието от Европейския съвет през 1992 г. и одобрено следващата година на референдум от датчаните, Дания има правото да не взема участие в ключови сектори на политиките на ЕС, включително сферата на отбраната и единната валута. Тези изключения за Дания бяха направени, за да може страната да ратифицира Маастрихтския договор, който първоначално отхвърли на референдум. Няколко датски правителства искаха да премахнат тези клаузи и поставиха два пъти въпроса за изменението им на референдум, но и двата пъти народният вот отхвърли предложенията.", "date": "2018.08.28", "title": "Макрон пристигна в Дания, за да преговаря за европейската отбрана"}
{"url": "https://www.24chasa.bg/novini/article/7028405", "text": "Първото у нас археологическо училище замислят като атракция на крепостта Раховец край Горна Оряховица. \"Ще има постоянна сграда на обекта, в която да се провеждат зелени училища. Крепостта е 20 дка, а досега е проучена една малка част. Каква по-добра възможност от тази младите хора да изучават историята на терен. В Южна Европа има само един такъв център в Сърбия\", каза кметът Добромир Добрев. Община Горна Оряховица ще кандидатства с готова концепция за превръщане на крепостта Ряховец в туристически обект. Проектът ще търси финансиране от отворената тази пролет процедура на ОП „Региони в растеж” - „Развитие на туристически атракции” по приоритетна ос 6 „Регионален туризъм”. \"Програмата е отворена до 2021 г., но целта е да сме сред първите, защото ресурсът е ограничен. Първостепенна задача ни е изграждане на добра довеждаща инфраструктура и достъпна среда\", обясни кметът. Програмата за насърчаване на регионален туризъм има общ ресурс от близо 100 милиона лева. За обекти от национално значение, какъвто е Раховец, ще се финансират проекти на стойност до 9,8 млн. лв. като 85 % е безвъзмездната финансова помощ от европейската програма, а 15 % е националното съфинансиране. Местната управа вече е открила процедура за избор на консултант, който да подготви предпроектни проучвания и да изработи документация, с която ще се кандидатства. Превръщането на Раховец в туристическа дестинация е свързано с доста съпътстващи дейности. В ход е прехвърляне на общинските имоти в района на крепостта на държавата, която пък от своя страна ще натовари с управлението им Общината. Всички те трябва да бъдат обединени в един ПУП за нуждите на проекта. Трябва да се придвижи и процедурата за рекултивация на старото сметище в близост до археологическия обект, което е затворено от една година, но теренът още не е почистен. Разкопките на древната крепост продължават четвърта година. На терен действа и уникалната детска археологическа школа. Раховец разкрива тайни, които трасират път за археологическата наука. За пръв път у нас е направен ДНК анализ в Харвард на средновековен скелет, открит през м.г.. Хипотезата бе, че той е на индивид от кумански произход и че крепостта по времето на Асеневци е била населявана от кумани. ДНК анализът показал, че индивидът носи гени на последните палеолитни ловци. \"Мутацията на този ген е от преди 10 000 години. Тази древна група досега не е регистрирана в България, най-силно е представена в Каспийския басеин и Урал. Установените наследствени белези са по майчина линия\", обясни ръководителят на разкопките Илиян Петракиев.По думите му става въпрос за човек, който е живял около 13-ти век, но е бил наследник на последните номади в Европа. За изследване в лабораторията на Харвард ще бъде изпратен и материал от детско погребение от ранната желязна епоха, открит в Раховец през това археологическо лято. Скелетът е бил в ембрионална поза и е датиран от 1200 г.пр.Хр. Очаква се на по-късен етап скелетът и намерения съд до него да бъдат изложени в Горнооряховския музей. От средновековния период са открити още два гроба. Те са намерени извън крепостните стени, което доказва, че крепостта е престанала да изпълнява функциите си в края на 12-ти - началото на 13-ти век, вероятно разрушена от земетресение. Скелетите от тях също ще бъдат изпратени за анализ в Харвард. Радиовъглеродно датиране пък ще бъде направено в университета в Бристол на открита животинска кост в хоросан, което ще даде възможност на археолозите да определят датата на построяването на крепостта Раховец. По време на проучванията са открити и различни медни и бронзови монети от Средновековието и 4-5 век. Намерени са и предмети от бита, върхове на стрели и керамика, които са много добре запазени. Заради многобройните находки на крепостта Ряховец от Община Горна Оряховица обещаха да финансират разкопките и догодина. Научният консултант на разкопките проф. Хитко Вачев пък обясни, че тази година дейностите по проучванията са били съфинансирани от Националния исторически музей. Контактите с институцията ще продължат и в бъдеще, тъй като е договорено Горнооряховският музей да гостува в София със собствена изложба.", "date": "2018.08.28", "title": "Скелет с номадски гени на 10 000 години откриха археолози на крепостта Раховец (Обновена)"}
{"url": "https://www.24chasa.bg/novini/article/7028459", "text": "Представители на Китайската национална енергийна администрация (NEA) посетиха днес площадката на АЕЦ \"Белене\", за да се запознаят на място с доставеното оборудване за централата, съобщиха от Министерството на енергетиката. В делегацията, която е на работна визита в България, са представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC), предаде БТА.  Посещението им в България е една от първите инициативи в изпълнение на подписания в рамките на визитата на председателя на Държавния съвет на Китай Ли Къцян у нас в началото на юли тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия. Документът цели укрепване на партньорството чрез насърчаване обмена на информация относно нормативната рамка, програмите и практиките на страните, лицензионните процедури, участие в съвместни семинари, конференции и работни групи, обмен на експерти и други, уточниха от енергийното ведомство. Гостите са били посрещнати от изпълнителния директор на \"Национална електрическа компания\" ЕАД Петър Илиев, който ги е запознал на място с реализираните на площадката на АЕЦ \"Белене\" мерки за съхраняване на доставеното от Атомстройекспорт оборудване. Площадката на централата се простира на 2500 дка, като необходимите работни помещения за функционирането на АЕЦ \"Белене\" са построени. Изградени са и необходимите пътища, влакова линия, пристанище и бетонов възел. Остава да бъдат направени реакторното отделение и турбинна зала, посочват от Министерството на енергетиката.", "date": "2018.08.28", "title": "Част от Китайската енергийна администрация са посетили площадката на АЕЦ \"Белене\""}
{"url": "https://www.24chasa.bg/novini/article/7028452", "text": "Представители на КНДР предупредиха Съединените щати в писмо, че преговорите за денуклеаризацията \"отново са под въпрос и могат да се провалят\", предаде Ройтерс, като се позова на съобщение на Си Ен Ен. Писмото е било предоставено директно на американския държавен секретар Майк Помпейо и в него се казва, че правителството на Северна Корея е на мнение, че процесът не бележи напредък, предаде БТА. \"САЩ все още не са готови да отговорят на очакванията (на КНДР) по въпроса за подписването на мирен договор\", се казва в писмото. Северна Корея отдавна твърди, че сключването на мирен договор е жизненоважно за намаляване на напрежението на Корейския полуостров, припомня Ройтерс. Вестник \"Вашингтон пост\" съобщи вчера, че американският президент Доналд Тръмп е отменил визитата на Помпейо след получаването на войнствено писмо от високопоставен севернокорейски служител само няколко часа след обявяването на посещението миналата седмица. Си Ен Ен твърди, че писмото е било изпратено от бившия ръководител на севернокорейското разузнаване Ким Йон-чхол, но не се знае по какви канали. По този повод \"Вашингтон пост\" пише, че комуникацията обикновено върви през мисията на Севдерна Корея в ООН. Според американската телевизия в писмото се е казвало още, че ако не бъде постигнат компромис и преговорите се провалят, Северна Корея може да възобнови \"ядрените си и ракетни дейности\". В неделя севернокорейските държавни медии обвиниха САЩ в \"двойна игра\" и \"престъпни кроежи\", но не отразиха отменената визита на Помпейо, посочва Ройтерс.", "date": "2018.08.28", "title": "Северна Корея към САЩ: Преговорите за денуклеаризацията могат да се провалят"}
{"url": "https://www.24chasa.bg/novini/article/7027570", "text": "Еднодневните екскурзии из страната или в близката чужбина се подчиняват на същите правила, на които и всяка екскурзия – те трябва да са организирани от туроператор, който има валидна лицензия и застраховка “Отговорност на туроператора”. А автобусът трябва да е лицензиран за вътрешен или международен превоз на пътници. Вчера  И четирите туроператора, споменати там, са с валиден лиценз и застраховка. Само че застраховките на три от тях - “Поход”, “Селена тур” и “Глобус турс”, са с възможно най-ниския лимит, който позволява законът - 25 хил. лв. Четвъртата - “Атлас ЕС”, има застраховка с доста по-висок лимит на отговорност - 450 хил. лв. за туроператор и 120 хил. лв. за туристически агент. Тя е е единствената похвалена в публикацията. Ниският лимит на застраховката означава, че е достатъчна само една провалена средно скъпа екскурзия и парите не биха били достатъчни, за да се обезщетят всички клиенти. До застраховки с такива ниски лимити прибягват обикновено съвсем малки фирми, които организират най-често евтини еднодневни екскурзии. А от сайтовете на въпросните фирми се вижда, че те организират и по-дълги екскурзии. Автобусите в 95% от случаите се наемат от автобусни фирми, и то за всяка конкретна екскурзия. В България са единици туроператорите, които притежават собствени, защото през голяма част от времето тези превозни средства биха бездействали. “Когато избирам автобус, съм длъжен да гледам само едно нещо – дали има валиден лиценз за международен или вътрешен пътнически превоз. Обикновено се договарям с фирмата за всеки конкретен превоз, защото няма как да имам на разположение само най-хубавото от автопарка им, а и на мен ми трябва автобус за определен брой пътници”, каза пред “24 часа” управителят на “Поход” Валентин Величков. Той се оплака, че често се случва автобусната фирма да му представя предварително автобуса само на снимка, защото няма как иначе да го види на живо преди екскурзията. И призна, че при екскурзии, по-дълги от 1-2 денонощия, внимава повече за превозното средство, защото то трябва да е по-комфортно. “Селена тур” изобщо не отговаряха в понеделник на посочените в сайта им телефони. От “Глобус турс”, които са возили клиенти на екскурзия, до Пирот с микробус, изслушаха внимателно въпросите и заявиха, че не било удобно да разговарят по темата. “24 часа” попита зам.-шефа на “Автомобилна администрация” Дамян Войновски защо не се ограничи възрастта на автобусите, както е при такситата. Той обясни, че евродиректива забранява отказ от регистрация на вече регистрирано в ЕС моторно превозно средство. Затова в администрацията обмислят как да бъдат въведени ограничения, без да се нарушава законодателството на ЕС.", "date": "2018.08.28", "title": "Туроператори избират автобус за  еднодневна екскурзия по снимка"}
{"url": "https://www.24chasa.bg/novini/article/7028471", "text": "Птиците стареят по-бързо в природата заради шума от автомобилите, съобщи в. \"Индипендънт\". Изследване със зеброви амадини показа, че птиците, изложени на автомбилен шум, имат повече увреждания, характерни за възрастни екземпляри. Учени от института по орнитология \"Макс Планк\" и от университета на Северна Дакота изследваха ефекта от автомобилния шум върху теломерите - крайчетата на хромозомите, които предпазват гените от увреждания, като работиха с живеещите в Австралия зеброви амадини. Резултатите показват, че птиците, изложени на пътен шум, след като излетят от гнездата, са с по-къси теломери още на четири месеца, предава БТА. По-късите теломери са признак за ускорено остаряване.Предишно изследване показа, чe животът на градските птици е по-кратък. Макар и да изглежда, че птиците се адаптират към живота в шумните градове, те може да остаряват по-бързо в тях.", "date": "2018.08.28", "title": "Птиците стареят по-бързо заради шума от автомобилите"}
{"url": "https://www.24chasa.bg/novini/article/7028479", "text": "Кметът на София Йорданка Фандъкова провери изграждането на парка \"Въртопо\" в район \"Младост\". Първият етап от създаването на новия парк е вече в края си - най-късно до края на септември трябва да бъде напълно завършено, а към средата на септември се очаква всички съоръжения да са готови. Общо за проекта са отпуснати около 600 000 лв., като първият етап е около пет дка, а целият парк ще е осем декара. Фандъкова посочи, че новият парк ще обслужва както части от район \"Младост\", така също \"Мусагеница\" и всички прилежащи райони. Този терен е много тежък, на практика се наложи да правим парково пространство във вертикална среда, затова и проектантите обмисляха различни варианти за достъпността и съоръженията, така че да са достатъчно удобно разположени за детска игра, отбеляза кметът. Тя посочи, че основната група, за която е предвиден паркът са децата - ще има площадки за най-малките - бебетата до 3 г., както и такава за по-големи деца, а също и леки фитнес съоръжения, които да се ползват основно от тийнейджърите, но и от по-малките деца, а и от възрастните. Към момента изпълнението на първия етап от парка върви по график, посочи кметът. Предвидено е видеонаблюдение. В района на главния вход се изгражда асансьор, който да позволи в парка да влизат майки с колички, възрастни хора и хора с увреждания. Асансьорът е необходим заради сериозната денивелация на терена, поясни кметът Фандъкова. Откъм моста в района на \"Мусагеница\" ще се направи алея, която да е подходяща за достъп на майки с колички и за хора с увреждания. Останалите подходи са със стълбища, защото няма достатъчно място да се направят добри рампи. За сега се работи по два от подходите към парка. По думите на кмета има трудности заради проблеми с многото частни терени в района. За да започне работа по третия подход - откъм \"Мусагеница\", все още се изчаква да приключат процедурите по придобиване на един частен терен. Освен това има сериозни планове и за разширяването на парк, но за него са необходими отново процедури по отчуждаване, каза още Йорданка Фандъкова. Нека не превръщаме това хубаво място в сметище, призова кметът Фандъкова живеещите в района.", "date": "2018.08.28", "title": "Фандъкова провери изграждането на парка \"Въртопо\" в район \"Младост\""}
{"url": "https://www.24chasa.bg/novini/article/7028470", "text": "Турските власти заловиха днес брата близнак на а , съобщи частната агенция Демирьорен, предаде ДПА. 31-годишният Ибрахим Фадли и сирийски гражданин бяха арестувани в северозападната провинция Коджаели, се казва в съобщението. Братята Фадли се присъединяват към \"Ислямска държава\" през 2012 г. и са тренирани в лагери в Сирия на екстремистката група, се казва в съобщението. Общо 26 заподозрени бяха съдени, пет от тях са в затвора и 21 бяха съдени задочно във връзка със самоубийствения атентат през 2016г. , извършен от Набил Фадли, брат близнак на Ибрахим, предаде БТА. През януари турски съд произнесе две доживотни присъди на трима сирийски граждани, а четвърти заподозрян бе освободен. Пети заподозрян бе освободен през ноември. Съдът отделно оправда 18 заподозрени. Турските власти хвърлиха вината за нападението през януари 2016г. върху \"Ислямска държава\", но нито една групировка не пое отговорност. Атентатът стана близо до църквата \"Света София\" в центъра на Истанбул.", "date": "2018.08.28", "title": "Заловиха брата близнак на терорист, взривил се в Истанбул през 2016 г."}
{"url": "https://www.24chasa.bg/novini/article/7028617", "text": "Министърът на външните работи на Унгария Петер Сиярто заяви, че Европейският съюз трябва да изплати на Молдова обещания пакет от финансова помощ в размер на 100 милиона евро, предаде Ройтерс. ЕС обяви през юли, че е замразил пакета за Молдова след касирането на резултатите от кметските избори в столицата Кишинев, което според критици е подкопало демократичните устои на страната. \"Унгария смята, че обещаните на Молдова 100 милиона евро трябва да бъдат изплатени. . . и да не бъдат прилагани двойни стандарти\", каза Сиярто на среща на унгарските посланици, цитиран от БТА. Преди това той се срещна с молдовския си колега в Будапеща. На изборите за кмет на Кишинев победи проевропейският кандидат Андрей Нъстасе, лидер на \"Платформа за достойнство и истина\", припомня ТАСС. На състоялия се през юни втори тур той победи с пет процентни пункта кандидата на социалистите Йон Чебан. Социалистите признаха поражението си, но обвиниха съперниците си в нарушения на правилата за предизборна агитация. Съдът отказа да признае резултатите от вота с мотива, че и двамата кандидати са извършили нарушения.", "date": "2018.08.28", "title": "Унгария: ЕС трябва да изплати обещаните на Молдова 100 млн. евро"}
{"url": "https://www.24chasa.bg/novini/article/7028622", "text": "Атрактивна демонстрация за пръскане на земеделски площи и други насаждения с дрон се проведе днес в Добрич на първия ден от международното изложение „Селското стопанство и всичко за него”, оргазирано за 26-и път от „Добрички панаир”АД, което ще продължи до 31 август. Дронът е с по-сериозни размери, тъй като включва батерии и резервоар, който може да се зареди с тор или друг препарат за третиране на растенията. Вместимостта му е около 7-8 литра. Батериите се презареждат на всеки 10 минути, като за този период с дрона могат да се обработят около 6-7 декара. Капацитетът му за ден е 250-260 декара обработени площи. Цената на дрона е около 15 000 долара, но включва курсове за обучение на бъдещите му собственици, застраховки др. В рамките на панаира се провежда и двудневен биофестивал. „Целта на инициативата е не само да представим биопроизовдители от Добричка област, България, окръг Констанца, Румъния, и район Амитица, Македония, а да покажем нова култура и ново отношение към природата и земята” - каза Нели Господинова от сдружение „Черноморски център за развитие”. Биопроизводители на пчелен мед, чери домати, биовино, биосокове, твърда пшеница и лимец, представители на градинарите от добричкото село Одринци участват в тази инициатива. \"Даровете на природата\" се организира от \"Добрички панаир\" АД, сдружение \"Черноморски център за развитие\" в Добрич и румънското сдружение \"Маре Нострум\". Общата цел е създаване на румъно-българска предприемаческа мрежа, която обхваща производители на биологични продукти. В изложението участват 90 фирми – от България, Румъния, Украйна, Турция, Гърция и др. Те предлагат техника за обработка на полетата с лавандула и други етерично-маслени култури и за прибиране на реколтата, оборудване за товарене, сеялки и други селскостопански машини. Заедно със семена от най-новите сортове пшеница за есенната кампания, на земеделските производители се предлага и разсад от лавандула, безсмъртниче , бял равнец и други етерично-маслени култури.. „Изложение, което извоюва авторитет през годините с представянето на сериозни фирми от страната и чужбина, които показват възможностите за инвестиране в аграрния отрасъл. Тук могат да се видят новости, очертаващи рамката на едно съвременно земеделие у нас и в съседните страни”- заяви в приветствието си зам.-министърът на земеделието, храните и горите Янко Иванов. Амбицията на настоящия екип на министерството е да организира работата си в пряка практическа работа с земеделските стопани, за да се намали излишната бюрокрация и да се насочи държавния ресурс в сектори, които се нуждаят от свежи пари за да функционират нормално в условията на пазарна икономика, добави зам.-министърът.", "date": "2018.08.28", "title": "Дронове –пръскачки „конкурират” селскостопанската авиация"}
{"url": "https://www.24chasa.bg/novini/article/7028627", "text": "Водата в луковитските села Дерманци и Ъглен не е годна за пиене. Това е установено от взети проби питейна вода от централни водоизточници в селата, съобщават от Регионалната здравна инспекция (РЗИ) в Ловеч, цитирани от БТА. По изследваните микробиологични и химични показатели пробите съответстват на изискванията за качеството на водата, предназначена за питейно-битови цели, и не съответстват по показател \"нитрати\". За населението на селата е препоръчително, а за деца до три години - задължително, да не използват вода от водопроводната мрежа за консумация. \"ВиК Ловеч\" АД трябва да се извърши обследване на причините за увеличението на нитратите в подаваната към селата вода, както и да проучи възможността за включване на нови водоизточници за водоснабдяване на двете села. Предписано е на водоснабдителното дружество да уведоми кметовете на селата Дерманци и Ъглен, както и на община Луковит, които да изискат спазване от земеделските производители на добра земеделска практика, посочват от РЗИ.", "date": "2018.08.28", "title": "Водата в две луковитски села не е годна за пиене"}
{"url": "https://www.24chasa.bg/novini/article/7028631", "text": "Босненски журналисти протестират за втори пореден ден в знак на солидарност с  , предаде Асошиейтед прес. Стотици журналисти се събраха днес в градовете Сараево, Зеница и Мостар, призовавайки за прекратяване на нападенията над техни колеги, предава БТА. Днес някои телевизионни канали излъчиха съобщение \"Стоп на насилието над журналисти в Босна!\". Репортерът от телевизия БН Владимир Ковачевич бе приет в болница в неделя вечерта, след като бе нападнат пред дома си в Баня Лука. Прокуратурата на Република Сръбска съобщи, че третира случая като опит за убийство. Телевизия БН бе критикувана от властите на Република Сръбска за независимата си редакционна политика. Вчера журналисти протестираха в Баня Лука заради нападението над Ковачевич.", "date": "2018.08.28", "title": "Босненци протестират за втори пореден ден заради нападение над журналист"}
{"url": "https://www.24chasa.bg/novini/article/7028623", "text": "Северна Корея продължава да представлява \"сериозна и непосредствена заплаха\", пише в годишния доклад на японското министерство на отбраната, което остава недоверчиво към Пхенян, въпреки дипломатическия напредък през последните месеци, предаде Франс прес. Миналата година Бялата книга на министерството беше публикувана, докато напрежението със Северна Корея беше в апогея си на фона на изстрелване на ракети и ядрени изпитания. Американският президент Доналд Тръмп тогава обеща да реагира с \"огън и ярост\" срещу Севера, предаде БТА. Но на Зимните олимпийски игри, организирани в Южна Корея, започна зрелищно сближаване, достигнало кулминация с историческата среща на върха на 12 юни в Сингапур между Тръмп и севернокорейския лидер Ким Чен Ун. Въпреки това, позицията на Токио е непоклатима: \"Няма промяна в оценката ни за заплахата от ядрените оръжия и севернокорейските ракети\" за сигурността на Япония, се подчертава в Бялата книга. Тази заплаха, която министерството винаги е определяло като \"безпрецедентна\", \"вреди значително на мира и сигурността в региона и на международната общност\", се казва в документа. Японският министър на отбраната Ицунори Онодера разбира се, отбелязва диалога, който се води между Северна Корея и бившите й врагове. \"Но не можем да пренебрегнем факта, че и до днес Пхенян притежава неколкостотин ракети, които могат да достигнат почти цялата територия на Япония\", подчерта министърът. Имайки предвид тази заплаха, японското правителство редовно укрепва отбранителния си капацитет. То обяви в края на юли инвестиция от 3,6 млрд. евро за следващите 30 години за разполагане и използване на американски наземни устройства за прехващане на ракети, които да противодействат на евентуално севернокорейско нападение. В японската Бяла се подчертават също нарастващите военни и териториални амбиции на Китай и намерението на Русия да възстанови мощта си, които поставят Япония в положението на страна, заобиколена от потенциални врагове, предаде Ройтерс. Тазгодишната Бяла книга беше оповестена, след като президентът Тръмп отмени планираното четвърто пътуване на държавния секретар Майк Помпейо до Пхенян, предвидено за тази седмица.", "date": "2018.08.28", "title": "Токио: Северна Корея остава сериозна и непосредствена заплаха"}
{"url": "https://www.24chasa.bg/novini/article/7028632", "text": "Американският президент Доналд Тръмп обеща да обърне внимание на \"изключително сериозната ситуация\" със \"заглушаването\" на консервативните гласове и добрите новини от страна на социалните медии, предаде Асошиейтед прес, цитирана от БТА. Президентът отправи днес критики към компанията Гугъл, като я обвини, че при търсене на новини за Тръмп се появяват само материали на медиите на \"фалшивите новини\". Според Тръмп \"републиканските, консервативните и честните\" медии не присъстват по същия начин в Гугъл.", "date": "2018.08.28", "title": "Тръмп разкритикува \"Гугъл\""}
{"url": "https://www.24chasa.bg/novini/article/7028643", "text": "Децата жертви и свидетели на престъпления в Хасково и Смолян ще бъдат изслушвани извън съдебната зала и полицейското управление в специални оборудвани помещения и в среда, близка до семейната. Днес бяха открити „сини стаи“ в двата областни града, съобщиха от пресцентъра на правосъдното министерство. „Работата с деца, пострадали от престъпления и деца правонарушители е особено деликатна. За постигането на доверие при изслушването им, както по наказателни, така и по граждански производства са нужни не само обучени професионалисти, но и подходяща среда“, заяви заместник-министърът на правосъдието Евгени Стоянов в Хасково. Специалните стаи за работа с малолетни и непълнолетни във връзка с наказателни и граждански производства са изградени и оборудвани от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца”. Помещенията са предоставени безвъзмездно от общините Хасково и Смолян. А окръжните съдилища там ще осигуряват организацията и координацията за ползването им от всички институции, които работят с деца. “В хасковския съдебен район 148 деца в риск са настанени при приемни родители и спрямо тях е променена марката за закрила от 2017 г. до сега. От тях 27 са участвали в производства по промяна и лишаване от родителски права и по брачни производства, а 7 малолетни и непълнолетни са били жертви на домашно насилие. Тази статистика показва ясно необходимостта от функционирането на „синя стая“ тук“, каза председателят на Окръжния съд в Хасково Миглена Тянкова. Тя уточни, че стаята ще се ползва не само от органите на съдебната власт, а и от разследващите органи и институциите, работещи с деца в риск. Даниела Димитрова, представител на посолството на Швейцарската Конфедерация също бе гост на церемонията в Хасково. При откриването на синята стая в Смолян кметът на Общината Николай Мелемов подчерта, че днешното събитие е един добър пример за взаимодействие между институциите. Заместник-министър Стоянов благодари на швейцарското правителство, за съществения принос по изграждането на материалната база, позволяваща щадящо изслушването на деца в досег със закона. Чрез финансова помощ на Българо-швейцарската програма за сътрудничество в последните 2 години и половина Министерството на правосъдието изгради общо 8 „сини стаи“ в страната - във Варна, Плевен, Козлодуй, Враца, Хасково, Смолян, Добрич и Разград. На двете церемонии присъстваха съдии и прокурори от Хасково и Смолян, представители на Областните дирекции на МВР, на дирекциите „Социално подпомагане, на отделите „Закрила на детето“, на местните комисии за борба с противообществени прояви на малолетни и непълнолетни, социални работници и др.", "date": "2018.08.28", "title": "Министерството на правосъдието откри „сини стаи“ в Хасково и Смолян"}
{"url": "https://www.24chasa.bg/novini/article/7028672", "text": "Поредното позоваване на османското минало, което Ердоган прави, отново е изключително провокативно. В думите на днешната турска власт често присъстват места от Балканите и конкретно България. Това се казва в позиция на Патриотите от ВМРО – Българско национално движение, която е реакция на думите на турския президент, цитирана от пресцентъра на ВМРО. „Нашето съществуване се дължи на победата, която Алп Арслан спечели при Малазгирт. Тя ни проправи пътя до към средата на Европа. Поради тази причина Малазгирт значи за нас и Мека, и Медина, Бурса, Одрин, Истанбул, целите Балкани.“ Това каза Реджеп Тайип Ердоган, цитиран от медии, на многохиляден митинг по повод годишнина от прословутата битка при Манцикерт (наричан днес на турски Малазгирт), в която селджуките побеждават византийските сили. Битката бележи началото на окончателния упадък на Византия и е ключова точка за възхода на онова, което по-късно ще стане известно като Османска империя. Не забравяйте, че Анадолът е като един бент, напомня Ердоган и продължава: ако този бент се събори, няма да остане камък върху камък, няма да останат нито Близкият изток, нито Средна Азия, нито Балканите. Само преди по-малко от половин година включи Кърджали, Скопие, Гюмюрджина и Ксанти в нещо, което определи като душевни граници на Турция. И четирите града обаче са неразривно свързани и българското културно-историческо наследство. Тъжната историческа ирония е, че районът на езерото Ван, около което се случва прословутата битка, е част от арменското наследство. Въпреки това, България никога не говори по този начин, а показва по-верния път: сътрудничеството на Балканите, вместо претенции, напомняния, многозначителни игри на думи и провокации. Но след като Ердоган си позволява да говори за възхода на Османската империя, ние пък ще му припомним нейният фактически край – след победата при Одрин 13.03.1913 г. Именно тогава, с водещата роля на България, Балканите застават заедно срещу прогнилата империя и показват единение в името на цивилизованото си бъдеще, прогреса и свободата. И днес това е правилният път за Балканите. По-късно турската държава на Ататюрк също пое по този път – който днес Ердоган явно иска да ревизира. От тази ревизия може да страда единствено обикновеният турски народ, с който ние, българите, сме приятели.", "date": "2018.08.28", "title": "ВМРО към Ердоган: Помнете загубата си при Одрин"}
{"url": "https://www.24chasa.bg/novini/article/7028667", "text": "Международен екип от водолази откри на борда на известния адмиралски кораб \"Ре д'Италиа\", потънал при морска битка през 1866 г., сейф, който според легендите съдържа голямо количество злато на стойност десетки милиона евро, съобщи хърватската телевизия ХРТ. Ръководителят на водолазния екип Лоренцо Марович е поискал разрешение от държавата да осъществи още две гмуркания, за да потвърди предположенията си, предава БТА. Останките на кораба се намират на дълбочина 115 метра и са необходими специално оборудване и водолази със специална подготовка. Всяко гмуркане до кораба продължава най-малко 5 часа. Сейфът е открит при четвъртото, последно гмуркане, одобрено от държавата. \"Ре д'Италиа\" е потънал при битка край хърватския остров Вис между флотата на Кралство Италия и Хабсбургската монархия. Според легендите корабът е превозвал злато, което било необходимо за установяването на италианска власт в областта Далмация. По закон на водолазите, открили съкровище, се полага 10 процента от стойността му.", "date": "2018.08.28", "title": "Oткриха сейф от потънал кораб, който според легенди трябва да е пълен със злато"}
{"url": "https://www.24chasa.bg/novini/article/7027397", "text": "Авер от 35 г. на президента Реджеп Ердоган е сред турските милиардери, които осъмнаха като милионери заради срива на турската лира. Мустафа Латиф Топбас – собственик на най-голямата турска търговска верига BIM, е загубил 540 млн. долара от състоянието си в сравнение с март, когато сп. “Форбс” публикува списъка си на световните богаташи за 2018 г. По онова време Топбас притежаваше 1,2 млрд. долара. Веригата на турския тузар има 6000 магазина в страната си, 374 в Мароко и 267 в Египет. Заради финансовата буря в южната ни съседка, която стопи 45% от стойността на лирата спрямо долара от началото на годината, 13 от 35-те турски топбогаташи изпаднаха от списъка на милиардерите и вече броят имането си в милиони. А дори и онези, които успяват да се закрепят сред притежателите на състояние с 9 нули, претърпяха големи загуби. Името на Топбас често се появява в медиите въпреки желанието му. През 2015 г. избухна скандал, когато съд разпореди да бъдат снижени критериите за опазване на околната среда в защитена природна зона в село Зейтинели край Урла, в егейската област Измир, където бизнесменът градеше комплекс от луксозни вили. Според съдебното решение зоната на строителството отпадна от най-високата степен на защитеност. Медии написаха по този повод, че на стария си приятел. Твърдеше се дори, че част от вилите са негова собственост. Тогава пред магистратите Топбас заяви, че е купил земята преди 34 години заедно с приятели, а едва преди 15 г. мястото било обявено за защитена зона, което било оспорено от собствениците в района. Той призна, че е приятел с Ердоган от 35 г., още преди президентът да влезе в политиката, но заяви, че той е идвал само 3 пъти в Зейтинели заради огромната си заетост. Али Агаоглу, известен като и също е загубил 540 млн. долара, твърди сп. “Форбс”. Агаоглу е сред най-големите строители на хотели, морски и ски курорти в Турция. Компанията “Агаоглу груп” притежава 8 500 000 кв. м земя по западното крайбрежие на страната и продължава да купува парцели и да се занимава с проекти в енергетиката и туризма. В началото на 2018 г. състоянието на Агаоглу бе $ 1,1 млрд. Голям удар е сполетял и Мехмед Гюнал, който днес има 990 млн. при 1,7 млрд. преди няколко месеца. Той е най-известен с това, че в най-посещаваните от туристи райони в Турция. От миналата година се занимава и с електронна търговия. От 1,4 млрд. на 970 млн. е паднало състоянието и на Ахмед Зорлу. Той е шеф на една от най-големите турски корпоративни групи, която се занимава с текстил, енергетика, недвижими имоти. Съдбата на Ахмед е споделена и от племенника му Олгун Зорлу, който днес има 780 млн., а преди месеци портфейлът му е бил пълен с $ 1 млрд. Сефик Диздар сега има 940 млн. при 1,7 млрд. преди, посочва “Фобрс”. Името му се свързва главно с производство на конфекция и стоки за дома. Компанията му разполага с верига от 469 магазина в Турция и 364 в 37 други страни. При Дениз Сахенк спадът е от 1,3 млрд. на 880 млн. долара. Това е на милиардерите, които лирата направи милионери. Тя е вдовица на Айхан Сахенк, основател на “Догус холдинг”, който почина от сърдечен удар през 2001 г. Основното богатство на семейството е натрупано от Гаранти банк, но Сахенк продадоха оставащите 10% от акциите си през 2017 г. Сега притежават основно луксозни хотели по цял свят, сред които “Атина Хилтън” в Гърция, “Капри палас” в Италия, “Вила Магна” в Мадрид и “Алдрованди вила Боргезе” в Рим. Строителните магнати Ерол Табанка и Мехмед Тара също дължат неволите си на резкия спад на лирата. Сега те притежават съответно 700 и 710 млн. долара при 1,2 и 1,3 млрд. преди. В началото Табанка се е занимавал с изграждане на паркове. Но постепенно портфолиото му обхваща паметници, инфраструктура, индустриални сгради, летища. В момента компанията му работи основно в Туркменистан. Тара, който управлява най-голямата строителна и енергийна турска компания - ЕНКА, притежава хотел и търговски молове в най-скъпите райони на Москва. В родината си той е най-големият частен производител на ток. от кризата с лирата. От 1,5 млрд. състояние за всеки един от двамата сега те имат съответно 690 и 560 млн. долара. Те са също едни от най-големите производители и износители за Европа на керамика, тухли, плочки и аксесоари за баня. От баща си наследяват и империя за дистрибуция на лекарства за болниците, която разширяват. Фамилията е най-големият производител на тоалетна хартия в Турция. Във фаталната 13-ица влизат още Мехмет Басаран и Мехмет Хатат. Първият е слязъл от 1,1 млрд. на 330 млн. долара, а вторият е изгубил над 1 млрд. от състоянието си и днес има 350 млн. при 1,4 млрд. преди. Басаран се занимава с банки и газ, а Хатат произвежда трактори и развива проекти в недвижимите имоти – хотели, търговски и конферентни центрове и офис сгради. Дори и най-богатият турчин Мурат Юлкер е голям губещ от спада на лирата, тъй като Това обаче не го вади от списъка на милиардерите, защото му остават още $ 3,4 млрд. Юлкер контролира 320 хранителни бранда, включително шоколадовата компания “Годива”. Смятаната за най-богата туркиня – 89-годишната Семахат Севим Арсел, която дължи благополучието си на империята “Коч холдинг”, е изгубила също 1,4 млрд. като Юлкер, като преди състоянието ѝ се е изчислявало на 3,2 млрд. Арсел контролира най-вече туристическия бизнес на гигантската компания. Според данните на “Форбс” общите загуби на 35-те турски милиардери от началото на годината са 23 млрд. долара. ", "date": "2018.08.28", "title": "Бурята с лирата стопи милиардите на 13 турски богаташи"}
{"url": "https://www.24chasa.bg/novini/article/7028705", "text": "Апелативният специализиран съд също отхвърли искането на бившия зам.- кмет на Младост Биляна Петрова да излезе на свобода, предаде  Тя настояваше за по-лека мярка за неотклонение, заради проблеми със здравето. Според магистратите обаче, тя може да се лекува и в болницата на затвора. Междувременно стана ясно, че и отстранения кмет на Младост Десислава Иванчева иска да излезе на свобода. Молбата й ще бъде разгледана утре. Петрова, Иванчева и бившият районен кмет Петко Дюлгеров са обвинени, че са поискали подкуп от половин милион евро от строителния предриемач Александър Ваклин.", "date": "2018.08.28", "title": "И апелативният съд отказа свобода на заместничката на Иванчева"}
{"url": "https://www.24chasa.bg/novini/article/7028713", "text": "Четириметрова златна статуя на турския президент Реджеп Тайип Ердоган бе издигната в западния германски град Висбаден, заради което много жители на града се разгневиха, предаде ДПА, цитирана от БТА. Статуята на Ердоган, която е издигната в рамките на Берлинското биенале за съвременно изкуство, е била поставена без знанието на местните власти, каза говорителка на властите във Висбаден пред ДПА. Получихме телефонни обаждания от редица ядосани граждани - хората не знаят, че това е част от Биенале, каза тя за статуята. Новината за статуята идва точно месец преди държавното посещение на Ердоган в Берлин, на което много германци се противопоставят заради все по-авторитарния му стил на управление. Тазгодишното Берлинско биенале ще се състои под мотото \"Лоши новини\".", "date": "2018.08.28", "title": "Издигнаха 4-метрова златна статуя на Ердоган в германски град (Видео)"}
{"url": "https://www.24chasa.bg/novini/article/7028915", "text": "В Детройт започна поклонението пред тленните останки на Кралицата на соул музиката Арета Франклин, като на него присъстваха хора от всички краища на САЩ, от Маями до Лас Вегас, предаде Асошиейтед прес, цитирана от БТА. Хората преминаваха край ковчега със златни орнаменти, изложен в Музея на афроамериканската история \"Чарлз Райт\" под звуцитe на госпъли, записани приживе от Арета Франклин. Ковчегът бе обсипан с рози от различен цвят. Феновете, дошли да се простят с незабравимата певица, триеха сълзи, прекръстваха се и й изпращаха целувки за сбогом. Членът на управата на музея Кели Мейджър Грийн изтъкна, че целта на организаторите на поклонението била да пресъздадат обстановка, близка до църковната, тъй като именно от църквата е започнала кариерата на Франклин. Тя почина на 16 август на 76-годишна възраст. Погребалната церемония на примата на соул музиката ще се проведе в петък в петдесятния Храм на великата божия милост в Детройт.", "date": "2018.08.28", "title": "В Детройт започна поклонението на Арета Франклин (Снимки)"}
{"url": "https://www.24chasa.bg/novini/article/7028901", "text": ", е починала 8 часа преди мъжът да се обади на 112 и да сигнализира за случилото се, пише испанският \"Ел Мундо\". Близки източници твърдели, че 57-годишният мъж не искал да съдейства на полицията, след като го арестували. Първоначалната версия, че той е удушил жертвата непосредствено преди да се обади на 112, обаче не се потвърдила. Аутопсията показала, че смъртта на жената е настъпила 8 часа преди телефонното обаждане. Един от възможните мотиви за убийството е ревност, според разследващите. 60-годишната Иванка искала да се раздели с мъжа, с който живели заедно от 20 години, но я спирал фактът, че той нямал работа, а и бил болен от известно време. Тя не е подавала сигнали за насилие, съседите също не били чували скандали от двуетажната къща, където живеела двойката. Очаква се утре 57-годишният българин да бъде изправен пред съда.", "date": "2018.08.28", "title": "Българинът, удушил жена си в Испания, се обадил в полицията 8 часа след убийството"}
{"url": "https://www.24chasa.bg/novini/article/7028919", "text": "Втората фирма от консорциума, разследвана заради трагичната катастрофа край Своге, разпространи своя официална позиция като право на отговор по случая.  . Ето пълния текст на \"Мегаинвест-холд\": Във връзка с медийните публикации от последните дни, в които некоректно се замесва Името на фирмата, която управлявам и на която съм собственик, с отговорност по изпълнението на проект, обхващащ отсечката от пътя, на който се случи злощастният инцинидент, при който загинаха и пострадаха много хора, правя следното уточнение: Аз, Цветан Славейков Цветанов, в качеството си на Управител на “Мегаинвест-холд” ЕООД не съм изпълнител, подизпълнител и партньор в реконструкцията на визираната Пътна отсечка – нито пряко с компанията, която притежавам и управлявам, нито чрез Изпълнители (общи работници), нито чрез своя техника. Горното бе констатирано и при направената проверка от компетентните органи днес. Отсечката от пътя, на която се случи злополучният инцидент е реконструирана от „Трейс Холд Груп“ АД, които е водещ партньор в Обединение „ТРЕЙС СВОГЕ“. Като водещ партньор, съгласно Договор за споразумение, “Трейс Холд Груп” АД е извършвала кореспондеция с АПИ, а ръководител на обекта е г-н Бисер Иванов – представител на Обединението. По отношение на изпълнявания от “Мегаинвест-холд” ЕООД рехабилититан участък, още веднъж подчертавам, че той е изпълнен изцяло по стандартите и изискванията, приет с приемателна комисия, издаден Акт 16 и Удостоверение за добро изпълнение. Възползвайки се от правото си на отговор, в името на запазване на доброто си име и репутация на управляваната от мен компания, моля това уточнение да бъде публикувано в медията Ви. Вярвам, че обективността и прецизността на информацията, с която боравят медиите е от Изключително значение за установяване на обективната истина.", "date": "2018.08.28", "title": "\"Мегаинвест-холд\": Не сме изпълнители или партньори в реконструкцията на отсечката край Своге"}
{"url": "https://www.24chasa.bg/novini/article/7028931", "text": "Антиимигрантската и евроскептична партия \"Алтернатива за Германия\" (АзГ) повишава популярността си в източната германска провинция Саксония. Това сочат резултатите от проучване на агенцията за електорални и политически анализи \"Инфратест димап\", цитирани от ДПА. Телефонната анкета, обхванала хиляда респонденти, е била осъществена миналата седмица преди смъртоносното нападение с нож през уикенда в град Кемниц. Убийството придоби расов характер и доведе до двудневни протести и контрапротести в града. Според анкетата АзГ събира 25 на сто одобрение, което е с 15 на сто повече от изборите през 2014 г. Най-популярната партия в Саксония остава Християндемократическият съюз (ХДС) на федералния канцлер Ангела Меркел с 30 на сто, но партията бележи значителен спад в рейтинга с 9 пункта в сравнение с предишно изследване. В Саксония управлява коалиция от ХДС и социалдемократите, каквато коалиция управлява и на национално ниво. \"Инфратест димап\" е установила, че сега социалдемократите имат одобрение от 11 на сто, което е спад с един пункт. На изборите за Бундестаг през ноември м.г. АзГ спечели 12 на сто от гласовете и за пръв път прати депутати във федералния парламент, припомни ДПА.", "date": "2018.08.28", "title": "Проучване: \"Алтернатива за Германия\" е станала по-популярна в Саксония"}
{"url": "https://www.24chasa.bg/novini/article/7028935", "text": "Сръбският външен министър Ивица Дачич заяви, че на Сърбия се предлага историческа възможност да получи нещо за своя народ в Косово, предаде агенция Бета. \"Тук въпросът е дали ще получим нещо, или ще изгубим всичко\", каза Дачич за националната телевизия РТС, като добави, че тази възможност може и да се отхвърли, но \"нека не се лъжем - никой не предлага цялото Косово да остане в границите на Сърбия\". Дачич каза, че тепърва ще се води диалог между Белград и Прищина и ще се предлагат нови възможни решения, предаде БТА. Министърът отбеляза, че Косово отново е станало тема, за която се говори на Запад. \"Това е едно от най-добрите доказателства доколко сме успели да променим закостенялата позиция на западните страни, където тази тема не се дискутираше, защото се смяташе, че проблемът е решен\", каза Дачич.", "date": "2018.08.28", "title": "Ивица Дачич: Никой не предлага цялото Косово да остане в границите на Сърбия"}
{"url": "https://www.24chasa.bg/novini/article/7028942", "text": "Общо 5 265 367 чуждестранни туристи са посетили страната ни в периода януари-юли на 2018 г. Така за седемте месеца на годината се отбелязва ръст от 6,9 на сто спрямо същия период на 2017 г., показват данните на Националния статистически институт. Това съобщават от Министерството на туризма /МТ/. Само през миналия месец общият брой туристически посещения на чужденци в България е възлизал на 1 620 576, което е увеличение от 2,7 на сто в сравнение с юли 2017 г. През шестия и седмия месец на годината общо 2 828 973 чуждестранни туристи са избрали България за своята почивка. В първите два летни месеца - юни и юли, чуждите туристи у нас нарастват с 3,6 на сто в сравнение със същия период на миналата година. Данните са доказателство, че туризмът се развива устойчиво, а България е предпочитана дестинация, която предлага качествен продукт на разумни цени. За нас е много важно чуждите туристи да остават доволни и да се връщат отново за следващите си ваканции, е коментирала министърът на туризма Николина Ангелкова, цитирана от пресслужбата на МТ. Класацията за входящ туризъм за седемте месеца на 2018 г. се оглавява от Румъния със 769 811 визити и 27,7 на сто увеличение спрямо същия период на миналата година. Втора позиция заема Гърция с 628 957 посещения, а на трето място се нарежда Германия, откъдето са дошли 435 992 туристи. Значителни ръстове се отбелязват на повечето от пазарите, включени в топ 50 на класацията, в сравнение с първите 7 месеца на 2017 г. Гостите от Великобритания са с 17,5 на сто повече, от Израел се отбелязва 26,5 на сто ръст, от Украйна - 24,3 на сто увеличение. От САЩ ръстът е с 13,6 на сто, а от Испания и Норвегия чуждестранните посещения нарастват съответно с 21,8 на сто и 47,4 на сто.", "date": "2018.08.28", "title": "Над 5 милиона чуждестранни туристи\nса посетили страната от януари до юли"}
{"url": "https://www.24chasa.bg/novini/article/7028948", "text": "Германският канцлер Ангела Меркел съобщи днес, че е разговаряла с американския президент Доналд Тръмп за диалога между Белград и Прищина и двамата констатирали, че подкрепят всички разговори, които водят до целта - решаване на въпроса за Косово, предаде Танюг, цитирана от БТА. Меркел обаче подчерта, че трябва да се спазва териториалната цялост на двете страни, каквато вече е създадена, и да се внимава \"действията на едната територия да не доведат до действия на други територии\". Германският канцлер каза това на пресконференция с хърватския премиер Андрей Пленкович и отбеляза, че същото е говорила при посещенията на премиерите на Босна и Херцеговина и на Черна гора. Пленкович от своя страна каза, че Хърватия е изключително предпазлива по отношение на диалога между Белград и Прищина и не би подкрепила промяна на границата между Сърбия и Косово.", "date": "2018.08.28", "title": "Меркел: С Тръмп подкрепяме всичко, водещо до решаване на косовския проблем"}
{"url": "https://www.24chasa.bg/novini/article/7028964", "text": "Редовното правителствено заседание ще се проведе както обикновено – в сряда, 29 август, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО № 5 ЗА 2018 Г. Внася: министър-председателят 2. ПРОЕКТ НА РЕШЕНИЕ ЗА СФОРМИРАНЕ НА МЕЖДУВЕДОМСТВЕНА РАБОТ¬НА ГРУПА ЗА ИЗВЪРШВАНЕ НА АНАЛИЗ С ЦЕЛ ПРОМЯНА И ОПТИМИЗИ¬РАНЕ НА НОРМАТИВНАТА БАЗА, РЕГЛАМЕНТИРАЩА КОМПЛЕКСА ОТ ДЕЙ¬НОСТИ, СВЪРЗАНИ С БОЕПРИПАСИТЕ, И ИЗВЪРШВАНЕ НА АНАЛИЗ НА НЕОБХОДИМОСТТА, УСЛОВИЯТА И ВЪЗМОЖНОСТИТЕ ЗА СЪЗДАВАНЕ, ФИ-НАНСИРАНЕ И ФУНКЦИОНИРАНЕ НА ЦЕНТЪР ЗА УТИЛИЗАЦИЯ НА БОЕПРИПАСИ. Внася: заместник министър-председателят по обществения ред и сигурността и министър на отбраната 3. ДОКЛАД ЗА УТВЪРЖДАВАНЕ РАЗХОДИТЕ ЗА КОМАНДИРОВКИ В СТРАНАТА ЗА ВТОРОТО ТРИМЕСЕЧИЕ НА 2018 Г. НА ЗАМЕСТНИК МИНИСТЪР-ПРЕД¬СЕДАТЕЛИТЕ, МИНИСТРИТЕ, ОРГАНИТЕ КЪМ МИНИСТЕРСКИЯ СЪВЕТ ПО ЧЛ. 19, АЛ. 4 ОТ ЗАКОНА ЗА АДМИНИСТРАЦИЯТА, ЗАМЕСТНИК-МИНИСТРИ¬ТЕ И ОБЛАСТНИТЕ УПРАВИТЕЛИ. Внася: министър-председателят 4. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ДЕЙНОСТТА НА УПРА¬ВИТЕЛНИЯ СЪВЕТ НА НАЦИОНАЛНИЯ КОМПЕНСАЦИОНЕН ЖИЛИЩЕН ФОНД ЗА 2017 Г. Внася: заместник министър-председателят 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАН¬СФЕР ПО БЮДЖЕТА НА ДЪРЖАВНОТО ОБЩЕСТВЕНО ОСИГУРЯВАНЕ ЗА 2018 Г. Внася: министърът на труда и социалната политика 6. ПРОЕКТ НА РЕШЕНИЕ ЗА ОБЯВЯВАНЕ НА ПЪТЕН УЧАСТЪК - ПУБЛИЧНА ДЪРЖАВНА СОБСТВЕНОСТ, ЗА ПУБЛИЧНА ОБЩИНСКА СОБСТВЕНОСТ, И ЗА ОБЯВЯВАНЕ НА УЧАСТЪК - ПУБЛИЧНА ОБЩИНСКА СОБСТВЕНОСТ, ЗА ПЪТ - ПУБЛИЧНА ДЪРЖАВНА СОБСТВЕНОСТ. Внасят: министърът на регионалното развитие и благоустройството министърът на транспорта, информационните технологии и съобщенията 7. ПРОЕКТ НА РЕШЕНИЕ ЗА ОБЯВЯВАНЕ НА ПЪТЕН УЧАСТЪК - ПУБЛИЧНА ДЪРЖАВНА СОБСТВЕНОСТ, ЗА ПУБЛИЧНА ОБЩИНСКА СОБСТВЕНОСТ, ЗА ОБЯВЯВАНЕ НА ПЪТЕН УЧАСТЪК - ПУБЛИЧНА ОБЩИНСКА СОБСТВЕНОСТ, ЗА ПЪТ - ПУБЛИЧНА ДЪРЖАВНА СОБСТВЕНОСТ, И ЗА ПРОМЯНА В СПИСЪ¬КА НА РЕПУБЛИКАНСКИТЕ ПЪТИЩА. Внасят: министърът на регионалното развитие и благоустройството министърът на транспорта, информационните технологии и съобщенията 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ - ПУБЛИЧНА ДЪРЖАВНА СОБСТВЕНОСТ, ЗА ИМОТИ - ЧАСТНА ДЪРЖАВНА СОБСТВЕНОСТ, И ЗА БЕЗ¬ВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА НОВИ ПАЗАР, ОБЛАСТ ШУМЕН. Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗ¬БИРАТЕЛСТВО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „БЕР-ХЕЛЛА ТЕРМОКОНТРОЛ“ ЕООД ЗА ИЗПЪЛНЕНИЕ НА ПРИОРИТЕТНИЯ ИНВЕСТИЦИОНЕН ПРОЕКТ „ИЗГРАЖДАНЕ НА НОВО ПРОИЗВОДСТВЕНО ПРЕДПРИЯТИЕ С ЦЕЛ РАЗШИРЯВАНЕ НА КАПАЦИТЕТА НА „БЕР-ХЕЛЛА ТЕРМОКОНТРОЛ” ЕООД ЗА ПРОИЗВОДСТВО НА УРЕДИ ЗА ОБСЛУЖВАНЕ И УПРАВЛЕНИЕ НА КЛИМАТИЧНИ ИНСТАЛАЦИИ” - ГР. БОЖУРИЩЕ. Внася: министърът на икономиката 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗ¬БИРАТЕЛСТВО МЕЖДУ МИНИСТЕРСТВОТО НА ТУРИЗМА НА РЕПУБЛИКА БЪЛГАРИЯ И МИНИСТЕРСТВОТО НА ТУРИЗМА НА РЕПУБЛИКА ИНДИЯ ЗА СЪТРУДНИЧЕСТВО В ОБЛАСТТА НА ТУРИЗМА. Внася: министърът на туризма 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУД¬НИЧЕСТВО В ОБЛАСТТА НА НАУКАТА И ТЕХНОЛОГИИТЕ МЕЖДУ МИНИС¬ТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И МИНИСТЕРСТВОТО НА НАУКАТА И ТЕХНОЛОГИИТЕ НА РЕПУБЛИКА ИН¬ДИЯ ЗА ПЕРИОДА 2018-2021 Г. Внася: министърът на образованието и науката 12. ДОКЛАД ЗА ОПРЕДЕЛЯНЕ СЪСТАВА НА ДЕЛЕГАЦИЯТА НА РЕПУБЛИКА БЪЛГАРИЯ ЗА УЧАСТИЕ В РЕДОВНИТЕ ГОДИШНИ СРЕЩИ НА СЪВЕТИТЕ НА УПРАВИТЕЛИТЕ НА ГРУПАТА НА СВЕТОВНАТА БАНКА И НА МЕЖДУНА¬РОДНИЯ ВАЛУТЕН ФОНД, КОИТО ЩЕ СЕ ПРОВЕДАТ ОТ 12 ДО 14 ОКТОМВРИ 2018 Г. В БАЛИ. Внася: министърът на финансите 13. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „АЛБЕНА“, ОБЩИНА БАЛЧИК, ОБЛАСТ ДОБРИЧ. Внася: министърът на туризма 14. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „РИВИЕРА“, ОБЩИНА ВАРНА, ОБЛАСТ ВАРНА. Внася: министърът на туризма 15. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА - СТРОИТЕЛНИ МАТЕРИАЛИ - ВАРОВИЦИ, ОТ НАХОДИЩЕ „КАМЕНИЦА“, РАЗПОЛОЖЕНО В ЗЕМЛИЩЕТО НА С. ЗЛАТНА НИВА, ОБЩИ¬НА КАСПИЧАН, ОБЛАСТ ШУМЕН, НА „ГОЛДЪН ФИЙЛД“ ООД - ШУМЕН. Внася: министърът на енергетиката 16. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ОРГАНИЗА¬ЦИЯТА И РЕДА ЗА ИЗВЪРШВАНЕ НА ПРОВЕРКА НА ДЕКЛАРАЦИИТЕ И ЗА УСТАНОВЯВАНЕ НА КОНФЛИКТ НА ИНТЕРЕСИ. Внася: заместник министър-председателят по правосъдната реформа и министър на външните работи 17. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД¬БАТА ЗА ИЗИСКВАНИЯТА ЗА ЕТИКЕТИРАНЕ И ПРЕДОСТАВЯНЕ НА СТАН¬ДАРТНА ИНФОРМАЦИЯ ЗА ПРОДУКТИ, СВЪРЗАНИ С ЕНЕРГОПОТРЕБЛЕНИЕТО, ПО ОТНОШЕНИЕ НА КОНСУМАЦИЯТА НА ЕНЕРГИЯ И НА ДРУГИ РЕСУРСИ, ПРИЕТА С ПОСТАНОВЛЕНИЕ № 140 НА МИНИСТЕРСКИЯ СЪВЕТ ОТ 2011 Г. Внася: министърът на икономиката", "date": "2018.08.28", "title": "Виж какво решава кабинетът утре"}
