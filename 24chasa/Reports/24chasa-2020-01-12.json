{"url": "https://www.24chasa.bg/novini/article/8063754", "text": "Лобистки текстове в закон забраняват на здравната каса да иска финансови показатели от частните болници, докато държавните и общинските отчитат как са похарчили парите си. Те били прокарани от здравния министър Кирил Ананиев и екипа му. Това обвинение отправи шефът на здравната каса д-р Дечо Дечев. “Второто нещо, което направиха - извадиха частните болници от задължителните обществени поръчки, които се провеждат, когато се харчи обществен ресурс. Това доведе до огромни девиации. Примерно едно и също конкретно лекарство на един и същи производител, когато се отчита от държавна и общинска болница, се заплаща от касата на 150 лв., а когато се отчита от частна, го плащаме на цена от 1050 лв. Разликата е 7 пъти”, описа д-р Дечев. “Всеки греши, но разумният човек си вади изводи и не повтаря грешките си. Ние обаче един път пипаме котлона, втори път, трети път - животно да беше, щеше да се научи, че котлонът пари. Ние обаче не се научихме”, коментира гневно той пред “Дарик”. Промените в закона, атакувани от Дечев, са обнародвани на 15 април 2016 г., показа справка на “24 часа”. Тогава здравен министър е Петър Москов. Според тях, ако лечебно заведение е с над 50% държавна или общинска собственост, задължително прави търгове за лекарства, медицински изделия и т.н. Ако е с над 2/3 частен капитал, не прави. Управителят на НЗОК остро критикува и случая с обещаните 50 млн. лева от бюджета за заплати на протестиращите медицински сестри, като заключи, че отново “каруцата беше поставена пред коня”. “Най-парадоксалното е, че това го предлагат хора, на които професионалният живот е минал в правене на бюджети. Именно те трябваше да знаят, че това е невъзможно да се случи в един модел, в който приходите на една болница се получават на база дейност. Оказа се, че няма как да се дадат тези 50 млн. лева и беше казано - да ги даде касата. Но как НЗОК да ги даде? Единственият начин е, като се повишат цени на определени дейности. Повишиха се цени, това не доведе до нищо и след 3 месеца тръснахме друга идея, без касата да знае - увеличаваме цени на клинични пътеки, даваме 200 милиона и поставяме фонда пред свършен факт”, заяви Дечев. Според него така реално се наказват работещите болници.  Д-р Дечев пое управлението на касата след освобождаването на проф. Камен Плочев. Мандатът му изтича след 2 месеца и той даде да се разбере, че не желае да остава начело на НЗОК. Според него се налага “основен ремонт” на институцията, която по думите му не е адекватна на промените, настъпили в последните 20 години. 6 районни каси за цялата страна са достатъчни, а не 28, както е в момента, посочи Дечев. Но една година преди парламентарни избори такава ревизия била невъзможна. “Вече можем да говорим за една организирана система за отчитане на дейности, които са извършени или в по-малък обем, или изобщо не са извършени. Нужна е ревизия на броя на болниците Ако съществуващият ресурс се инвестира в по-малък брой лечебни заведения, отколкото са тези 387, с които касата в момента има договор, парите ще бъдат достатъчни, без да се нарушават достъпът и качеството на лечението. А екипът на МЗ и тази година не успя да свърши националната информационна система. За пореден път и тази година се провали внедряването на електронната борса за лекарствата, за пореден път и тази година темата за промяна на осигурителния модел бе отложена”, продължи с острите критики той. Много тревожно било положението с медицинските стандарти, правилата, по които се работи. “Фармако-терапевтични ръководства, които определят унисона на терапиите - също нищо не се направи”, изреди още Дечев. А всички тези неща са извън дейността на НЗОК, напомни той. За да се случи промяната в правилната посока, трябва да има унисон в действията на екипа на касата с екипа на министерството, посочи шефът на касата, визирайки, че сега такъв няма. “Аз си отивам на 12 март, защото ангажиментът, който съм поел, е за един мандат, който изтича тогава”, обяви Дечев оттеглянето си от поста.  Националният рамков договор (НРД) за медицински дейности, който регламентира отношенията на джипитата, специалистите и болниците със здравната каса, все още не е обнародван в “Държавен вестник”, установи “24 часа”. Това затруднява работата на изпълнителите на медицинска помощ, тъй като с НРД бяха направени редица промени в сектора, които на практика не могат да заработят, докато договорът не се обнародва. Една от тях е разписването на стандартите за работна заплата в болниците. За тях бе определено, че лечебните заведения ще заделят 50% от приходите си по клинични пътеки, 80% от които, разпределeни в съотношение 1,6:1, ще бъдат съответно за лекари и професионалистите по здравни грижи (медицински сестри, лаборанти, акушери). Именно това обаче е и причината за забавянето. За да може текстовете, уреждащи разпределението, да влязат в НРД, те трябва да са приети в закон, което наложи да се правят промени в сега действащите разпоредби. Въпреки че обещанията стандартът за разпределението на заплатите да залегне в НРД 2020 бяха дадени поне месец преди подписването му на 23 декември, необходимите законови промени бяха подготвени едва след Нова година. Миналата седмица Министерският съвет вкара в парламента законопроект за промени в Закона за лечебните заведения, през който се променя и Законът за здравното осигуряване. Именно там е залегнал и необходимият текст за заплатите, но тепърва проектът ще се разглежда от депутатите в ресорната комисия, а след това и в пленарната зала. Парламентът стартира тази сряда новата си сесия след ваканцията за Коледа и Нова година. Не е ясно колко време ще отнеме приемането на две четения на проекта, преди да може да се обнародват и новият закон, и рамковият договор и съответно да започнат да се прилагат. ", "date": "2020.01.12", "title": "Дечев видя  лобизъм в закон, определил 7 пъти по-евтини лекарства за частните болници (Обзор)"}
{"url": "https://www.24chasa.bg/novini/article/8063429", "text": "Президентът на САЩ Доналд Тръмп отново отправи предупреждение към Иран да не потушава със сила протестите. Същевременно американският министър на отбраната Марк Еспър заяви, че Тръмп е готов да дискутира с ръководителите на Ислямската република, предаде Франс прес. Вчера Тръмп приветства куража на протестиращите в Иран и отправи предупреждение да не се стига до масово убийство на демонстранти. Днес той отново коментира в Туитър в протестите в Иран. \"НЕ УБИВАЙТЕ ВАШИТЕ ПРОТЕСТИРАЩИ\", написа Тръмп в Туитър. Иранската полиция разпръсна вчера митинги на студенти Техеран, събрали се да почетат паметта на убитите 176 пътници и екипаж на сваления от иранската армия украински самолет. \"Хиляди хора вече бяха убити или хвърлени в затвора от вас, целият свят ви гледа\", написа Тръмп в Туитър. \"И което е по-важно, САЩ ви гледат\", добави той, визирайки и протестите през ноември в Иран, избухнали след увеличаването на цената на бензина, в които според неправителствената организация Амнести интернешънъл са били убити над 300 души. Предупрежденията на Тръмп идват в момент на засилено напрежение между Вашингтон и Техеран заради убийството на иранския генерал Касем Солеймани в американски удар в Багдад и заради иранските ракетни удари по бази в Ирак, използвани от американски военни. Въпреки напрежението американският президент все още е готов да дискутира с Иран, без предварителни условия, заяви днес американският министър на отбраната Марк Еспър. Пред телевизия Си Би Ес той каза, че САЩ са готови да говорят с Ислямската република за един нов път, серия от мерки, които ще направят от Иран една нормална страна. Еспър допълни, че офертата на администрацията на Тръмп за договаряне на нова ядрена сделка с Иран без предварителни условия продължава да е в сила, добавя Асошиейтед прес. Министърът заяви също, че администрацията на Тръмп не прогнозира още ирански военни атаки като отмъщение за американския удар в Багдад, убил Солеймани, допълва Асошиейтед прес. Еспър намекна, че иранското правителство е под вътрешна заплаха, след свалянето на украинския самолет. \"Можете да видите как иранският народ се вдига и отстоява правата си, аспирациите си за по-добро управление, за един различен режим\", заяви Еспър. Министърът допълни, че все пак трябва да бъде оценено това, че Иран е поел отговорност за свалянето на самолета. Той каза, че според негово лично мнение, свалянето е било инцидент и допълни, че, въпреки че иранските правителствени представители първоначално упрекнаха американската пропаганда, в крайна сметка те направиха правилното нещо и признаха вината си. Относно елитните ирански сили ал Кудс Еспър каза, че те продължават да представляват заплаха в Близкия изток, но конкретните атаки, които са били планирани от Касем Солеймани, са били осуетени. Министърът допълни, че споделя изразеното от Тръмп пред телевизия Фокс Нюз мнение, че Солеймани е планирал атаки срещу много американски обекти, но не спомена дали сред тези обекти е имало и четири посолства.", "date": "2020.01.12", "title": "Тръмп към Иран: Не убивайте вашите протестиращи"}
{"url": "https://www.24chasa.bg/novini/article/8063442", "text": "По данни на турската Генерална дирекция за кадастър и поземлен регистър през миналата 2019 г. на 6085 граждани на други страни са били дадени сертификати за придобиване на турско гражданство по силата на собственост върху недвижимо имущество в Турция. Най-голям е броят са гражданите на Иран. Общо 1475 души са иранските граждани, които са закупили недвижимо имущество в Турция и по силата на това са им дадени сертификати за придобиване на турско гражданство. Следват граждани на Ирак и Афганистан, предава БТА. Граждани на Йемен, Палестина, Йордания, Либия, Китай, Египет и Пакистан също са притежатели на недвижими имоти в Турция. Преди две години Анкара либерализира законодателството за придобиване на собственост върху недвижими имоти от страна на чуждестранни граждани срещу сумата 1 млн. долара, както и правото за придобиване на турско гражданство по този показател. През 2018 г. сумата бе намалена на 250 000 долара за чужденците и това силно раздвижи пазара на имотите, посочват източниците. Истанбул си остава най-предпочитана дестинация за клиентите от близкоизточните държави. А за европейските граждани, главно от Германия и Великобритания, предпочитани са крайбрежните области на юг от Измир. От 2017 г. до края на 2019 г. общо 6 694 чуждестранни граждани от 101 държави са закупили недвижимо имущество в Турция. Генералната дирекция за население и гражданство към турското министерство на вътрешните работи е последната отговорна инстанция, която има думата при финализиране на процедурата за придобиване на турско гражданство чрез собственост върху недвижимо имущество. Граждани на държави, с които Турция няма договори за реципрочност, нямат право на собственост върху недвижими имоти в Турция.", "date": "2020.01.12", "title": "Иранците са на първо място по придобиване на имоти и гражданство в Турция"}
{"url": "https://www.24chasa.bg/novini/article/8063463", "text": "„Нено Димов не е единственият отговорен. Естествено министърът носи своята вина, дотолкова доколкото не е защитил обществения интерес. Трагедията е ясна, хората са без вода, един огромен град и това ще продължи месеци наред. Винаги съм бил против министрите да са удобно извинение за несвършената работа от много други”, заяви президентът в периода от 2012 до 2017 година Росен Плевнелиев в предаването „Неделята на  ”. „Политическите партии назначават хора на различни нива в държавната администрация. Тук държавната и общинската администрация не са си свършили работа. Тръгваме по цялата верига. Има местно ВиК дружество, което е собственост на ВиК асоциация. Това дружество е предизвикало този сериозен проблем, там вина има със сигурност. Кой определя политиката, кой е получавал всичката тази информация и не е реагирал навреме, за да може да се спре извънредното подаване на вода? От една страна има ВиК, от друга то е собственост на Асоциация. От друга гледна точка пък има поне две министерства, които са там на място. Министерство на икономиката пое някакви функции по ремонтите”, смята още той. „Всичко сега трябва да се подреди по пътя на проблема. Да се види кой какво не е свършил и да се поеме отговорност, но не само от министъра”, каза още Плевнелиев.", "date": "2020.01.12", "title": "Плевнелиев: Нено Димов не е единственият отговорен"}
{"url": "https://www.24chasa.bg/novini/article/8063472", "text": "„Действията на американската страна с убийството на генерал Солеймани се разглеждат в два контекста – до каква степен може да се извърши такава атака от държавата, която настоява за върховенство на закона. Това е нарушение на международното право. Реакцията на много държави беше красноречива. Имаше много дипломатически совалки, които доведоха до потушаване на напрежението и не се стигна до ескалация. Вторият контекст е – какво постигна тази атака? Дали сигурността е по-голяма? Въпросът сега е как ще вървят процесите в Близкия изток\". Това заяви в ефира на „Неделята на  “ бившият вътрешен министър и председател на ДАНС Цветлин Йовчев по повод убийството на иранския генерал Сюлеймани и последвалата атака на американската база от страна на Иран. „Иран очевидно разполага с оръжие, което е заплаха. Ударите по американските бази бяха демонстрация на сила. Всичко беше изпълнено панически. Свалиха самолет. Започнаха да стрелят по всичко, което видят\", каза още Цветлин Йовчев. Той допълни, че напрежението в Близкия изток е предпоставка за нова мигрантска вълна към Европа. Твърде е възможно и Сирия да бъде зесегната. Влиянието на Иран в шийтските общности е много голямо.Възможно е и други държави в региона в да се дестибилизират. Сигурността на България зависи от НАТО“, поясни Йовчев.", "date": "2020.01.12", "title": "Цветлин Йовчев: Напрежението в Близкия изток може да доведе нова мигрантска вълна"}
{"url": "https://www.24chasa.bg/novini/article/8059164", "text": "“Hе изминавам и 10 метра без охрана, не се къпя в морето от 15 години, на полето карам трактор, обграден от агенти. Живея постоянно в “Биг Брадър”, в който не съществува никакъв личен живот. Ако трябва да се срещна с някого, приготвям салатка от домати вкъщи.” Така Никола Гратери обобщава живота, който е принуден да води от 1989 г., пред италианския вестник “Фолио”. Със сигурност това е най-известният магистрат, който се бори с най-мощната мафия в наркотрафика в света – Ндрангета. От 30 години Гратери е под 24-часова охрана, тъй като животът му е непрекъснато в опасност заради разследванията срещу членовете на калабрийската мафия. От близо 4 г. Гратери оглавява прокуратурата “Антимафия” в Катандзаро, или в сърцето на Ндрангета. Неотдавна Гратери се разписа върху най-голямата операция, осъществявана някога срещу Ндрангета, в която имаше и българска връзка. След заповед на Никола Гратери бяха извършени 334 ареста на членове на калабрийската мафия и свързани с нея представители на бизнеса, политиката, финансите. Сред поставените под домашен арест беше и 38-годишната българка в Сант Онофрио. Гратери е роден преди 61 години в Джераче, до Реджо Калабрия. Той е трето от петте деца на Франческо Гратери, който има магазин за хранителни продукти. Никола завършва право в Катания. Веднага след това постъпва на работа в магистратурата. Смята за свой плюс факта, че като малък е израснал заедно с децата на мафиотските босове. Много често е ритал топка със същите хора, които по-късно арестува като магистрат.  Когато навремето започва работа като съдия-следовател в Локри, Калабрия, едно от водените от него разследвания довежда до арестуването на местен социалист, зам.-председател на калабрийския регионален съвет. Един ден След това тя получава телефонно съобщение “Вие се омъжвате за мъртвец”. Малко по-късно обаче момичето се врича във вечна вярност на Гратери и днес е негова съпруга. Гратери има двама синове. През 2005 г. тайните служби на карабинерите откриват в Джоя Тауро, Калабрия, оръжеен арсенал – ръчни бомби, калашник, пластичен детонатор и др., които трябвало да послужат за атентат срещу Гратери. Магистратът е получавал и много други смъртни заплахи, но всичко това не го разколебава. Как се живее под непрекъснатия надзор на агенти, които бдят за сигурността ти? “Охраната не е социален статус, затова онзи, който я има, трябва да изпитва респект. Когато видя някой, който всяка вечер вечеря на ресторант, а после си позволява и питиета на бар, ходи на кино, на мач, се питам дали не го е страх”, казва Гратери. Според него онзи, който излиза спокойно всяка вечер навън, може да мине и без охрана. Тя е и световен лидер в трафика на дрога. В западния свят е най-добре организираната мафия по две причини – заради кръвната връзка между членовете ѝ и желязното съблюдаване на правилата. Родствената връзка между членовете е нещо като циментна спойка в здравата структура на организацията. Обикновено една местна единица (локале) включва 2 или 3 фамилии от патриархален тип. Младият стажант минава обучението си, без да задава никакви въпроси. Ако му заповядат да убие и той попита защо, се отхвърля моментално. За разлика от неаполитанската Камора Ндрангета е много по-силна, защото изисква тотално спазване на правилата, твърди Гратери.  Според него Ндрангета в който се извършват процеси, но на едно-единствено съдебно ниво. Тогава се явяват защитникът, прокурорът, адвокатът на обвинението. И там се предоставят доказателства в полза на обинението, а в края на “съдебния” дебат се издава присъда, която влиза в действие веднага. “Ндрангетистът е интегралист. Той извършва категоричен избор на “фронта”. Иначе е един паразит, който живее на гърба на работещите, един негодник, който те целува и прегръща, а зад гърба ти стреля по теб”, уверен е магистратът. За една местна единица на Ндрангета Магистрат, който занулява с разследването си цяла фамилия или клан от Ндрангета, поставя живота си на карта. Въпреки по-голямата си мощ на световно ниво обаче Ндрангета е по-малко популярна в медиен аспект от неаполитанската Камора. За черната слава в световен мащаб на Камората много спомогна писател от рода на Роберто Савиано, докато Ндрангета не разполага с подобен “популяризатор”. Днес италианските процеси срещу мафията са сред най-бавните в света, защото се провеждат без обвиняемите в съда. Преместването само на един съдия на друго място или служба означава, че целият процес трябва да започне от нулата. От това следва, че 40 или 50 свидетели, които вече са били изслушани, трябва да бъдат изслушани наново. Гратери е убеден, че позволяването на видеозаписи при свидетелстването би означавало орязване на време и разходи. С други думи, с технологиите може да се постигне успех при прилагането на наказателния кодекс при обвинените за мафия. Днес в Италия Какво на практика означава за сметките на държавата един съдебен процес срещу мафията?  Освен всичко друго и планина от хартия, която се трупа в прокуратурата. Да вземем например арестите за наркотрафик. Всеки път, когато даден прокурор обяви извършването на 500 ареста за наркотрафик, това значи, че е подписал 500 заповеди за задържане, всяка от които е от хиляди страници. Само това струва на държавата 30 000 - 40 000 евро за хартия, тонер и разходи около петимата карабинери, които се занимават само с правене на фотокопия. Всяко съдебно дело да може да се разтовари в единствен дигитален вариант в таблет на разположение само на задържания и с възможности само да получава, а не и да праща – така биха се спестили огромно количество хартия и пари. По този начин обвиняемият може да получава всичките си документи в хода на целия процес и до края на престоя си в затвора. Никола Гратери мечтае един ден след десетина години, на нивата, без върху него да са насочени погледите на агенти от охраната. Днес обаче за него съществува единствено работата му, тъй като той води война срещу Ндрангета, както казва пред “Фолио”.", "date": "2020.01.12", "title": "Магистратът, който прати 334-ма от Ндрангета в затвора, e по-надзираван от самите мафиоти"}
{"url": "https://www.24chasa.bg/novini/article/8063596", "text": "Докато милиони гласоподаватели приветстваха съкрушителната победа на Цай Ингвен на президентските избори в Тайван, участници в антикомунистически протест в Хонконг днес предупредиха тайванците да бъдат бдителни, предаде ДПА. Протестиращ студент каза, че макар в Тайван сега да е спокойно, страната все още е застрашена от Китай и не е сигурно, че след 10 години ще продължи да бъде така, предава БТА. Протестиращ с маска каза, че не е оптимистично настроен от резултатите, тъй като не засягат отношенията между Тайван и Китай, допълвайки, че резултатите от вота са добра новина за протестиращите в Хонконг, които са избягали в Тайван, за да се спасят от арести във връзка с участие в неразрешените протести. Не мисля, че китайското правителство ще отстъпи, така че всички проблеми ще са си същите, каза той. Макар Тайван да има собствено правителство от 1949 година Пекин го смята за своя територия. Хонконг получи обещание за 50 години самоуправление по модела \"Една страна, две системи\", въведен през 1997 година, когато Хонконг бе върнат на континентален Китай след 150 години британско управление. Много жители на Хонконг обаче се опасяват, че автономията, която им е обещана, е под заплаха без всеобщо избирателно право. Тайланд неколкократно е изразявал подкрепа за хонконгската борба за демокрация, откакто започнаха протестите в Хонконг през юни. Китайското външно министерство призова международната общност да продължи да подкрепя неговия \"принцип за един Китай\", се посочва в изявление днес. Без значение какво се случва в Тайван, фактът, че има само един Китай в света и Тайван е част от Китай няма да се промени, се посочва в изявлението, цитирано от говорител на китайското външно министерство. Директорът на Хюман райтс уоч Кенет Рот съобщи днес, че властите на Хонконг са му забранили достъпа до територията на града, където той трябваше да представи годишен доклад на организацията си за състоянието на човешките права в мегаполиса след месеците на продемократични протести, предадоха световните агенции. \"Надявах се, че ще мога да хвърля светлина върху все по-силните атаки, извършвани от Пекин срещу международните усилия в подкрепа на човешките права\", се казва в изявление на Кенет Рот. \"Този отказ да ме допуснат да вляза в Хонконг е една крещяща илюстрация\", допълни той. Директорът на базираната в Ню Йорк правозащитна организация заяви освен това във видео в Туитър, че му е попречено да влезе в Хонконг още при пристигането му на летището там. Според Рот властите са изтъкнали като мотив за забраната \"причини, свързани с имиграцията\", без да дават повече обяснения. В началото на декември Китай обяви санкции, без да уточни от какво естество, срещу неправителствени организации, сред които и Хюман райтс уоч. Санкциите бяха въведени в отговор на приемането в Конгреса на САЩ на закон в подкрепа на продемократичните протести в Хонконг. По онова време китайското министерство на външните работи обвини Хюман райтс уоч, че поддръжа \"антикитайските сили\" и че \"насърчава сепаратистките прояви в подкрепа на независимостта на Хонконг\". На много учени, политици и журналисти, критични към политиката на Пекин, е забранен достъп до Хонконг в последните години, припомня Франс прес.", "date": "2020.01.12", "title": "Протестиращите в Хонконг приветстват\nТайван, призовават за бдителност"}
{"url": "https://www.24chasa.bg/novini/article/8063614", "text": "Девет минометни снаряда паднаха в иракската военновъздушна база Балад, където има американски войски. При обстрела са ранени 4-ма иракски войници, съобщиха двама военни източника, цитирани от ДПА и Ройтерс. Снарядите паднали на самолетната писта в базата, намираща се на 80 км (50 мили) северно от Багдад. До момента никой не е поел отговорност за атаката, която идва в момент на засилено напрежение между САЩ и Иран, предава БТА.", "date": "2020.01.12", "title": "4-ма ранени при бомбардировка на военна база с американски войски в Ирак"}
{"url": "https://www.24chasa.bg/novini/article/8063649", "text": "Саудитска Арабия приветства решението на Япония да изпрати военна групировка в зоната на Оманския залив в състав от ракетен кораб и два патрулни самолета.Това е заявил днес саудитският външен министър Файсал бин Фархан Ал Сауд на среща в Рияд с японския премиер Шиндзо Абе, който е на посещение в страната, предаде ТАСС. \"Нашата страна е дълбоко обезпокоена от нарастването на напрежението в Близкия изток\", каза по време на разговора им Абе. Той изрази готовност да засили дипломатическите усилия по стабилизацията на региона. Двете страни се изказаха и за активизация на сътрудничеството между тях, предава БТА. Абе също така отбеляза, че Токио поддържа тесни контакти и с Иран и ще ги използва за деескалация на напрежението. Премиерът напомни, че Япония получава значителна част от енергийните си ресурси от Близкия изток. В тази връзка той подчерта важността на решението на своето правителство да изпрати в зоната на Оманския залив военна мисия за събиране на информация и за помощ в осигуряване на безопасността на корабоплаването. Абе добави, че Иран също е изразил разбиране относно това решение на Токио. Днес Шиндзо Абе бе приет и от саудитския крал Салман, който даде в негова чест обяд. Абе се срещна и със саудитския министър на енергетиката принц Абдулазиз бин Салман Ал Сауд, допълва Асошиейтед прес. Според саудитски медии по време на визитата си Абе ще има среща и със саудитския престолонаследник Мохамед бин Салман. Визитата на Абе продължава и утре, след което той ще посети също ОАЕ и Оман, съответно във вторник и сряда. Това е третото посещение на Абе в Саудитска Арабия.", "date": "2020.01.12", "title": "Рияд приветства решението на Токио да изпрати военна мисия в Оманския залив"}
{"url": "https://www.24chasa.bg/novini/article/8063734", "text": "Френската министърка на транспорта Елизабет Борн призова днес за край на протестите срещу планираната пенсионна реформа, ден след като по-твърдолинейните синдикати се зарекоха да продължат със стачките, въпреки голямата отстъпка, направена от правителството, предаде ДПА. \"Няма основание това стачно движение да продължава\", каза Борн. Вчера премиерът Едуард Филип каза, че от пенсионната реформа временно ще бъде изключена разпоредбата за възрастта от 64 години за придобиване на пълни пенсионни права. Досега възрастта беше 62 години и това беше червена линия за синдикатите, която не трябва да се пресича, отбелязва Франс прес, предава БТА. Общата конфедерация на труда, която иска изтегляне на целия проект за реформа на пенсионната система, каза, че е решена да продължи повече от когато и да е със стачните действия. Синдикатът на работниците от парижката транспортна система също иска да продължи със стачката. Нови протести по призива на Общата конфедерация на труда срещу пенсионната реформа ще има във вторник и четвъртък. Синдикатите Форс Увриер и Солидер също са за продължаване на стачните действия, допълва Франс прес.", "date": "2020.01.12", "title": "Френската министърка призова за край на стачките срещу пенсионната реформа"}
{"url": "https://www.24chasa.bg/novini/article/8061365", "text": "Tази зима е толкова благосклонна към нас, че чак започнахме да се разглезваме. Отоплителните уреди трайно са на икономичен режим и ако почувстваме студ, предпочитаме да облечем нещо топло или да се завием с още едно одеяло, докато спим, вместо да променяме нещо. Едни го правят по финансови причини, други просто живеят с илюзията, че все още истинската зима не е дошла. Което не е трудно да си въобразили при липсата на сняг и преобладаващи слънчеви дни. Ако обаче се вгледаме в метеорологичните прогнози, това няма да трае дълго. И дори зимата да си остане като цяло топла и суха, температурите се очаква да паднат до минус 15 градуса през януари и да си има истински снежни виелици. Разбира се, те няма да бушуват през целия месец, защото термометрите ще сочат и плюс 15 градуса в някои дни. Цялото това вариране на температурите е доста объркващо за телата ни и не е изненадващо, че те реагират с по-чести болести. Затова е добре да се отнасяте по-грижовно към тях. За да се научим как да се справяме със студа, първо трябва да разберем защо замръзваме, казва Майкъл Евънс, преподавател по неврология в университета на германския град Кил. Той посочва, че в нервните влакна на кожата ни има миниатюрни рецептори, които реагират на температурните промени. Те изпращат сигнали до мозъка, когато въздухът е студен или когато докосваме ледени предмети и така тялото ни се подготвя да се справи с тези предизвикателства. Този механизъм обаче не действа светкавично. Ако облечем връхната си дреха в офиса, защото ни е студено, когато излезем навън, направо ще зъзнем. “Слагайки яке или палто на закрито, е много вероятно да увеличите средната температура на кожата си, включително и на останалите открити участъци от нея. И въпреки че горната дреха ще ви предпази, когато излизате навън, със сигурност ще изпитате по-голям студ, отколкото ако сте я облекли на вратата”, обяснява Евънс. Ще го почувствате още по-остро, ако сте се изпотили, докато сте били с връхна дреха на закрито. Причината е, че човешкото тяло поддържа температура около 37 градуса, освен ако не е болно или пък навън не е прекалено студено, или горещо. Това става благодарение на идващите от кожата сигнали, които активират центрове в мозъка. Когато получат информация за студ, те се опитват да повишат телесната температура. Карат тялото да трепери, учестяват пулса и дишането, за да се увеличи циркулацията на богата на кислород кръв. Благодарение на тази координирана реакция на много органи то се предпазва от загуба на топлина през кожата и произвежда допълнителна чрез мускулна активност и биохимични реакции. “Теоретично това означава, че дори можете да отслабнете чрез продължително излагане на студ, защото тялото е принудено да произвежда повече топлина, използвайки по-голямо количество енергия. Но не бихме ви посъветвали да прибягвате до такава техника за намаляване на килограмите и да стоите дълго време на улицата през зимата. Разбира се, наднорменото тегло намалява продължителността на живота, но измръзването я съкращава много по-бързо”, казва Евънс. За да поддържа 37 градуса температура, човешкият организъм мобилизира всичките си системи, когато е изложен на студ, но най-вече сърдечносъдовата. Така топлината се концентрира в сърцето и мозъка, а ръцете и краката изстиват. Затова е важно да се носят ръкавици и добри обувки, както и шапка, за да се избегнат големи топлинни загуби, които биха изтощили тялото да се бори да поддържа нормална вътрешна температура. Грижата за него през зимния период задължително минава и през правилно хранене. То трябва да включва питателна закуска с топла напитка, която да го зареди с енергия за деня. Останалото меню също е необходимо да е калорично, но да не се основава на прекалено мазни и сладки храни. Те помагат на организма да се справя с ниските температури и лошото настроение, продиктувано от късите и мрачни дни, но са и сериозен фактор за трупане на излишни килограми, тъй като физическата активност през този сезон е малка. Освен това различни проучвания са показали, че по-високата чувствителност към студ се дължи на недостатъчни количество магнезий, йод, желязо и калий. Липсата на първите две води до по-бавна обмяна на веществата и тялото мръзне, а на желязо – до анемия, при която също се намалява устойчивостта към студ. За да си ги набавяте в достатъчни количества, е добре да се храните с риба, морски дарове, червено цвекло, яйца, моркови, банани, сушени плодове, грах, боб и кисело мляко. Така че, когато посягате към рафта със сладкиши в магазина с идеята, че така ще си набавите необходимата енергия за преодоляване на студените дни, трябва да се контролирате. Далеч по-добре е да си купите пакетче сурови ядки или сусамено блокче. Ако обаче толкова много ви се яде нещо сладко, нека да е черен шоколад или десерт с канела. Лъжичка мед също би свършила добра работа. Колкото и да е популярно, че алкохолът загрява, в студеното време е препоръчително да се избягва, тъй като създава фалшиво усещане за затопляне. Наистина първоначално води до разширяване на кръвоносните съдове, но по-късно те се свиват и човек става по-чувствителен към ниските температури. Кръвта в тялото му циркулира по-бавно и то не може да се загрее добре. Затова се смята, че алкохолът не загрява, а охлажда. Освен това може да накара пиещия да загуби способност да анализира ситуацията и да не се предпази ефективно от студа. Далеч по-безопасно е да си направите топъл чай, а ако понасяте в него да поставите и джинджифил, ще почувствате наистина вътрешен огън. Цигарите също предизвикват силни спазми на кръвоносните съдове, заради което често ръцете на пушачите са ледени. Трудно се стоплят и хората, които са прекалено емоционални и приемащи всичко твърде присърце, тъй като вероятно са с прекомерно активна вегетативна нервна система. Затова го карайте по-спокойно и си създавайте положителни емоции.", "date": "2020.01.12", "title": "Да надхитрим идващия студ"}
{"url": "https://www.24chasa.bg/novini/article/8064027", "text": "Франция, Великобритания и Германия призоваха заедно днес Иран да се върне към пълното спазване на задълженията си по иранската ядрена сделка и да се въздържа от по-нататъшно насилие, предадоха Ройтерс и Франс прес. \"Днес нашето послание е ясно: ние оставаме привързани към ядреното споразумение и неговото съхранение; ние призоваваме Иран да анулира всички несъвместими със споразумението мерки; ние призоваваме Иран да се въздържа от всяко ново насилствено действие или ядрено разпространение; ние оставаме готови да започнем диалог с Иран на тази основа, за да запазим стабилността на региона\", се казва в съвместно изявление на трите страни.", "date": "2020.01.12", "title": "Франция, Великобритания и Германия: Иран да се придържа към ядрената сделка"}
{"url": "https://www.24chasa.bg/novini/article/8064040", "text": "Иранската ракетна  , е само началото на отмъщението за убийството на иранския топ генерал Касем Солеймани, каза днес лидерът на ливанската екстремистка групировка \"Хизбула\", цитиран от Асошиейтед прес. Хасан Насрала посочи, че иранската ракетна атака е била само един \"шамар\" за САЩ, такъв, който изпраща послание, предава БТА. Ограничените ирански удари, нанесени в началото на тази седмица, не предизвикаха жертви и очевидно са само демонстрация на сила, отбелязва АП. Според лидера на \"Хизбула\", който е тясно свързан с Иран, тези удари са били само \"първа стъпка по дълъг път\", който ще доведе до изтеглянето на американските сили от региона. \"Американците трябва да премахнат базите си, войниците и офицерите си, и да ги отведат от нашия регион. . . Ние говорим за начало на нова фаза, за нова битка, за нова ера в региона\", каза Насрала в 90-минутна реч, предавана по ливанската телевизия, по случай навършването на една седмица от убийството на Солеймани от американски дрон в Багдад.", "date": "2020.01.12", "title": "\"Хизбула\": Ракетната атака на САЩ - 1-ва стъпка в отмъщението за Солеймани"}
{"url": "https://www.24chasa.bg/novini/article/8063366", "text": "Висшият мениджмънт на испанската фирма \"Индра\" пристига на 15 януари и пред него ще бъдат поставени условия да въведе окончателно електронната система в градския транспорт на Пловдив. \"Ако трябва, да си сменят екипа в България, но ще настояваме да бъдат отстранени всички пропуски\", заяви пред \"24 часа\" зам.-кметът Тодор Чонов. Срещата е преди обяд и на нея ще бъдат поставени ребром всички проблеми, свързани с изпълнението на проекта, допълни той. Веднага след встъпването си в длъжност новият кмет Здравко Димитров заяви, че ще отправи покана до шефовете на испанската фирма, която получи близо 20 млн. лева, за да внедри електронната система в транспорта. Тя обаче четвърта година не функционира, а средствата са платени от предишния екип на общината. Договорът, подписан с \"Индра\", предвижда по всички 29 автобусни линии да бъде въведено електронно таксуване. Това трябваше да стане до 10 февруари 2016 г. След това беше обяснено, че ще стане на 1 април. Поставените паркомати по спирките пък не издават билети и дори не работят. А ръководителят на проекта Борислав Кръстев е подписал всички протоколи, с което е приел безусловно работата на \"Индра\". В градските рейсове на Пловдив кондуктори продължават да таксуват наравно с шофьорите. Монтираните информациони табла по спирките не съобщават достоверно за пристигането на автобусите. Автоматите в превозните средства пък не връщат ресто, а закупуването на билет отнема два минути. При повече пътници таксуването става изключително бавно.", "date": "2020.01.12", "title": "Шефове от испанската \"Индра\" идват в Пловдив да си оправят батака с транспортния проект"}
{"url": "https://www.24chasa.bg/novini/article/8061470", "text": "Представете си град с автономна мрежа за доставки, улици, разделени според скоростта на движение на автономните автомобили, и с домашни роботи, които мерят кръвното на стопаните си и се опитват да задоволят най-малките им желания. Това ще стане възможно, когато автомобилният гигант “Тойота” реализира своя прототип на град на бъдещето, разположен в подножието на японската свещена планина Фуджи. Градът, който няма да генерира никакви вредни емисии, ще се захранва с енергия от водородни клетки и ще действа като лаборатория за автономни автомобили, “умни домове”, изкуствен интелект и други свръхмодерни технологии. Проектът бе представен на традиционното изложение за потребителска електроника (CES) в Лас Вегас. Селището ще бъде издигнато на терена на затворен завод в подножието на Фуджи и ще се казва Изтъканият град - напомняне за началото на “Тойота” като текстилна компания. В него ще живеят постоянни жители и изследователи, които ще имат възможност да тестват и развиват идеите си. Концернът не посочи цената на проекта. Той е бил обект на дискусии в продължение на година, преди да се стигне до решението да се задейства прилагането му. Футуристичният град ще е на площ 71 хектара. Първоначално там ще живеят 2000 души, като строителството трябва да започне през 2021 г. Главният изпълнителен директор Акио Тойода нарече проекта “моето лично поле на мечтите”. Според него там обитателите ще живеят, работят, играят и ще са част от лаборатория, в която идеите ще се изпробват в момента. Колите и сградите в бъдещия град няма да генерират въглеродни емисии, а интернет технологиите ще бъдат внедрени във всички аспекти на всекидневния живот. Повечето жилища ще са изградени от дърво и стъкло с покриви, покрити с фотоволтаични панели за слънчева енергия в добавка на водородните горивни клетки. Ще се използва също и енергия от геотермални източници. При изграждането на жилищата ще се прибегне до традиционни японски дърводелски умения, съчетани с роботизирани методи на производство. Цялото селище ще бъде покрито със зеленина, като ще има и централен парк. Дизайнът на жилищата ще е изчистен и минималистичен. На разположение на собствениците обаче ще бъдат домашни роботи, които ще помагат в домакинството, а датчици, базирани на постиженията на изкуствения интелект, ще следят за здравословното им състояние, както и потребностите им. За придвижване ще се използват само автономни превозни средства с нулеви въглеродни емисии. В бъдеще се очаква да бъдат приложени технологии, които да позволяват боклукът да се изхвърля автоматично, а хладилниците да бъдат зареждани със здравословни продукти. Очаква се проектът да се усъвършенства и допълва през годините. В града ще има три типа улици: за бърз транспорт, бавен транспорт и пешеходни зони - всички те ще бъдат обединени в обща мрежа. Така според концепцията ще се тестват автономните видове транспорт в сигурна среда. По първия тип улици ще се движат семейните автомобили, градският транспорт, линейките на болниците и др. Условието е всички превозни средства да са автономни и да не замърсяват атмосферата. Отделно от това ще бъде изградена подземна мрежа за доставки на стоки. Вторият тип улици ще е за микромобилност - т.е. за велосипеди, електрически скутери и друг вид личен транспорт. В пешеходните зони жителите ще се разхождат сред буйна зеленина. Tова ще са нещо като екологични коридори, свързващи планината Фиджи и долината Сусоно. Проектирането на селището е възложено на датския архитект Бярке Ингелс, чиято компания стои зад офис сградите на “Гугъл” в Силициевата долина и Лондон, както и небостъргача Световен търговски център 2 в Ню Йорк. “Свързан, автономен, свободен от емисии, със споделени възможности за предвижване и пълен с възможности за нови форми на градски живот” - така Ингелс описва новото си начинание. Японският концерн отбелязва, че е отворен за партньорство и с други компании, които искат да използват проекта като изпитателна площадка за технологии. Остава обаче да се разбере как прототипът на града на бъдещето ще се вмести и ще взаимодейства с по-традиционната урбанистична среда, с която ще е заобиколен. ", "date": "2020.01.12", "title": "Автогигант строи град на бъдещето без вредни емисии, роботи ще се грижат за хората"}
{"url": "https://www.24chasa.bg/novini/article/8063920", "text": "Зам.-министърът на околната среда и водите Красимир Живков и четирима висши служители от дирекция “Управление на водите” в министерството ще бъдат привикани на разпит в понеделник по делото за водната криза в Перник. Някои от тях трябва да се явят в националното следствие, а останалите - в специализираната прокуратура на столичната ул. “Черковна”. От 20 декември м.г., когато бе образувано делото за водата, досега разпитите са над 50. Част от свидетелите са виквани по 2 пъти за допълнителни въпроси и изчистване на противоречия. Ако се наложи, ще се стигне и до очни ставки, каза пред “24 часа” висш магистрат. Очаква се още в началото на седмицата да стане ясно кои ще са другите обвиняеми по делото наред с министъра в оставка Нено Димов. Той бе задържан на 9 януари след претърсвания в кабинета и дома му. В събота съдия Цветан Колев го остави в ареста с мотива, че има опасност на свобода да повлияее на свидетели, включително и на свои бивши подчинени. Димов ще е в килията до четвъртък, когато за свободата му окончателно ще се произнесе апелативният спецсъд. Министърът подаде оставка от ареста, а прокуратурата го обвини в умишлена безстопанственост, довела до безводието в Перник. Разследващите твърдят, че Димов е издавал разрешителни за ползване на около 280 хил. кубични метра вода от “Стомана индъстри” и 80 хил. кубични метра от “Топлофикация Перник” въпреки че всеки месец бил уведомяван, че водата в яз. “Студена” спада. Това е довело до намаляване на нивото на язовира със 7 млн. куб. метра при капацитет 22 млн. куб. метра. Според запознати с казуса заместникът на Димов - Красимир Живков, ще бъде разпитван за част от документацията в министерството. Неговият подпис стоял под писма за “Студена” и други язовири в страната, но не и под графиците и разрешенията за водоползване с изключение на едно изменение, стана ясно преди ден в спецсъда. 55-годишният Красимир Живков е един от тримата заместници на министъра на околната среда. Той е бивш областен управител на Софийска област. От 1999 до 2003 г. е бил зам.-кмет на Правец, а до 2009 г. - кмет на града. Завършил е стопанската академия в Свищов. Ръководил е проекти за изграждане и развитие на ВиК инфраструктура, управление на отпадъците и изграждане на екопътеки в община Правец. Да свидетелства по делото, ще бъде извикана и началничката на дирекцията за управление на водите в МОСВ Илияна Тодорова, заместничката ѝ Мая Дряновска и още 2 служителки. 10 управители на търговски дружества на територията на т.нар. парк Стомана-Перник вече заявили пред следователите, че са купували промишлена вода от “Стомана индъстри”. Има възможност на разпитите на новите свидетели да присъстват адвокати само в случай че някой от тях се притеснява, че при отговор на въпрос може да уличи себе си в престъпление. Засега не е планиран разпит на регионалния министър Петя Аврамова, тъй като според доказателствата по делото до момента ремонтът на яз. “Студена” няма отношение към изразходването на водата и пресушаването му. Ако има проблеми с финансовите ресурси - например нещо е платено по-скъпо, това ще бъде разследвано, но вероятно в отделно дело, каза магистрат. Той допълни, че ще се провери всичко, поради което се проучват документите и от МРРБ.", "date": "2020.01.12", "title": "Заместник на Нено Димов и служители от\nМОСВ на разпит"}
{"url": "https://www.24chasa.bg/novini/article/8062663", "text": "Спецакция по линия на контрол на движението по пътищата бе проведена на територията на районното управление в Раковски, съобщиха от полицията. За времето от 9 часа на 11 януари до 2 ч. на следващия ден са проверени 183 лица и 132 автомобила. Констатирани са 79 нарушения, написани са 37 акта и 24 фиша. На шестима от пътниците в колите са съставени актове по Закона за българските документи за самоличност. Заснети с камера за превишена скорост са 40 автомобила, като най-високата отчетена над допустимата за движение в населено място е била 115 км/ч. В рамките на операцията са установени 6 водачи, които не са платили глобите си от предишни нарушения. 12 от шофьорите са били без колани. При един алкохолната проба е отчела 1.68 промила. Два от проверените автомобили са били технически неизправни, 3 без сключена застраховка Гражданска отговорност, а 5 возила са нямали годишен технически преглед. В хода на операцията са установени 2 автомобила със затъмнени предни стъкла, 2 - без необходимото техническо оборудване, а един проверяващите са спрели от движение. Шофьор е санкциониран за това че е използвал мобилен телефон по време на движение. Също един е съставеният акт за липса на детско столче. Водач е бил санкциониран и за това, че не е спрял на подаден светлинен и звуков сигнал и се е опитал да осуети проверката. Съставени са още 30 акта за други нарушения по Закона за за движение по пътищата.", "date": "2020.01.12", "title": "Хванаха 40 шофьори джигити в Раковски"}
{"url": "https://www.24chasa.bg/novini/article/8062851", "text": "Първо я заклах, после я изнасилих. Това признание е направил Аксел Олеков, задържан за зверското убийство на 18-годишната Андреа Руменова в Галиче.  Според разследващите обаче Аксел изнасилил момичето след като я пребил, а след като тя побягнала, той я настигнал с ножа и я заклал. Аксел и братовчед му Десислав бяха арестувани вчера. Първоначално Олеков отричал, но в последствие признал за гнусното престъпление. Завел и криминалистите до мястото, на което е изхвърлил ножа, с който убил ученичката.  Аксел има 2 профила във фейсбук. Те са заключени, но в коментари под снимките хората вече му се заканват.", "date": "2020.01.12", "title": "Вижте Аксел, признал, че първо е заклал, а после изнасилил Андреа"}
{"url": "https://www.24chasa.bg/novini/article/8062883", "text": "Сигнал за пътен инцидент в активната лента на пътя Владая – Перник е получен днес малко след 13.15 часа, предадоха от пресцентъра на МВР. По първоначални данни е самокатастрофирал лек автомобил. Няма починали. Двама са пострадали и откарани в пернишката болница за преглед. Огледът на място продължава от екипи на столичното Шесто РУ. Пътни полицаи регулират движението в района.                                                                                                                                                                                                                                                                                                                                ", "date": "2020.01.12", "title": "Катастрофа край Владая, двама са пострадали"}
{"url": "https://www.24chasa.bg/novini/article/8062916", "text": "В Австралия гладните животни получиха храна с хеликоптери, съобщи министърът на околната среда на щата Нови Южен Уелс в профила си в социалната мрежа „Туитър“, пише руският портал „Газета.ru“. Доставката на храна е организирана от австралийската национална служба на парковете и управление на дивата природа. Няколко хиляди кореноплодни бяха хвърлени от хеликоптери на животни, които живеят в труднодостъпни места и райони, пострадали от горските пожари, предава  . „Днес сътрудниците хвърлиха хиляди килограми храна (основно сладък картоф и моркови)“, написа той. Министърът публикува снимка на кенгуру, което яде морков, и написа: „Много доволен клиент“.", "date": "2020.01.12", "title": "Хиляди кг моркови доставиха с хеликоптери на животните в Австралия (Снимки)"}
{"url": "https://www.24chasa.bg/novini/article/8062929", "text": "Германският канцлер Ангела Меркел повтори призива към всички страни да спазват ядрената сделка с Иран, въпреки решението на Иран да засили работата по обогатяване на уран и действията на САЩ да наложат икономически санкции, предава Reuters. По силата на сделката, сключена през 2015 г., известна като Съвместен всеобхватен план за действие, Иран се договори с Китай, Франция, Германия, Русия, Обединеното кралство и САЩ да ограничи ядрената си програма, предава  . „Съгласихме се, че трябва да направим всичко, за да запазим сделката. Германия е убедена, че Иран не трябва да придобива или да разполага с ядрени оръжия“, заяви Меркел по време на пресконференция с руския президент Владимир Путин в Москва. „Поради това ние ще продължим да използваме всички дипломатически средства, за да поддържаме това споразумение, което, разбира се, не е идеално, но това е споразумение и включва ангажименти за всички страни“, каза Меркел. За разлика от САЩ, които наложиха нови икономически санкции срещу Иран, европейските страни дадоха на Техеран повече време, за да избегнат разпространение на ядрено оръжие, а не да се започне процес, който да доведе до повторно налагане на санкции от САЩ.", "date": "2020.01.12", "title": "Меркел: Всички страни да спазват ядреното споразумение"}
{"url": "https://www.24chasa.bg/novini/article/8062943", "text": "Премиерът на Израел Бенямин Нетаняху обвини Иран в лъжи по повод на катастрофиралия самолет на Международните авиолинии на Украйна и изрази съболезнования за жертвите на трагедията, предава РИА Новости. „Иран излъга. Както лъгаха за своята секретна ядрена програма, сега лъжат за украинския самолет. От самото начало са знаели, че са го свалили. Те знаеха, че той е бил свален неволно, но са излъгали умишлено. Те измамиха целия свят“, каза Бенямин Нетаняху. „Това напълно противоречи на начина, по който трябва да действа една цивилизована държава, и ние изказваме съболезнования на жертвите на измамата и небрежността на Иран“, добави той. Нетаняху призова Великобритания, Германия и Франция да се присъединят към санкции на САЩ срещу Иран, предава  . „Приветствам въведените от президента на САЩ Доналд Тръмп нови много строги санкции срещу този режим (иранския-бел.ТАСС). Трябва да кажа, че това е направено и във връзка с решението на Иран да ускори процеса на обогатяване с уран. Призовавам Великобритания, Франция и Германия да се присъединят към усилията на САЩ“, заяви Нетаняху. „Израел няма да позволи на Иран да разработи ядрено оръжие“, добави премиера.", "date": "2020.01.12", "title": "Нетаняху: Иран лъже за украинския самолет, знаели са, че  са го свалили"}
{"url": "https://www.24chasa.bg/novini/article/8062957", "text": ", е завършил само първи клас. От 10 години не е ходил на училище, има и криминални прояви. Според местните е агресивен, тъй като участвал в побои, предава  . \"Моят внук не е рецедивист. Нищо не знам. Родителите му са в чужбина. Оставили са го при мен, аз го гледам\", заяви дядото на Аксел Олек Красимиров. От думите му стана ясно още, че Аксел живее в къщата на родителите си, но всеки ден ходи да обядва при него.  \"Никакви отношения не е имал с Андреа. Смятаме, че е невинен, защото е нереално това, което говорят\", каза още Олек.", "date": "2020.01.12", "title": "Дядото на Аксел, който призна, че убил Андреа: Никакви отношения не е имал с нея"}
{"url": "https://www.24chasa.bg/novini/article/8063008", "text": "Размерът на компенсации за семействата на загиналите при самолетната катастрофа в Техеран все още не е определен, той ще зависи от постигнатите договорености между Иран и Украйна. Това заяви ръководителят на отдела за разследване на инциденти на Иранската организация за гражданска авиация Хасан Резайефар, предава ТАСС. „Тъй като катастрофата на украинския самолет не е обикновен случай, изплащането на компенсации ще зависи от договореностите между Иран и Украйна“, предава агенция IRNA, цитирана от  .", "date": "2020.01.12", "title": "Иран и Украйна договарят компенсациите за близките на жертвите от самолета"}
{"url": "https://www.24chasa.bg/novini/article/8063023", "text": "Състезателката по таекуондо Кимия Ализадех, единствената олимпийска медалистка на Иран, обяви вчера, че е напуснала окончателно страната си, предаде Франс прес. Тя заяви, че не може повече да търпи \"лицемерието\" на система, която, по думите й, използва своите спортисти за политически цели и само ги \"унижава\", предава БТА. \"С какво да започна - с добър ден, довиждане или моите съболезнования?\", написа шампионката в профила си в \"Инстаграм\" в момент, когато страната й в е шок след свалянето с ракета на украински самолет и гибелта на 176 души. \"Аз съм една от милионите потискани жени в Иран, с които те си играят от години\", каза тя. \"Носех всичко, което ми казваха да нося\", каза бронзовата медалистка от Олимпийските игри в Рио де Жанейро от 2016 г., имайки предвид ислямската бурка, която е задължителна за всички жени на обществени места в Иран, включително на спортни прояви. Тя разкритикува \"лицемерието\", \"лъжата\" и \"несправедливостта\" на иранската политическа система и заяви, че не желае нищо \"друго на света, освен таекуондо, сигурност, здраве и щастлив живот\". \"Никой не ме е канил в Европа\", написа тя, без да каже къде се намира. Според агенция ИСНА тя е емигрирала в Нидерландия. Агенцията изказа подозрение, че спортистката иска да защитава цветовете на друга държава на тазгодишната олимпиада в Токио.", "date": "2020.01.12", "title": "Единствената олимпийска медалистка на Иран\nемигрира и разкритикува страната"}
{"url": "https://www.24chasa.bg/novini/article/8063056", "text": "Руският президент Владимир Путин е предложил на сирийския си колега Башар Асад за покани на гости президента на САЩ Доналд Тръмп, предаде ТАСС. Това е станало по време на посещението на Путин в Дамаск преди няколко дни. Руският лидер изразил готовност да предаде поканата на стопанина на Белия дом, предава БТА. По време на посещението на Путин в Сирия станало дума за историческото пътешествие на апостол Павел в Дамаск преди две хиляди години, когато му се явил Христос и му казал да се отрече от гоненията срещу християните, в резултат на което Павел прозрял верния път и станал един от най-ревностните апостоли на християнската вяра. Асад се пошегувал че \"ако Тръмп пристигне в Дамаск по същия път, при него също всичко ще стане нормално\". В отговор руският лидер предложил да покани Тръмп в Дамаск, като отбелязал, че той (Тръмп) \"ще се справи\". Асад изразил готовност, на което Путин му обещал, че ще предаде поканата.", "date": "2020.01.12", "title": "Путин посъветва Асад да покани Тръмп в Дамаск: Лично ще предам в Белия дом"}
{"url": "https://www.24chasa.bg/novini/article/8063102", "text": "Остри критики към здравната система отправи шефът на Националната здравноосигурителна каса д-р Дечо Дечев, два месеца преди да се оттегли от поста. Той пое ръководството на касата в края на юли 2018 г. като трябваше да довърши мандата на предшественика си проф. Камен Плочев, който изтича на 12 март. \"Ангажиментът, който съм поел, е в рамките на този мандат. Трябва да има унисон в действията между екипа на НЗОК и този, който е в Министерството на здравеопазването, те трябва да теглят в една посока\", каза д-р Дечев в интервю пред \"Дарик радио\" в отговор на въпрос дали ще се съгласи за нов мандат. От думите му пък става ясно, че има разминавания в работата между НЗОК и здравното министерство, а, за да се подобри системата, е нужно да се работи в унисон, какъвто в момента явно липсва. Д-р Дечев разкритикува водената от здравния министър Кирил Ананиев политика като даде пример за прокарани лобистки текстове в закона, заради които здравната каса заплаща едно лекарство за частна болница на 7 пъти по-висока цена, отколкото същото за държавна и общинска. \"За една голяма част от болниците - частните - беше забранено на касата да иска финансови показатели. Тоест, държавните и общинските болници да дават отчети как са похарчили парите си, частните да не дават. Второто нещо, което направиха - извадиха частните болници от задължителните обществени поръчки, които се провеждат, когато се харчи обществен ресурс. Това доведе до огромни девиации. Примерно - едно и също конкретно лекарство на един и същи производител, когато се отчита от държавна и общинска болница, се заплаща от касата на 150 лева, а когато се отчита от частна болница, го заплаща на 1050 лв. Разликата е 7 пъти. Защо ви ги казвам тези неща? Защото всеки греши, но разумният човек си вади изводи и не повтаря грешките си. Ние обаче - един път пипаме котлона, втори път, трети път - животно да беше, щеше да се научи, че котлонът пари. Ние обаче не се научихме\", коментира шефът на НЗОК. Той отправи критика и към обещаните от правителството през пролетта 50 млн. лв. за заплати на медицински сестри . \"В няколко случая през годината каруцата беше поставена пред коня. Първият случай беше с тези 50 милиона за сестрите, за които беше обещано, че ще се дадат от бюджета на държавата. Най-парадоксалното е, че това го предлагат хора, на които професионалният живот е минал в правене на бюджети. Именно тези хора трябваше да знаят, че това е невъзможно да се случи в един модел, в който приходите на една болница се получават на база дейност. Оказа се, че няма как да се дадат тези 50 млн. и беше казано - да ги даде касата. Касата как може да ги даде? Единственият начин е като се повишат цени на определени дейности. Повишиха се цени, това не доведе до нищо и след три месеца тръснахме друга идея, без касата да знае - увеличаваме цени на клинични пътеки, даваме 200 милиона и поставяме касата под свършен факт. Реалният резултат е такъв - ние наказваме работещите болници. Два пъти разбрахме, че котлонът пари и продължихме да го пипаме\", каза д-р Дечев. Друг проблем, който шефът на касата постави, бе този с контрола. \"На практика той се осъществява на база отчетни документи, които предоставят всеки изпълнител на медицински дейности. И по документи системата, тъй като не е променяна от много години, тези изпълнители придобиха опит в привеждане на подходящия вид на тези документи.Така че по документи, не мога да кажа, че има проблем. В действителност обаче може да говорим за организирана система за отчитане на дейности, които са извършени в по-малък обем, или изобщо не са извършени. Точно заради това, искаме или не искаме, приятно или неприятно се налага една основна ревизия на дейността на касата\", обясни той. Според него институцията не е адекватна на промените, които са настъпили в последните 20 години от съществуването ѝ. Една от посоките за промяна, към която трябва да се мисли, е намаляването на броя на районните каси, казва той. По думите му не повече от шест районни каси за цялата страна са достатъчни, а не 28, както е в момента. Една година преди парламентарните избори обаче, такава ревизия била невъзможна. Необходимо е и да се намали броя на болниците в страната, включително чрез обединение, преструктуриране и т.н. \"Ако съществуващият ресурс се инвестира в по-малък брой лечебни заведения, отколкото са тези 387 в момента, с които касата има договор, парите ще бъдат достатъчни, без да се нарушава достъпът и качеството на лечение. Категорично ви го казвам. Много тежко политическо решение\", казва д-р Дечев. \"А екипът на здравното министерство и тази година не успя да свърши – национална информационна система. За пореден път и тази година се провали внедряването на електронната борса за лекарствата, за пореден път и тази година темата за промяна на осигурителния модел бе отложена. Медицинските стандарти, правилата, по които се работи – там е много тревожно положението. Фармако-терапевтични ръководства, които определят унисона на терапиите – също нищо не се направи. Всичките тези неща са извън дейността на НЗОК. Не бягам от отговорност, но казвам кои са нещата, които биха довели до вкарване на нашата система в рамките на този ресурс, който е значително по-малък, отколкото трябва да бъде“, допълни той.", "date": "2020.01.12", "title": "Дечо Дечев се оттегля на 12 март, има остри критики към здравната система"}
{"url": "https://www.24chasa.bg/novini/article/8063073", "text": "Близо 15 000 души са участвали в мълчаливия протест на нaй-гoлямaтa пpoфecиoнaлнa opгaнизaция нa пoлcките cъдии - \"Юcтиция\" в събота - Mapш зa зaщитa нa cпpaвeдливocттa. В него се включили и трима представители на Съюза на съдиите в България - Heли Kyцкoвa, Bлaдиcлaвa Цapигpaдcка и Атанас Атанасов. \"Юстиция\" покани всички европеюйски асоциации да участват в този мълчалив марш на тогите във връзка със законодателни изменения, които посягат на независимостта на съда\", обясни пред \"24 часа\"Нели Куцкова. Тя потвърди, че във Варшава е бил и председателят на ВКС Лозан Панов. На въпрос на \"24 часа\" и той ли е бил поканен от \"Юстиция\", съдия Куцкова отговори: \"Как е поканен, не знам. Видяхме го на летището. Г-н Панов по принцип има контакти с председателката на техния върховен съд\". \"Г-н Панов е поканен от полската организация. Имало е покани до всички съдии от ВКС\", поясни пред \"24 часа\" Роза Георгиева, началник на кабината на председателя на ВКС.  На протеста с автобуси дошли над 2000 съдии от цяла Полша и още хиляди юристи - адвокати, прокурори, нотариуси. Колко са били гостите от чужбина, е трудно да са каже. Магистратите във Варшава били обезпокоени, че подготвяните законодателни промени ще позволят да се налагат дисциплинирани наказания на съдии, които критикуват правителствените реформи в правораздаването. \"Разделението на властите, върховенството на правото и независимостта на съда гарантират съществуването на демокрацията в една държава. Без тези основни принципи демокрация не съществува и всички основни права и свободи на гражданите са застрашени\", пише Управителният съвет на Съюза на съдиите в своя позиция по темата, публикувана на сайта им. Резерви към промените в Полша има и Европейската комисия. От 2017 г. е в ход задействането на процедура за отнемане правото на глас на Варшава заради системно пренебрегване на демократичните принципи. Управляващата националконсервативна партия \"Право и справедливост\" обаче смята, че с новия закон съдебната система ще е по-ефективна. През декември Върховният съд на Полша обяви, че ако властта наложи идеите си, може да се наложи страната да напусне ЕС, тъй като законодателството няма да е съвместимо с европейското.", "date": "2020.01.12", "title": "Лозан Панов и 3-ма български съдии на мълчалив протест в Полша"}
{"url": "https://www.24chasa.bg/novini/article/8063205", "text": "Британският посланик в Иран Роб Макеър бе повикан във външното министерство в Техеран, където му беше връчен протест за това, че вчера е присъствал на \"незаконна\" протестна акция в столицата в памет на жертвите на катастрофата с украинския пътнически самолет, който беше свален по погрешка от иранската ПВО, съобщи на сайта си външното министерство, цитирано от Ройтерс. На срещата на Макеър било напомнено, че присъствието на чуждестранен посланик на незаконни събрания не съответства на задълженията му като политически представител на друга страна, предава БТА. Вчера агенция Тасним съобщи, че иранските правоохранителни органи са задържали Макеър и след няколко часа го пуснали, след като той се опитал да ръководи действията на тълпата по време на демонстрация около Технологическия университет \"Амир Кабир\". Самият дипломат заяви, че не е участвал в демонстрацията, а е искал само да почете паметта на жертвите на катастрофата на украинския боинг, при която загинаха всичките 176 души на борда. Привечер днес иранското народно опълчение \"Басидж\" организира масова демонстрация пред посолството на Великобритания в Техеран. Участниците настояват за незабавно закриване на британското дипломатическо представителство в иранската столица. Те скандират лозунги с искане да се прекрати намесата на Лондон във вътрешните работи на Ислямската република. \"Басидж\" е полувоенна организация от доброволци, които осъществяват надзор за спазването на закона и религиозните норми. Числеността им е около 10 млн. души. \"Басидж\" влиза в състава на Корпуса на гвардейците на ислямската революция. Междувременно, ирански демонстранти подпалиха днес британско знаме пред сградата на британското посолство в Техеран на фона на дипломатическото напрежение с Лондон след краткото задържане на британския посланик , предаде Франс прес. \"Смърт на Великобритания\", \"Смърт на САЩ\", \"Смърт на Израел\", скандираха около 200 протестиращи, събрали се пред сградата на посолството. Освен британското знаме протестиращите изгориха и израелското знаме Същевременно ТАСС съобщава, че по улиците на Техеран са се появили траурни плакати, посветени на катастрофата с украинския самолет, за който Иран призна, че е бил свален погрешка от иранските военни на 8 януари. На много от плакатите се вижда нарисуван самолет от много човешки сърца на черен фон, на други плакати картата на Иран е нарисувана от много листа на рози. На плакатите се появява и цифрата 176, която напомня за жертвите на катастрофата. На плакатите пише: \"Ние всички страдаме\" и \"Съболезнования на семействата на загиналите\". Днес се съобщава за нови протести в два университета в Техеран, предаде ДПА. Няколкостотин души участваха в митинги в университетите Шахид Бехешти и Аламех Табатабаи, според иранската агенция ИСНА. По време на протестите беше отдадена и почит на загиналите в самолетната катастрофа. Много от участниците в демонстрациите призоваха отговорните за свалянето на самолета да подадат оставки. За протести се съобщава и в други части на Техеран. Полицията се е намесила, за да разпръсне демонстрантите, като е използвала и сълзотворен газ, според непотвърдени медийни информации.", "date": "2020.01.12", "title": "Британският посланик в Иран участвал в незаконна протестна акция в Техеран"}
{"url": "https://www.24chasa.bg/novini/article/8063171", "text": "Момиченце на пет години е било затворено в апартамент цели две години в германски град. То било открито в занемарено състояние и на практика не виждало светлина през цялото време, докато е било затворено в дом в Еберсвалде, на около 50 км на север от Берлин. Този случай стана известен в събота, когато първи го съобщи местното издание Markische Oderzeitung. Отговорните институции са запознати със съдбата на детето от декември 2019 година. Установено е, че момичето е изостанало във физическо и умствено отношение. Тя е живяла като в „Къщата на Каспар“, напълно изолирана и изключена от външния свят, пише вестникът. Той разказва, че малката в момента се намира под грижите на болница  . Тя е приета в \"изключително окаяно състояние\", според източника. А апартамента, от който е изведено момичето, са живели още нейните брат и сестра. Няма данни за тяхното състояние. Вчера не е станало ясно кои са родителите на децата, както и дали те са поставили под опасност децата си, и дали са им навредили психически и физически.  \"Полицията още не е запозната с причините за този случай\", информира говорител журналист на германския таблоид \"Билд\". Джени Йоргенсен, която е говорителка на Immanuel Albertinen Diakonie, под чиято шапка е болницата, казва, че момичето все още се лекува и не отговори на въпроса каква е диагнозата му и как се лекува. Случаят напомня много съдбата на шестгодишния Денис от Котбус. В края на 2001 г. момчето е било оставено без храна и вода пред очите на собствените си родители, братя и сестри. Тогава никой не се грижеше за него в семейството му. В крайна сметна детето почина, а майка му скри тялото във фризер - умрялото момче бе открито случайно три години по-късно, през юни 2004 г., припомня \"Билд\". Майката, която уби през 2001 годино момчето си и го скри, е на свобода 17 години след смъртта на малкия Денис от Котбус (Бранденбург), както съобщава телевизионният канал rbb. Вероятно службите за закрила на младежите не са си свършили и сега работата - в случая с момиченцето, преди Коледа, и не са попречили да се спре нова трагедия. Само през 2018 г. 4680 деца бяха поети от службите за закрила на младежите в Бранденбург, сочи статистиката.", "date": "2020.01.12", "title": "Момиче на 5 оставено без светлина и занемарено две години в германски апартамент"}
{"url": "https://www.24chasa.bg/novini/article/8063284", "text": "Две бомби от Втората световна война бяха успешно обезвредени днес в западногерманския град Дортмунд, предаде Асошиейтед прес. Това стана няколко часа след евакуацията на хиляди хора, които трябваше да напуснат жилищата, работните си места и училищата. Затворена бе и градската железопътна гара, а влаковете бяха отклонени по други релсови пътища. Двете бомби бяха 250-килограмови, американско и британско производство. Първоначално се смяташе, че откритите бомби са четири, но по-късно се оказа, че са само две, предава БТА. Почти 75 години след Втората световна война в Германия продължават често да бъдат намирани неексплодирали бомби. Обезвреждането им налага да масови евакуации на хора като предпазна мярка.", "date": "2020.01.12", "title": "Обезвредиха две бомби от войната\nбяха успешно в Дортмунд (Обновена)"}
{"url": "https://www.24chasa.bg/novini/article/8063313", "text": "Българка е хваната в злоупотреба със социални помощи в размер близо 58 000 евро, които съдът реши, че тя трябва да върне. За 68-годишната артистка с двойно гражданство (българско и австрийско) съобщава австрийският ежедневник \"Хойте\". В четвъртък българката, с местоживеене Виенер Нойщат, трябваше да заплати в съда въпросната сума. Обвинението срещу нея е за сериозна финансова измама. За нея се твърди, че е получила незаконно минимално подсигуряване на стойност 57 875,63 евро за 4 години и половина, като е живяла предимно в България, предава  .  По време на съдебния процес тя заяви: “Да, аз бях в България през последните няколко години за повече месеци. Наистина не знаех, че това е разрешено само за максимум четири седмици. Всичко останало беше уредено. Хазяинът ми се грижеше за пощата ми, когато отсъствах. “ През последните няколко години българката е работила в Швейцария и Австрия. Когато обвиняемата разбрала, че е получила погрешно минималния доход, тя незабавно върнала над 10 000 евро. Независимо от това, на 19 ноември 68-годишната жена е арестувана. Сега за период от 16 месеца тя е частично задържана. Очаква се развитие по случая.", "date": "2020.01.12", "title": "Българка осъдена да върне 58 000 евро социални помощи в Австрия"}
{"url": "https://www.24chasa.bg/novini/article/8062178", "text": "През 2019 г. Китай е похарчил рекордните 726 милиарда юана (104,46 милиарда щатски долара) за проекти за опазване на водите, заяви служител на Министерството на водните ресурси. Страната започна изграждането на 23 ключови проекта в сферата и изпълни над 90% от годишния инвестиционен план, каза министърът на водните ресурси Ъ Дзинпин по време на работна конференция в Пекин, предава  . Китай подобри качеството на питейната вода в селските райони, което бе от полза за 54,8 милиона души. Страната се справи и с прекомерните количества флуор в питейната вода на 6,15 милиона жители на селата. През 2020 г. Китай ще засили усилията за подобряване на инфраструктурата с изграждането на съоръжения за напояване на земеделските земи в засегнатите от бедността райони и ще настоява за строителството на ключови проекти, засягащи защитата на водните ресурси, добави министърът.", "date": "2020.01.12", "title": "Китай е похарчил рекордни суми за опазването на водите през 2019 г."}
{"url": "https://www.24chasa.bg/novini/article/8062094", "text": "Американските военни от базата Айн ал Асад в Ирак са били информирани предварително, че Иран ще нанесе удар по нея и мнозина от тях се укрили два часа и половина преди атаката, съобщи вчера американският телевизионен канал Си Ен Ен. Журналисти от медията посетили обекта и получили тази информация от военните там. В материала на телевизията се твърди, че американската страна била уведомена, че Иран смята да атакува базата, но не се знаело как точно ще действа. Събеседниците на журналистите не казали откъде точно са били получени тези сведения, предава БТА. Според материала на Си Ен Ен, ударите били нанесени по тази част от Айн ал Асад, където обикновено се намират военните на САЩ. Това представлявало около една четвърт от територията на обекта. По данни на Си Ен Ен някои ирански ракети паднали на неколкостотин метра от убежищата а американците. В сряда американската телевизия съобщи, че иракските власти предварително уведомили американски официални лица по кои военни бази ще бъдат нанесени ирански удари. Според Си Ен ЕН, тази информация иракчаните получили от Иран. След ликвидирането на иранския генерал Касем Солеймани на 3 януари в Багдад, на 8 януари Техеран нанесе удари по два обекта в Ирак, използвани от американски военни - базата Айн ал Асад и летището в Ербил. Пострадали нямаше.", "date": "2020.01.12", "title": "Американските военни в Ирак се укрили 2 часа преди иранските ракетни удари"}
{"url": "https://www.24chasa.bg/novini/article/8062107", "text": "След като седмици наред беше критикуван за несправяне с горските пожари, австралийският премиер Скот Морисън каза днес, че ще предложи национално обследване на реакцията към бедствието. В интервю за телевизия Ей Би Си, Морисън каза, че ще предложи влиятелен федерален съдебен орган - кралска комисия, да се заеме с пожарите, предава БТА. \"Очевидно има необходимост от национално обследване на реакцията\", посочи Морисън. В отговор на нарастващия натиск да направи повече по отношение на климатичните промени, премиерът, който досега отричаше всякаква връзка между консервативната правителствена климатична политика и горските пожари, обяви, че кабинетът ще се заеме с повече дейности, ограничаващи въглеродните емисии. По-хладното време през почивните дни донесе известно облекчение в много райони, засегнати от пожарите. Но смъртта на пожарникар в щата Виктория, където избухна ново огнище, накара властите да предупредят, че животът на много хора и домовете им продължават да са застрашени.", "date": "2020.01.12", "title": "Австралийският премиер предлага мащабно обследване заради пожарите"}
{"url": "https://www.24chasa.bg/novini/article/8062120", "text": "Петстотинметровият сферичен телескоп (FAST), който е един от най-големите научни проекти на Китай и най-голямата обсерватория с единична чиния в света, официално започна работа в събота, съобщи агенция Синхуа. Членовете на Китайската академия на науките заявиха, че основните показатели на телескопа са достигнали международно водещо ниво и той е готов за работа, предава bulgarian.cri.cn. Главният инженер на „FAST\" Дзян Пън е уверен, че телескопът е готов за пълноценни научни изследвания и в следващите няколко години ще има важни резултати. Разположен в падина в югозападната китайска провинция Гуейджоу, телескопът бе завършен през 2016 г. След въвеждането му в експлоатация учени и астрономи от над 10 държави направиха амбициозни предложения за използването му, например за откриване на гравитационни вълни, екзопланети, космически лъчи с утра висока енергия и междузвездна материя. Първото си откритие, два пулсара, телескопът направи през октомври 2017 г., а до 11 януари 2020 г. общият им брой достигна 102, което е повече от общия брой пулсари, открити от много научни екипи в Европа и САЩ.", "date": "2020.01.12", "title": "Китай официално започва работа с най-големия телескоп в света"}
{"url": "https://www.24chasa.bg/novini/article/8062128", "text": "Пожароопасният сезон се увеличава с от 15 до 30 дни заради климатичните промени, сочи проучване по темата, каза климатологът от Националния център по обществено здраве и анализи Зорница Спасова пред  . Според излязъл доклад само 1% от пожарите в Австралия са предизвикани умишлено или поради небрежност, обясни Спасова. Високите температури са рекордни за 2019 г. за Австралия, като достигат до 50 градуса по Целзий на 18 декември, същата година е и най-сухата - 40% валежи под нормата има за миналата година, което е екстремно под нормалните стойности, каза експертът.", "date": "2020.01.12", "title": "Климатолог: Пожароопасният сезон се увеличава с от 15 до 30 дни"}
{"url": "https://www.24chasa.bg/novini/article/8062157", "text": "„Гражданските и данъците се вдигнаха. Затова трябва да има промяна в цената на услугата”, смята Петър Кушев, шофьор на такси. „Не мисля, че ще има отлив на клиенти, тъй като който си пътува с такси пак ще ползва, напротив ще се подобри услугата и всички ще бъдат доволни”, каза Иван Мачкърски. Клиентът Димитър Дживизов обаче би се отказал да се качва на такси, ако цената се вдигне толкова много. „Не бих ползвал услугата, когато се увеличат цените. Всеки има право да иска нещо, а вече дали ще им го дадат не се знае”, поясни той. В малки градове като Монтана аргументът на бранша, че високата първоначална такса ще мотивира шофьорите да качват клиенти за кратки курсове – не важи. Така мислят и на стоянката в Шумен, предава  . „Нулева ще бъде първата сума, защото никой няма да се вози. Това може да го измислят в София, Пловдив, Варна, но не и в Шумен. В момента с вдигнатите цени средният курс е 2.00-2.50 лв.”, поясни шофьорът Пламен Петров. Всяка местна власт ще разглежда решенията на работната група в транспортното министерство. Диалогът с бранша вече е започнал, а една от крайните му цели е и да бъдат ограничени нерегламентираните превози.", "date": "2020.01.12", "title": "Таксиметров шофьор: Едва ли ще има отлив на клиенти при промяна в цената"}
{"url": "https://www.24chasa.bg/novini/article/8062169", "text": "„Парите за лекарства изобщо не са много. Възможно е да са относително много в зависимост от общите разходи за здраве, но това в абсолютна стойност не е така. Освен това, тези средства се харчат нерационално. Отдавна говорим за т.нар. прогенерина политика, която така и не се случва. Това означава да се предписват и плащат от Здравната каса основно генерични продукти, когато това е възможно, а не скъпи оригинални продукти. Голяма част от бюджета на НЗОК се изяжда от иновативните терапии, които в много случаи, далеч не са такива. Но пък са винаги са скъпи”, посочи Николай Костов от Асоциацията на собствениците на аптеки пред  . „Стига се дотам да доплащаме за лечение, защото публичните средства са малко, а и, защото тези средства се разпределят неефективно. Голям проблем на доплащането е не само размерът, а и крайно неравномерното разпределение. Има хора, които доплащат по няколко хиляди лева, но има и такива, които не доплащат нищо. Ако системата е справедлива, би трябвало всички хора да заплащат равномерно”, коментира д-р Стойчо Кацаров от ЦЗПЗ. „Нормалното доплащане в ЕС за лекарства е до 15%. В Германия, например, се доплаща такса на опаковка. Скъпите лекарства изразходват голяма част от бюджета на Касата, а не винаги си заслужава да се плащат толкова пари”, допълни Николай Костов.", "date": "2020.01.12", "title": "Асоциацията на собствениците на аптеки: Парите за лекарства изобщо не са много"}
{"url": "https://www.24chasa.bg/novini/article/8062208", "text": "Германският канцлер Ангела Меркел призова да бъде завършено строителството на газопровода „Северен поток 2“, предава агенция EA Daily. Това заявление беше направено по време на пресконференция след преговорите с президента на Русия Владимир Путин. По нейни думи, проектът има всички права да съществува, защото е легитимен от гледна точка на новото европейско законодателство, предава  . Канцлерът заяви, че проектът трябва да бъде довършен и подчерта, че от това ще спечелят всички европейски страни. „Всички са заинтересувани от диверсификация на своите газови доставки и те ще продължат да работят в това направление. Това обаче е много важен проект“, заяви Меркел. Ангела Меркел добави, че Берлин и Москва ще продължат да развиват активни икономически отношения, въпреки американските санкции. „Радвам се, че беше постигнато много добро споразумение за транзит на газ през Украйна“, добави тя. Срещата между Путин и Меркел продължи повече от 3,5 ч., един час повече от планираното. Страните обсъдиха „Северен поток 2“, ситуацията в Либия и Сития, иранското ядрено споразумение и Донбас.", "date": "2020.01.12", "title": "Меркел: „Северен поток 2“ трябва да бъде довършен"}
{"url": "https://www.24chasa.bg/novini/article/8062220", "text": "Президентът на САЩ Доналд Тръмп заяви в профила си в социалната мрежа „Туитър“, че администрацията му следи отблизо протестите в Иран, след като правителството на тази страна призна, че силите й са свалили украинския самолет, предава Reuters, цитирана от  . „За смелия, страдащ народ на Иран: Аз ви подкрепям от както съм президент и моята администрация ще продължи да ви подкрепя. Следим внимателно вашите протести и сме вдъхновени от вашата смелост“, написа Тръмп.", "date": "2020.01.12", "title": "Тръмп за протестиращите в Иран: Вдъхновени сме от смелостта им"}
{"url": "https://www.24chasa.bg/novini/article/8062239", "text": "Вашингтон след ракетния удар на Иран смята, че основната цел на американската външна политика в отношенията с тази страна е засилване на изолацията на Техеран. Това заяви говорителят на държавния департамент на САЩ Морган Ортагус в интервю за Fox News, предава ТАСС. „Много ни питат каква е стратегията ни след убийството (на генерал Касем) Сюлеймани и атаките срещу САЩ с балистични ракети. Нашата стратегия е чрез дипломатически и икономически методи да изолираме иранския режим, докато те не започнат да се държат като нормална държава“, каза говорителят, предава  . Коментирайки признаването на Иран, че е свалил украинския самолет на 8 януари, Ортагус отбеляза, че „с момента на свалянето на самолета, Иран отричаше“. „Те също така решително го отричаха в руските медии. Имаше много дезинформация“, заяви тя. Ортагус отбеляза, че „през последните няколко месеца Държавният департамент следи отблизо протестите на иранския народ против режима“. „Видяхме, че по време на тези протести най-малко 1,5 хил. души са убити от режима“, заяви тя. „Вероятно най-малко 10 хил. души са зад решетките“. Тя заяви, че САЩ „поддържат участниците в протестите в Иран“.", "date": "2020.01.12", "title": "Стратегията на САЩ след ракетните удари е да засили изолацията на Техеран"}
{"url": "https://www.24chasa.bg/novini/article/8062263", "text": "Губернаторът на Пуерто Рико Ванда Васкес Гарсед заяви, че щетите от серията земетресения край бреговете на острова са на стойност 110 милиона долара, пише  . В началото на седмицата остров в Карибите претърпя поредица от земетресения, които нарушиха енергийната система, инфраструктурата и доведоха до срутването на редица сгради. Големината на най-мощните трусове беше 6,6 по скалата на Рихтер. Властите на Пуерто Рико обявиха извънредно положение във вторник.  , а сеизмолозите продължават да регистрират множество вторични трусове в региона. Според първоначалната оценка на щетите 539 конструкции са повредени. Гарсед заяви на пресконференция, че е издадена заповед за замразяване на цените на храните и артикулите от първа необходимост, необходими при спешни случаи. По-рано беше съобщено, че една от най-големите електроцентрали в Пуерто Рико - \"Коста Сур\" е била изключена поради земетресенията, а тя генерира до 1/3 от консумираната електроенергия на острова.", "date": "2020.01.12", "title": "Щетите от земетресенията в Пуерто Рико са за 110 млн. долара"}
{"url": "https://www.24chasa.bg/novini/article/8062307", "text": "Google актуализира своя сайт за пътувания и вече предоставя информация за това кога е най-подходящото време да планирате ваканцията си, съобщи CNBC. В случай, че решите да планирате следващата си ваканция с помощта на Google, то компанията ще ви покаже например кога е най-изгодното време да пътувате, както и времето на това място, предава  . Когато търсите дестинация, има нов раздел, който показва три опции: - „Къде да отседнете“ с препоръките на хотела - „Кога да посетите“ с информация за типичните метеорологични условия, колко натоварен е градът на местоназначението и кога е най-малко скъп - „Какво ще плащате“, което предоставя повече информация за ценовите диапазони за хотелите. Ако например сте решили, че следващата ви ваканция ще е в Португалия, то може да видите, че най-натовареният месец е май, а най-скъпият за почивка там е юли. Цените там се задържат значително високи до септември, според Google. Оказва се най-непривлекателните месеци от годината за посещение на Португалиса са декември и февруари.", "date": "2020.01.12", "title": "Google вече ни показва кога е най-подходящото време за ваканция"}
{"url": "https://www.24chasa.bg/novini/article/8062312", "text": "Официалният представител на Министерството на външните работи на Иран Аббас Мусави заяви, че е създадена работна група, която ще пристъпи към оказване на консулска помощ на семействата на загиналите в самолетната катастрофа в Иран, предава РИА Новости, като се позовава на информация от официалния уебсайт на иранското външнополитическо ведомство. Мусави отбеляза, че работната група е създадена в един от департаментите на ведомството. По негови думи, те „ще се занимава с въпроси, постъпващи от семействата на жертвите и ще оказва необходимите услуги“, предава  . Полетът на Международните авиолинии на Украйна беше свален скоро след излитане от летище в Техеран. Загинаха всички 176 души на борда: 167 пътници от Иран, Украйна, Канада, Германия, Швеция и Афганистан и девет члена екипаж.", "date": "2020.01.12", "title": "Иран ще помага на близките на загиналите при самолетната катастрофа"}
{"url": "https://www.24chasa.bg/novini/article/8062342", "text": "Председателят на Европейския съвет Шарл Мишел повтори позицията на Европейския съюз относно нерегламентираните сондажни дейности на Турция, заявявайки, че „ЕС е в пълна солидарност с Кипър“, пише вестник The Cyprus Mail. Председателят на Европейския съвет заяви това по време на срещата, която той проведе с президента на Република Турция Реджеп Тайип Ердоган. Според писменото изявление сред срещата, направено от Съвета, „преговорите за уреждане на Кипърския въпрос са от важно значение за разрешаване на някои спорни въпроса“, предава  . „Председателят на Европейския съвет също така изрази безпокойство относно меморандума за разбирателство между Либия и Турция“, се казва в съобщението. Лидерите проведоха дискусия относно как ЕС и Турция могат да работят заедно за деескалация на ситуацията в Близкия изток и в Либия. Бяха обсъдени и отношенията между ЕС и Турция. „И двете страни споделят интерес да бъде предотвратено ново насилие в Близкия изток чрез деескалация и диалог“, се казва в съобщението. „В интерес на страните е да си сътрудничат по въпроси, по които имат общи интереси, но и да обръщат внимание и на онези, по които нямат“, се казва в изявлението. Накрая- миграционния натиск, с който продължава да се сблъсква Турция, е огромен, и ЕС признава, че в страната съществува напрежение, след като Турция прие около четири милионна бежанци.", "date": "2020.01.12", "title": "ЕС в пълна солидарност с Кипър относно нерегламентираните сондажи на Турция"}
{"url": "https://www.24chasa.bg/novini/article/8062420", "text": "Късно вечерта в петък във Враца се е самоубил Огнян Кръстев, който е природен брат на актрисата Нона Йотова. 70-годишният инженер химик страдал от от дълго време от раково заболяване. В последно време туморът се разраснал и той изпитвал силни болки, твърдят негови приятели. Според запознати, известният преди години във Враца като един от най-големите бонвивани, страдал жестоко и често споделял с приятели, че ще си тегли куршума, за да не се мъчи. Преди години Огнян Кръстев работеше като технолог във фалиралия вече комбинат \"Химко\" и на врачани бе известен като Софиянеца. Съседите на Кръстев  споделиха, че се е гръмнал с пистолет, стреляйки в в корема си.  От няколко години самоубилият се живеел разделен със съпругата си и децата си, които преместили в Поморие. По бащина линия е брат на популярната актриса Нона Йотова, но имат различни майки.  ", "date": "2020.01.12", "title": "Самоуби се природеният брат на Нона Йотова"}
{"url": "https://www.24chasa.bg/novini/article/8062417", "text": "Специализирана полицейска операция по линия \"Питейни заведения\" бе проведена на територията на Пловдив и с.Крумово. В нея са участвали служители на икономическа полиция, специализирани полицейски сили, Митница Пловдив, Агенция по храните, Регионална здравна инспекция, Инспекция по труда, Регионалната дирекция по пожарна на безопасност и Общински инспекторат. Те са проверявали цялата търговска документация на обектите, както и дали се спазват забраните за тютюнопушене на закрито и за сервиране на алкохол на непълнолетни. В хода на акцията са изискани трудови договори, разрешителни за работно време, пожарогасителни средства. Две от заведенията са Пловдив, а едно в Крумово. В \" Морадо\" - Пловдив, на ул.\"Авксенти Велешки 19\", проверяващите са установили, че не се спазват разпоредбите, свързани с тютюнопушенето, и са съставили два акта. С протокол от НАП е установена разлика в касовата наличност, за което предстои издаване на акт. Протокол от общински инспекторат е констатирал, че категоризацията е на стария собственик. Връчени са още покана от пожарната за явяване за издаване на акт за неосигурени евакуация според брой места, както и призовка от Инспекцията по труда за представяне на документи. В кафе аперитив \"Диабло\" в Крумово проверяващите установили, че разрешението за удължено работно време е било до 27 декември. Установени са 8 непълнолетни лица след 22.30 часа, едното от които работи зад бара. Извикан е автопатрул на Пето районно управление за вземане на отношение. Съставен е протокол от НАП за установена разлика в касовата наличност - ще бъде издаден акт. Съставен е и друг по Закона за здравето за тютюнопушене. Установено е едно лице, работещо без трудов договор, и едно непълнолетно, заместващото бармана, също без трудов договор. Издадена е призовка от Инспекцията по труда - ще бъде съставен акт. Сред проверените обекти е и кафе бар \"Ъндър Сити\" - Пловдив, ул. \"Райко Даскалов\" 53. Установена е липса на разрешение за удължено работно време. Съставен е и протокол от НАП за установена разлика в касовата наличност. На нарушителя ще се издаде акт.", "date": "2020.01.12", "title": "Полиция, данъчни и инспектори по храните удариха заведения в Пловдив и Крумово"}
{"url": "https://www.24chasa.bg/novini/article/8061938", "text": "Въоръжен мъж откри огън в хърватския пристанищен град Сплит днес следобед и уби трима души, съобщи държавната телевизия НRT, цитирана от ДПА. Заподозреният извършител е бил арестуван, съобщи кметът на Сплит Андро Кръстулович Опара във Фейсбук. \"От десетилетия не е имало подобно деяние, което шокира хората от този град\", посочи кметът. Полицията във втория по големина град в Хърватия каза, че двама души са арестувани, но не даде повече подробности, предава БТА. Стрелецът е бил облечен в черно. Той открил огън по жертвите в центъра на града, след което се оттеглил. Засега не е ясно с какво оръжие е стрелял. След нападението полицията призова гражданите да избягват района на стрелбата и да останат по домовете си. Всекидневникът 24Sata цитира полицейски източници, че убиецът, вероятно моряк, си отмъщавал на жертвите за това, че са тормозили брат му.", "date": "2020.01.12", "title": "Мъж застреля трима в Сплит, двама са арестувани"}
{"url": "https://www.24chasa.bg/novini/article/8061958", "text": "Задържаният в късния следобед вчера като заподозрян Аксел Олеков е направил пълни самопризнания пред разследващите на  . 17-годишният криминално проявен бе задържан заедно с братовчед си Десислав Олеков в ромската махала на селото. Двамата били разпитвани в ареста на белослатинската полиция цяла нощ, но дълго отричали да имат нещо общо с убийството. Даващият непрекъснато противоречащи си признания Аксел накрая се сринал и признал, че той е заклал момичето. Известният с изцепките и побоищата в Галиче наркоман завел разследващите в махалата в Галиче и им показал къде е скрил ножа, с който прекъснал живота на Андреа. След разпита другият заподозрян Десилав Олеков бил освободен от ареста, научи „24 часа”. Аксел обаче остава зад решетките на следствения арест във Враца и днес ще бъде поискано от съда той да остане за постоянно в ареста, докато приключи следствието по случая.", "date": "2020.01.12", "title": "Един от задържаните за убийството в Галиче признал, че заклал 18-годишната Андреа"}
{"url": "https://www.24chasa.bg/novini/article/8061970", "text": "Британският посланик в Техеран Роб Макеър е бил задържан за няколко часа вчера пред университета Амир Кабир за подбуждане на антиправителствени протести, съобщи базираната в Техеран информационна агенция Тасним, цитирана от Ройтерс. През целия вчерашен ден в Иран имаше антиправителствени протести. Демонстрантите в Техеран скандираха лозунги срещу върховната власт, след като Революционната гвардия призна, че е свалила украинския пътнически самолет, като е убила всичките 176 души на борда, предава БТА. Британското външно министерство потвърди краткото задържане на посланика, а британският първи дипломат Доминик Рааб нарече това \"скандално нарушение на международното право\". \"В момента иранското правителство е на кръстопът. То може да продължи похода си към статут на държава парий с цялата политическа и икономическа изолация, която това носи със себе си, или да предприеме стъпки за деескалация на напрежението и да се ангажира с дипломатическия път напред\", посочи министър Рааб.", "date": "2020.01.12", "title": "Иранските власти задържаха за няколко часа британския посланик в Техеран"}
{"url": "https://www.24chasa.bg/novini/article/8062002", "text": "Австралийски пожарникар е загинал по време на работа вчера в щата Виктория, съобщи началникът на горската противопожарна служба, цитиран от Ройтерс. Със смъртта на огнебореца общият брой на жертвите на горските пожари достигна 28. От октомври насам хиляди австралийци са принудени многократно да се евакуират докато огромни и непредсказуеми пожари изпепелиха над 10,3 милиона хектара в район с площта на Република Корея, предава БТА. Очаква се министър-председателят на Австралия Скот Морисън днес да говори за кризата по телевизия Ей Би Си нюз. Морикън стана обект на жестоки критики от опозицията и природозащитници заради начина на действие срещу пожарите и позицията му по промените в климата. Междувременно, от офиса на премиера разпространиха изявление, че за хората, пострадали от пожарите ще бъде осигурена допълнителна психологическа помощ.", "date": "2020.01.12", "title": "Пожарникар загина, борейки се с огъня в Австралия, жертвите са вече 28"}
{"url": "https://www.24chasa.bg/novini/article/8062015", "text": "Най-малко деветима души са загинали в мощните бури, които преминават през части от южните щати на САЩ, съпроводени със силни ветрове и проливни дъждове, предаде Асошиейтед прес. Националната метеорологична служба в Бирмингам, щата Алабама съобщи днес в Туитър, че е потвърдена смъртта на трима души край Карълтън, окръг Пикънс. Агенцията за извънредни ситуации в Алабама съобщи, че тримата са станали жертва на торнадо, което се разразило в рамките на поредица от интензивни гръмотевични бури, предава БТА. Двама души в Тексас бяха убити вчера сутринта, а трети пострада, ударени от превозно средство докато работеха на мястото на пътен инцидент при мразовити условия. Пожарникари откриха телата на възрастни съпрузи край унищожената им каравана, съобщи във Фейсбук шерифството на Босиър париш. Ветровете са били толкова силни, че са изтръгнали караваната от основата й и са я придвижили на 60 метра. Националната метеорологична служба в Шривпорт съобщи, че торнадо с ветрове от 217 км/ч. се е разразило в Босиър париш. В щатите Арканзас, Оклахома и Тексас вчера нямаше повече силни гръмотевични бури, които преминаха през територията им предишната нощ. В Мисури, Оклахома и Арканзас в петък имаше много разрушени домове, паднали дървета и кабели на далекопроводи, но нямаше данни за пострадали хора. Повече от 85 000 души са без електричество в Алабама, според местната електрическа компания. В Мисисипи вчера имаше над 61 000 прекъсвания на тока. Около 35 000 потребители бяха без ток в Луизиана. В Тенеси без електричество останаха около 23 000 домакинства.", "date": "2020.01.12", "title": "Силни бури в САЩ взеха 9 жертви"}
{"url": "https://www.24chasa.bg/novini/article/8062029", "text": "Активисти поставиха вчера стотици боядисани в червено дамски обувки на главния площад в мексиканската столица, за да привлекат вниманието към насоченото срещу жени насилие в държава, където всеки ден средно по 10 жени и момичета са убивани, а по-малко от 10 на сто от тези престъпления биват разкривани, предаде Асошиейтед прес. Докато столичани и туристи се разхождаха по площад Сокало, историческо, политическо, културно и религиозно сърце на Мексико, демонстранти отидоха до колониалната сграда на Националното събрание и оставиха пред вратата пет чифта обувки, предава БТА. \"Нито едно убийство повече!\" скандираха активистите под ритъма на барабан. \"Обувките представляват отсъствието, онагледяват отсъствието\", каза 60-годишната художничка Елина Чаувет, която за пръв път прилага този тип протестен пърформанс през 2009 г., когато сестра й е убита от сипруга си в северния граничен град Хуарес. \"Червеното е за проляната кръв, но също е и израз на любов\", каза художничката. Този пърформънс беше най-новата проява в поредица от прояви през последните месеци, посветени на насилието срещу жени. Те включваха и гневни протести срещу изнасилванията, по време на които участниците хвърляха пайети и повреждаха паметници; хиляди жени с превръзки на очите пееха феминисткия химн \"Изнасилвач на пътя ти\". Общото за протестните прояви е негодуванието от неспособността на властите да овладеят престъпленията срещу жени, извършвани заради пола им. Президентът Андрес Мануел Лопес Обрадор, чийто мандат започна преди малко повече от година, и близки до него високопоставени държавни служители обещаха да направят свързаните със слабия пол престъпления приоритет. През ноември кметицата на Мексико сити Клаудия Шайнбаум обяви тревога заради престъпленията срещу жени в столицата, с оглед привличане на внимание към проблема и решаването му. Но според участниците във вчерашния протест, до момента няма почти никакви резултати. През 2018 г. имаше 3 662 убийства на жени заради пола им, преди Лопес Обрадор да поеме президентския пост, а през 2019 г. броят им продължи да нараства. \"Точно обратното. Продължават да ни убиват\", каза Елизабет Мачука Кампос - 39-годишна приложничка и защитничка за правата на жените от Окойоакак в съседния щат Мексико. Нейната сестра била убита през 2017 г., но престъплението било преквалифицирано в обикновено убийство. Според активисти и правозащитната организация \"Амнести интернешънъл\", това се прави често от мексиканските провителства, за да се манипулира бройката на насилието, насочено срещу жени. Мачука носеше снимка на сестра си и обувките, с които е била, когато открили тялото й. Новият главен прокурор на мексиканската столица Ернестина Годой Рамос в петък призна, че е изправена пхред огромно предизвикателство за осигураването на обществена сигурност в града и обеща справедливост в делата за престъпления срещу жени. Същия ден Олга Санчес Кордеро - президентски секретар по вътрешните работи, каза, че няма да има безнаказаност за убийствата на жени. Сакрисанта Мосо Рендон, която е начело на групата активисти \"\"Гласовете на отсъствието\", каза, че човекът,изнасилил и убил 17-годишната й дъщеря и намушкал 12-годишния й син в дома им, е бил осъден само на пет години. През 90-те години на миналия век и първото десетилетие на 21 в. град Сиудад Хуарес имаше печалната слава на място, където убийствата и изчезванията на жени и момичета остават ненаказани. Днес активистите често изтъкват, че щатът Мексико, който е с най-голямо население, е мястото откъдето тръгват убийствата на жени.", "date": "2020.01.12", "title": "Стотици червени обувки в столицата на Мексико заради насилието срещу жени (Снимки)"}
{"url": "https://www.24chasa.bg/novini/article/8062054", "text": "Британският министър на отбраната Бен Уолъс заяви, не изключва Обединеното кралство в бъдеще да не може да разчита на военната подкрепа на САЩ, поради което британците трябва да са готови да се осланят на собствените си сили. В интервю за в. \"Сънди таймс\" министър Уолъс изрази опасения от засилване на изолационизма на САЩ при управлението на президента Доналд Тръмп, предава БТА. \"Разтревожен съм, че САЩ може са се откажат от лидерските си позиции в света. Това ще е лошо за света и лошо за нас. Готвим се за най-лошото и се надяваме на по-добро\", каза Уолъс пред изданието. \"През последната година САЩ изведоха войските си от Сирия, Доналд Тръмп каза в изявлението си за Ирак, че силите на НАТО трябва ги да заменят там и да дават повече в Близкия изток. Направените през 2010 г. предположения, че винаги ще сме в коалиция със САЩ, всъщност не отразяват мястото, което ще имаме\", отбеляза британският военен министър. Той каза още, че Великобритания е силно зависима от въздушната подкрепа на САЩ, от американските средства за разузнаване и следене, затова тя трябва да диверсифицира своите сили и средства. В изказване тази седмица за активизиране на ролята на НАТО в Близкия изток, Тръмп подчерта, че откакто той е в Белия дом националната икономика е започнала да бележи бум и САЩ фактически са станали независими от доставките на енергоресурси от чужбина. Във връзка с това, според Тръмп, са се променили и \"стратегическите приоритети\" на САЩ в Близкия изток.", "date": "2020.01.12", "title": "Лондон: Възможно е в бъдеще да не можем да разчитаме на САЩ за отбрана"}
{"url": "https://www.24chasa.bg/novini/article/8062068", "text": "Робърт Абела ще е следващият министър-председател на Малта. Рано тази сутрин той беше избран за лидер на управляващата Лейбъристка партия, което автоматично го направи и следващ премиер, предадоха световните агенции. Той ще замени Джоузеф Мускат, който беше принуден да подаде оставка след като разследването на убийството на журналистката Дафне Каруана Галиция уличи най-близкия му съветник. Юрист по професия, Абела спечели 57,9 процента от гласовете, изпреварвайки категорично съперника си и сегашен вицепремиер Крис Ферне, предава БТА. Мускат поздрави Абела и каза, че ще му предаде поста \"в понеделник\". В кратко изявление Абела каза, че се чувства смирен и очаква съвместната си работа с Ферне. В следобедните часове Абела ще произнесе първата си реч като партиен лидер на закриването на конгреса на Лейбъристката партия. Над 92 процента от 17 500 имащи право на глас членове на Лейбъристката партия гласуваха в избирателни секции в партийни клубове в цялата страна. 42-годишният Абела е син на президента на Малта (2009-2014 г.) Джордж Абела. Той влезе в парламента през 2017 г. и никога не е заемал министерски пост. За разлика от него, Ферне е министър на здравеопазването и беше заместник на Мускат, одобрен за премиер от голямото мнозинство от останалите министри.", "date": "2020.01.12", "title": "Робърт Абела спечели надпреварата за\nпремиерския пост в Малта"}
{"url": "https://www.24chasa.bg/novini/article/8062081", "text": "Отстраненият главен изпълнителен директор на \"Боинг\" (Boeing) Денис Мюлънбърг ще получи 62 милиона долара в акции и пенсионни начисления, но няма да получи компенсация за предсрочно прекратяването на трудовия си договор, посочва в документи самолетостроителят, цитиран от Ройтерс. 62-годишният Мюлънбърг бе освободен през декември, тъй като компанията не успя да се справи с последиците от две фатални катастрофи с най-продавания й самолет 737 Макс (737 MAX) и не възстанови репутацията си сред авиокомпаниите и регулаторните органи. Освен това Мюлънбърг губи 14, 6 милиона долара. Председателят на съвета на директорите Дейвид Калхун поема ролята на главен изпълнителен директор от понеделник и ще получава основна заплата от 1,4 милиона долара годишно, а също така има право на премиална програма за дългосрочно стимулиране на стойност 26,5 милиона долара, отбелязва \"Боинг\". През ноември самолетостроителят съобщи, че Денис Мюлънбърг доброволно се отказва от бонуса си за 2019 година и от възнаграждението в акции. През 2018 година бонусът му и възнаграждението под формата на акции е било около 20 милиона долара. От март полетите на 737 Макс са забранени. Двете катастрофи в Индонезия и Етиопия в рамките на пет месеца отнеха живота на 346 души. \"Боинг\" публикува в четвъртък стотици изключително неудобни вътрешни съобщения, съдържащи критики за разработването на модела 737 МАКС. Според един от коментарите този самолет е \"конструиран от клоуни, които на свой ред са надзиравани от маймуни\".", "date": "2020.01.12", "title": "Отстраненият шеф на \"Боинг\" си тръгва от поста с 62 милиона долара"}
{"url": "https://www.24chasa.bg/novini/article/8062507", "text": "Протестиращи и вестници в Иран оказват натиск върху ръководството на страната, а полицията за борба с безредиците засили присъствието си в Техеран днес, след като иранските военни признаха, че по грешка са свалили украинския самолет тази седмица, предаде Ройтерс. Силите на реда използваха сълзотворен газ срещу хилядите иранци, който излязоха на улицата снощи в столицата и в други градове. Мнозина скандираха \"Смърт на диктатора\", насочвайки гнева си към върховния ирански лидер аятолах Али Хаменей. Снимки и информации от протестите са предавани от информационни агенции, а в социалните медии са качени видеоматериали, предава БТА. Жител на Техеран посочи пред Ройтерс, че полицията е засилила присъствието си в столицата тази сутрин. \"Извини се и подай оставка\" призовава във водещо заглавие умереният всекидневник \"Етемад\", като посочва, че хората искат отговорните за трагедията да напуснат. Всички 176 пътници в самолета, част от които иранци с двойно гражданство, загинаха. Протестите започнаха след вчерашното признание, че военните по грешка са свалили самолета на \"Международни авиолинии на Украйна\" минути след излитането в сряда, когато иранските сили са били в готовност за ответни американски удари след иранските нападения по ползвани от САЩ бази в Ирак. Няколко дни Техеран отричаше, че носи вина за катастрофата, дори след като Канада, която имаше 57 граждани в самолета, и САЩ заявиха, че разузнавателната им информация сочи, че иранска ракета е виновна за трагедията. Иранският президент заяви, че случилото се е \"ужасна грешка\" и се извини. Командир на Корпуса на гвардейците на ислямската революция обаче засили общественото недоволство за късното признание, като каза, че е информирал властите, че ракета е ударила самолета в деня на катастрофата. Критиките към властите в Иран не са нещо необичайно, но обикновено остават в тесни граници. Атаките от медиите и протестите са допълнително предизвикателство за управляващите, които през ноември се сблъскаха с най-кървавите протести от Ислямската революция през 1979 година. Американският президент Доналд Тръмп написа в Туитър:\"Следим протестите ви внимателно и се възхищаваме на смелостта ви\". Не може да има още едно избиване на мирно протестиращи, нито пък спиране на интернет. Светът гледа, посочи Тръмп в съобщение на фарси и английски. Великобритания обяви, че посланикът й в Иран за кратко е бил задържан в събота от властите в Техеран. Информационна агенция уточни, че той е бил задържан до университет за подклаждане на протести.", "date": "2020.01.12", "title": "Протести засилват натиска върху Иран след признанието за украинския самолет"}
{"url": "https://www.24chasa.bg/novini/article/8062559", "text": "19-годишен младеж е загинал при нелепа катастрофа на околовръстния път Плевен-Троян в Ловеч. Открили го случайно преминаващи шофьори в неделя сутринта около 10 часа - те сигнализирали полицията. Открит е край моста между кварталите \"Червен бряг\" и \"Гозница\" в размазания си автомобил \"Голф 4\". Преди трагичната развръзка момчето бе обявено за издирване от родителите си, след като повече от 24 часа не се прибрало вкъщи, а на мобилния си телефон не отговаряло. Знаело се обаче, че за последно било засечено на камери в града. Разтревоженото семейство първо би тревога в социалната мрежа като помоли за съдействие. В събота майката алармирала и органите на реда. Полицаите незабавно се заели с издирването, но то останало безрезултатно - до намирането му в катастрофиралия автомобил.", "date": "2020.01.12", "title": "Издирваха 19-годишен, а той издъхнал при катастрофа (Обновена)"}
{"url": "https://www.24chasa.bg/novini/article/8062419", "text": "„Територията, която е изгоряла досега е 50 хиляди квадратни километра. Или горе-долу половината от територията на България. Но пропорционално за територията на Австралия, която е около 7 милиона и 600 хиляди квадратни километра, е около 1%. Виждаме преувеличени картинки, виждаме и маймуни, които горят, а в Австралия няма маймуни. Имаше снимки с тигри, които горят. Очевидно в Австралия няма тигри. Днес с официално становище излезе Австралийската академия на науките и те самите заявиха, че има много дезинформация в интернет”, каза пред Нова тв Явор Константинов - български и автралийски гражданин, IT специалист, който от 19 години живее в Мелбърн. Без да омаловажава проблема, той обяснява, че обикновено на летния период в Австралия - между месеците декември и март, се гледа като на сезона на пожарите. Напълно фалшива била и 3D визуализацията на континента, потънал в пламъци. „Кадрите на деца с маски и хора, извозвани с камиони на фона на аленочервен плаж, са всъщност туристи и къмпингари, които дни наред пренебрегваха предупрежденията, че трябва да напуснат района\", пише жена в социалните мрежи. „Категорично не е вярно. Много бързо едни такива твърдения могат да се превърнат от нещо лично в новина. Страшно много хора споделиха въпросния пост със заглавието „Истината за Австралия\". За мен това остава едно изключително непопулярно и алтернативно лично мнение. Радвам се, че има хора, които подхождат с хумор и са добре, но искрено се надявам, че в България не са останали с впечатление, че това нещо е така наречената истина”, каза българката, живееща в Австралия Полина Хаджимитова. Полина казва, че дори най-близкият пожар да е локализиран на повече от 200 километра от града, в продължение на няколко дни дишали свръх замърсен въздух. „Фалшивите новини не помагат на ситуацията. От пожарите в Амазония, Калифорния и Сибир – този в Австралия е най-големият. До момента опустошена е площ над 65 000 кв. м. Въздухът наистина е замърсен и са опожарени над 2000 домове”, поясни климатологът Генади Кондарев. По думите му управляващите наистина са подценили ситуацията.", "date": "2020.01.12", "title": "Българин в Австралия: Виждаме преувеличени кадри - тук маймуни и тигри няма"}
{"url": "https://www.24chasa.bg/novini/article/8062520", "text": "Огромният пожар в Австралия, който бушува от над 10 седмици, е овладян, съобщиха днес пожарникари от щата Нов Южен Уелс, цитирани от ДПА. Пожарът в планината Госпърс, предизвикан от светкавица, опустоши повече от половин милион хектара северозападно от Сидни, предава БТА. Пожарникар загина днес в югоизточния щат Виктория, с което броят на загубилите живота си от септември до сега достигна 27 души. Огнеборецът, който има над 40 години опит, загина по време на акция за потушаване на пожар в района Омео, съобщи пред журналисти неговият началник Крис Хардман.", "date": "2020.01.12", "title": "Мегапожарът в Австралия е под контрол след повече от 10 седмици"}
{"url": "https://www.24chasa.bg/novini/article/8062543", "text": "Президентите на Турция и Русия Реджеп Тайип Ердоган и Владимир Путин разговаряха снощи по телефона, съобщиха днес дипломатически източници, цитирани от Анадолската агенция. Двамата лидери са обсъдили регионални въпроси, включително ситуацията в Либия, предава БТА. На 8 януари Ердоган и Путин призоваха за прекратяване на огъня в Либия, което да влезе в сила от полунощ на 12 януари, припомня Анадолската агенция. Турският външен министър Мевлют Чавушоглу разговаря днес по телефона с италианския си колега Луиджи Ди Майо, съобщиха дипломатически източници, цитирани от турската телевизия НТВ. Двамата също са обсъдили ситуацията в Либия. Днес се очаква премиерът на международно признатото либийско правителство на националното съгласие на Либия Файез ал Сарадж да посети Турция. Планира се той да се срещне с турския президент Ердоган, информира агенцията. Либийската национална армия на маршал Халифа Хафтар обяви, че е съгласна да премине към прекратяване на бойните действия и операции в Западна Либия, която включва и столицата Триполи, от полунощ днес, в съответствие с вчерашния призив, отправен от Москва и Анкара, предадоха Франс прес и Ройтерс. В кратко изявление ЛНА предупреди, че в случай на нарушение на прекратяването на огъня от противниковия лагер, реакцията ще бъде сурова, визирайки силите на признатото от ООН Правителство на националното съгласие, Маршал Хафтар, който от април води офанзива за завземане на Триполи, базата на противниците му, обаче четвъртък вечерта обяви продължаване на военните операции, приветствайки същевременно \"инициативата на президента Владимир Путин\". В сряда командващият ПНС Файез Сарадж приветства призива за прекратяване на огъня, без обаче да каже дали ще се съобрази с него.", "date": "2020.01.12", "title": "Ердоган и Путин се чуха по телефона заради Либия"}
{"url": "https://www.24chasa.bg/novini/article/8062571", "text": "Посланикът на Обединеното кралство в Иран Роб Макеър отрече да е вземал участие в антиправителствен протест, както бе съобщено в някои ирански медии, съобщи Франс прес. \"Мога да потвърдя, че не съм взимал участие в никаква демонстрация\", каза той в \"Туитър\". \"Отидох на проява, обявена като бдение в памет на жертвите на трагедията\" със сваления украински самолет. \"Напуснах мястото след пет минути, когато някои започнаха да скандират лозунги\" срещу властите, добави Макеър. Ислямската република призна вчера отговорността си за самолетната катастрофа, в която загинаха 176 души, предава БТА. \"Нормално е да искам да отдам почит\", имайки предвид, че \"някои от жертвите са британци\", каза Макеър. \"Арестът на нашия посланик в Техеран, извършен без основание и обяснение, е явно нарушение на международното право\", каза Рааб. По информация на в. \"Дейли мейл\" посланикът е бил арестуван за \"подстрекаване\" на протести в Техеран. Той е бил освободен час по-късно според източник на вестника. Ръководителят на дипломацията на ЕС Жозеп Борел разкритикува Иран за ареста и го призова да спазва Виенската конвенция за дипломатическите отношения.", "date": "2020.01.12", "title": "Британският посланик в Иран: Не съм протестирал срещу властите в Техеран"}
{"url": "https://www.24chasa.bg/novini/article/8062595", "text": "Арктика губи морския си лед, а това навежда на мисълта, че вечната замръзналост в региона може да се стопи и да изхвърли голямо количество въглероден диоксид в атмосферата, сочат резултатите от изследване, цитирани от ЮПИ. Поради ролята на вечната замръзналост за кръговрата на въглерода, е важно климатолозите да разберат как тя реагира на климатичните промени. Прогнозирането съдбата на вечната замръзналост въз основа единствено на наблюдения обаче не е надеждно. За да създадат по-прецизни прогнозни модели, учени изследвали връзката между топенето на вечната замръзналост, температурите и стабилността на морския лед, предава БТА. \"С изненада констатирахме, че свързаните с топене на вечната замръзналост периоди в миналото не съвпадат с онези, когато Земята е била най-топла, а по-скоро с тези, когато в Арктика не е имало морски лед през лятото - заяви Гидиън Хендерсън от Оксфордския университет. - Това показва, че очакваната загуба на морски лед в Арктика в бъдеще ще ускори наблюдаваното в момента топене на вечналата замръзналост в Сибир.\" Учените проследили топенето на вечната замръзналост в миналото, като извършили изследвания в пещери в Сибир. Сталактити и сталагмити се формират и увеличават размерите си единствено при наличие на вода в течно състояние. Те не се формират, ако вечната замръзналост продължава да съществува. Екипът на Хендерсън установил, че сталагмитите периодично увеличавали размерите си преди 1,5 милиона-400 хиляди години, но през последните 400 хиляди години размерите им останали непроменени. Това не съвпадало с глобалните температурни промени. Свързаните с разпространение на сталагмити периоди обаче съвпадали с онези, когато нямало морски лед в Арктика през лятото.", "date": "2020.01.12", "title": "Учени: Без морски лед вечната замръзналост в Арктика вероятно ще се стопи"}
{"url": "https://www.24chasa.bg/novini/article/8062602", "text": "„Следващият мащабен световен конфликт може да бъде и на територията на генетиката. Генетичните престъпления са част от престъпленията на бъдещето, както и киберпрестъпленията. Те могат да се превърнат в терена на следваща голяма световна война“. Това каза пред   бившият външен министър Соломон Паси. По думите му опасни също са и нерегулираните със закон дронове и космически дейности.", "date": "2020.01.12", "title": "Соломон Паси: Следващата световна война може да е заради киберпрестъпления"}
{"url": "https://www.24chasa.bg/novini/article/8062617", "text": "Над 13 000 души са евакуирани от град Дортмунд, провинция Северен Рейн-Вестфалия в Германия, предава  . Евакуацията се налага заради стари бомби, открити в близост до жилищни сгради. Смята се, че бомбите са от времето на Втората световна война и са били хвърлени от съюзническите сили по време на войната. На гражданите е разпоредено рано тази сутрин да напуснат домовете си. Бомбите, някои от които се намират на около 500 метра от жилищни сгради, ще бъдат извадени и неутрализирани в късния следобед.", "date": "2020.01.12", "title": "Евакуираха над 13 000 в Германия заради бомби от Втората световна война"}
{"url": "https://www.24chasa.bg/novini/article/8062635", "text": "Режимите на прекратяване на огъня на територията на зоната за деескалация в сирийската провинция Идлиб и в Либия, въведени по инициатива на Русия и Турция, като цяло се спазват, съобщи днес турското министерство на отбраната, цитирано от ТАСС и турската телевизия СиЕнЕн-Тюрк. Режимите на прекратяване на огъня в Либия и в Идлиб влязоха в сила от 00.01 ч. на 12 януари. Въведените в двата региона примирия представляват важна стъпка за установяването на мир и стабилност. От момента на прекратяване на огъня страните се стараят да спазват примирието. С изключение на един-два случая ситуацията остава спокойна, е посочено в изявлението на турското министерство на отбраната, предава БТА. Подкрепяното от ООН правителство на Либия обяви днес, че е приело примирие, за което призоваха Русия и Турция, след като главните му противници обявиха прекратяване на огъня няколко часа по-рано, предаде ДПА. Ръководителят на либийското правителство на националното съгласие в Триполи Файез Сарадж обяви прекратяване на огъня от полунощ на 12 януари. Правителството отбелязва, че има \"легитимното право на самозащита в отговор на атака или агресия, които биха могли да бъдат осъществени от другата страна\". Основният противник на либийското правителство на националното съгласие - либийската национална армия на маршал Халифа Хафтар - обяви, че е съгласна да премине към прекратяване на бойните действия и операции в Западна Либия, която включва и столицата Триполи, от полунощ днес, в съответствие с вчерашния призив, отправен от Москва и Анкара.", "date": "2020.01.12", "title": "Турция: Режимите на прекратяване на огъня в Идлиб и в Либия се спазват"}
{"url": "https://www.24chasa.bg/novini/article/8062652", "text": "„Пресилено е да се говори за депресия след празниците, защото депресията е едно сериозно състояние. Възможно е да има подтиснатост, умора и желание де се приберем навътре в себе си“. Това каза пред   психологът Дора Прангаджийска. „Празниците са време на трескаво пазаруване, на светлини, на приготвяне на хубави ястия, въобще всичко е свързано с еуфория и тогава се отделят едни хормони в нашето тяло, които са ни нужни за този период. Когато отмине периодът, е нормално тези хормони да започнат да спадат до нормалните нива и под тях“, обясни психологът. Нейният съвет е да се остави организмът да се самоизлекува – да възстанови постепенно нивото на хормоните, които отговарят за доброто настроение.", "date": "2020.01.12", "title": "Психолог: Пресилено е да се говори за депресия след празниците"}
{"url": "https://www.24chasa.bg/novini/article/8062706", "text": "Вулканът Таал на Филипините изригна след десетилетия затишие. Голямо количество пара и пепел се извисиха на около сто метра. Увеличената вулканична активност е накарало местните власти да вдигнат нивото на тревога на два пъти в рамките на един час, предава  . Въпреки че вулканът не е изригвал от 1977 година, там се отчита по-висока сеизмична активност в последните няколко години. Таал се намира най-големия остров във Филипините, Лусон, на около 50 km южно от столицата на страната, град Манила.", "date": "2020.01.12", "title": "Вулкан на Филипините изригна след десетилетия затишие (Видео)"}
{"url": "https://www.24chasa.bg/novini/article/8062731", "text": "Министър-председателят на Австралия Скот Морисън изрази съжаления за начина, по който се справя с горските пожари, които опустошават страната, предава BBC. Премиерът се сблъска с критика заради действията на правителството относно горските пожари и политиката в областта на климата. От септември са загинали най-малко 28 души, а хиляди домове са унищожени, предава  . През последните седмици Скот Морисън посети жители от Нов Южен Уелс и Виктория, които са пострадали от пожарите. В град Кобарго в Нов Южен Уелс една жена поиска повече ресурси за пожарната служба, а в същото време други нарекоха Морисън „идиот“ и заявиха, че „повече няма да получите гласове“. Правителството е обвинено, че не прави достатъчно, за да се справи с изменението на климата, което според експерти може да увеличи интензивността, честотата и мащаба на пожарите.", "date": "2020.01.12", "title": "Премиерът на Австралия: Съжалявам за начина, по който се справям с пожарите"}
{"url": "https://www.24chasa.bg/novini/article/8062778", "text": "„Разчетите, които сме направили за 450 млн. лв. приход за 2020 г. при данните, които превозвачите предоставят, са реалистични. Очакват се месечни приходи от около 40-60 млн. от тежкия трафик“. Това посочи пред   проф. Олег Асенов – член на УС на Агенция „Пътна инфраструктура“. По думите му 450 млн. лв. са около половината от очакваното за издръжка на пътната инфраструктура, но: „В контекста на необходимостта от плавен преход, в контекста на това, че тази реформа действително трябва да бъде ефективна и да не е шокова – смятам, че тези резултати, ако бъдат постигнати след първите 3 месеца, ние ще се поздравим с една успешна първа крачка в тази реформа“. „Толсистемата е нещо радикално ново. Ние винаги сме настоявали за плавен преход, който да гарантира, че няма да има шок на транспортния пазар“, коментира от своя страна Йордан Арабаджиев от Съюза на международните превозвачи. Той припомни, че са водени много разговори, но при последния етап – с цените на системата, регионалното министерство го е направило еднолично. Именно това е накарало бранша да обяви национален протест. В петък след среща при премиера и приетите параметри, дадени от превозвачите, протестът се отложи с поне 3 месеца. Според Арабаджиев предложените от тях цени са реалистични. Той отбеляза, че България е и транзитна държава. Освен това е категоричен, че е трябвало да се „даде глътка въздух за българските превозвачи на вътрешния пазар“. За нас е важен диалогът, от пролетта водим този диалог, посочи проф. Асенов и добави: „Основната ни цел е да постигнем балансиран модел на толсистемата, така че наистина да има смисъл от въвеждането на тази реформа. Превозвачите са наши партньори. В рамките на диалога те поеха ангажимент, че ще направят всичко необходимо от 1 март успешно да стартираме системата. Този диалог и поетите ангажименти ни дават основание да вярваме в успеха на тази реформа“. От своя страна Йордан Арабаджиев бе категоричен, че превозвачите ще изпълнят своите ангажименти: „Искаме толсистемата да заработи от 1 март, но с цени, които са адекватни за българския пазар и транспорт и да са адекватни към състоянието на пътната мрежа“. До 1 март (до въвеждането на толсистемата) тежкият трафик се таксува с електронна винетка по старата тарифа, каза Олег Асенов. По думите му за 2019 г. АПИ е събрала 392 млн. лв. от лекия и тежък трафик. Той отбеляза, че целта на реформата е да се създаде справедлив модел на пътно таксуване. В разчетите на АПИ е заложено средно 15% от приходите от толсистемата да отиват за обслужване на системата.", "date": "2020.01.12", "title": "АПИ: Очакват се месечни приходи от около 40-60 млн. от тежкия трафик"}
{"url": "https://www.24chasa.bg/novini/article/8062802", "text": "Близо 40 души бяха евакуирани от блок в северния румънски град Бая Маре днес след експлозия в апартамент, съобщава Медиафакс. Представител на Инспектората за извънредни ситуации в окръг Марамуреш уточни, че силите за сигурност са евакуирали 28 души от блока, а други 10 са напуснали сградата сами, предаде БТА. Според първоначални данни няма пострадали при експлозията. Екипите на инспектората проверяват в района за изтичане на газ. Засега не е ясна причината за експлозията.", "date": "2020.01.12", "title": "Експлозия в апартамент в Румъния, 40 евакуирани"}
{"url": "https://www.24chasa.bg/novini/article/8062829", "text": "Хиляди казаха последно сбогом на легендата на „Берое” Петко Петков, предаде  . “Каквото и да напишем за големия Петко Петков ще бъде малко! Истински отдаден на зеления отбор, винаги верен. Рекордьорът по отбелязани голове за любимия отбор, печелил купи и безброй мачове със зелената фланелка! Благодарим ти за всичко, което ни даде! Оставаш завинаги в сърцата ни и винаги ще бъдеш с нас! Легендите не умират!” написаха от „Берое” в памет на почетния гражданин на Стара Загора. Дълга опашка от негови почитатели се изви пред сградата на Държавна опера-Стара Загора, където бе поклонението. Да отдаде последна почит към легендарния нападател дойде кметът Живко Тодоров, както и съветникът на спортния министър Гошо Гинчев, който поднесе съболезнования и от името на Кралев. За поклонението в Стара Загора пристигнаха Михаил Касабов, изпълняващ длъжността председател на Българския футболен съюз, заместникът му Антон Попов и бившият президент Валентин Михов. Сред хилядите дошли да изпратят легендата в последния му път бяха още Димитър Димитров-Херо, Емил Костадинов, Ваня Джаферович. Дойдоха съотборниците на Петко Петков, бивши и настоящи футболисти, феновете на „Берое”, както и много граждани, любители на красивата игра и майсторството на Петко Петков. Петко Петков остава ненадминат рекордьор по отбелязани голове за отбора на „зелено-белите“, двукратен голмайстор на „А“ група, носител на множество награди.", "date": "2020.01.12", "title": "Хиляди изпратиха в последния му път футболната легенда Петко Петков (Видео, снимки)"}
{"url": "https://www.24chasa.bg/novini/article/8062850", "text": "Пет нови вида пойни птици бяха открити в изолиран район в източната част на Индонезия, съобщи в. \"Мейл он сънди\". Учени се натъкнали на непознатите дотогава видове екзотични птици в рамките на експедиция през 2013-2014 г. до островите Талиабу, Пеленг и Батудака. Били открити общо 10 нови вида и подвида птици. Специалистите отбелязаха, че това им хвърля светлина върху биоразнообразието в района, предава БТА. Между 1990 г. и 2019 г. са били открити 161 нови вида птици в света. Експертът Франк Райнд от колегите му от Националния университет на Сингапур участвали в 6-седмична експедиция до отдалечените острови, защото там и преди са извършвани подобни изследвания. Според учените, бъдещи експедиции до отдалечени краища на планетата може също да доведат да откриване на нови животински видове. \"Получените резултати навеждат на мисълта, че на Земята все още има много неизследвани места - поясни Джонатан Кенеди от университета в Шефилд, Англия. - Установено е, че биоразнообразието намалява в целия свят, така че човечеството е заинтересовано тази тенденция да бъде обърната в обратна посока.\"", "date": "2020.01.12", "title": "Пет нови вида пойни птици бяха открити в\nИндонезия"}
{"url": "https://www.24chasa.bg/novini/article/8062856", "text": "България започна по-активно да работи по строителството на газоразпределителната мрежа след критиките на руския президент Владимир Путин, заяви ръководителят на \"Газпром\" Алексей Милер в интервю за предаването \"Москва. Кремъл. Путин\", информира ТАСС . Текстът на интервюто е публикувано на официалния сайт на Общоруската държавна телевизионна и радиопредавателна компания, предава БТА. По-рано Путин казваше, че България съзнателно бави реализацията на проекта \"Турски поток\". Българският премиер Бойко Борисов, коментирайки изявлението на руския лидер, обясни дългите процедури, които бавят процеса. По-късно Борисов увери, че строителството ще приключи до 31 май, отбелязва ТАСС. Виждаме, че нашите български партньори в момента работят значително по-интензивно, отколкото преди известно време, каза Милер. Министърът на енергетиката Александър Новак изрази увереност, че България ще изпълни своите задължения. Днес работата върви с пълна сила, мащабно, и сме уверени, че българските колеги ще изпълнят своята част от строителството, отбеляза Новак. Сръбският премиер Александър Вучич подчерта, че страната му е изпълнила своята част от работата и сега чака България да приключи строителството. На 8 януари турският президент Реджеп Тайип Ердоган и руският му колега Владимир Путин официално откриха газопровода \"Турски поток\", който минава по дъното на Черно море от Русия до Турция. След това по суша достига границите със съседните страни, откъдето газът се изнася в Гърция, България, Северна Македония. След като приключи строителството на цялата инфраструктура газът ще тръгне към Сърбия и Унгария. Пропускателната способност на газопровода с дължина 930 километра е 31,5 милиарда кубични метра газ годишно.", "date": "2020.01.12", "title": "\"Газпром\": България почна по-активно да изгражда газовата мрежа след критиките на Путин"}
{"url": "https://www.24chasa.bg/novini/article/8063339", "text": "Мълния удари най-високата сграда в света – \"Бурж Халифа\" в Дубай, съобщава Ройтерс. През уикенда в Обединените арабски емирства има обилни валежи от дъжд, които наводниха редица улици и предизвикаха транспортен хаос, предава  . Заради бурята Международното летище в Дубай, което е едно от най-натоварените в световен мащаб, отложи полетите си в събота. Имаше и закъснения на пристигащите самолети. Наводненията принудиха машините да кацат на близкия аеропорт „Ал Мактум“.", "date": "2020.01.12", "title": "Мълния удари най-високата сграда в света – \"Бурж Халифа\" (Видео)"}
{"url": "https://www.24chasa.bg/novini/article/8064114", "text": "Съобщение за тревога във връзка за инцидент в голяма ядрена централа близо до Торонто беше изпратено погрешка днес на жителите на района и породи голяма паника и призиви за бързо разследване, предадоха световните агенции. Съобщението бе пратено в 12,30 ч. по Гринуич, като в него се говореше за инцидент в централата Пикъринг, източно от Торонто. То беше разпратено на жителите в радиус от 10 километра от централата, предава БТА. По-малко от час след това компанията Онтарио пауър дженерейшън, която управлява ядрената централа, каза, че става дума за пратено погрешка съобщение и заяви, че няма никаква опасност за хората и за околната среда. Централата Пикъринг, една от най-големите в света, е на около 50 километра източно от Торонто, град с 3 милиона души. Няколко народни избраници веднага призоваха за разследване на погрешно изпратеното съобщение за инцидент. Кметът на Торонто Джон Тори също поиска разследване и изрази съжаление, че много хора от града му са се притеснили без основание заради тази тревога.", "date": "2020.01.12", "title": "Паника в Канада след грешно съобщение за инцидент в ядрена централа"}
