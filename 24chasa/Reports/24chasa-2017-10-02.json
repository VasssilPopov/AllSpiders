{"url": "https://www.24chasa.bg/novini/article/6476922", "text": "Софиянци ще могат да подават сигнали за неправилно паркирани коли, улични кучета, бездомни хора, неработещо осветление или нерегламентирано замърсяване през платформата grajdanite.bg. Тя има мобилна версия, чатбот с изкуствен интелект, работи с фейсбук и вайбър. Дело е на стартираща компания на млади хора, с която общината си партнира от 2 г. Засега с нея ще работят районите “Лозенец”, “Витоша”, “Красно село”, “Люлин”, “Слатина”, Столичният инспекторат, “Екоравновесие” и дирекцията по транспортна инфраструктура. За 2 г., през които платформата е приемала само сигнали за неправилно паркиране и нарушения на пътя, има над 70 хил. оплаквания и 55 000 потребители. За 1 г. пък на контактния център на общината са подадени 28 359 сигнала. “Искаме да има директна връзка между гражданите и общината за по-бърза реакция на всеки сигнал. Общината ще ползва платформата и да информира хората за ремонти или спиране на топлоподаването”, каза столичната кметица Йорданка Фандъкова. Всеки ще може да следи какво е свършено по сигнала му чрез известие на мейл или във фейсбук. Инспекторът, поел даден сигнал, също ще може да пише на подателя. В чатбота денонощно ще може да се получава информация за статуса на всеки сигнал. Има и опция нарушител да се извини на подалия сигнал, която вече е ползвана над 1000 пъти, разказа Стоян Митов, съосновател на платформата.", "date": "2017.10.02", "title": "София с онлайн книга за сигнали и оплаквания"}
{"url": "https://www.24chasa.bg/novini/article/6476959", "text": "Работници от заводите на оръжейната фирма “Емко” протестираха пред Министерския съвет във вторник. Те искат възстановяване на лиценза за внос и износ. Сред тях бяха лидерите на “Движение 21” Татяна Дончева и на АБВ Константин Проданов, както и Румен Петков. При работниците бяха още Румен Гечев и Жельо Бойчев от БСП и бившият министър на отбраната Бойко Ноев. Към 15,30 ч петима представители на “Емко” се срещнаха с министъра на икономиката Емил Караниколов. Той пое ангажимент лично да настоява за връщане на лиценза, ако са отстранени нередностите. И работници, и министър бяха доволни след срещата - констатираха, че между тях диалогът е налице. ", "date": "2017.10.02", "title": "Румен Петков и Татяна Дончева на протеста на “Емко”"}
{"url": "https://www.24chasa.bg/novini/article/6476839", "text": "Havas е новата криейтив и медийна агенция на “Виваком”. Изборът на телекома е резултат от състоял се през лятото търг. Стратегическата цел на новото партньорство е адекватно позициониране на бранда VIVACOM в съответствие с ценностите на компанията, нейните реални позиции на пазара, както и с бъдещите ѝ приоритети за развитие. Според маркетингово изследване за настоящото възприятие на марката хората възприемат и оценяват VIVACOM като “честния телекомуникационен оператор”. Честността е основна корпоративна ценност на телекома и задължително условие за изграждане на стабилна връзка с клиента. Затова компанията ще продължи да работи за поддържане на доверието на клиентите си. Операторът продължава да следва и стратегическите си цели да предлага богато разнообразие от продукти и услуги. В тази връзка стартира нова комуникационна стратегия, в центъра на която поставя семейството. Концепцията е предложена от Havas, носи емоционален заряд и решава една от най-предизвикателните задачи - достигането до различните целеви групи, като използва езика на всяка от тях. Платформата представя съвременно семейство, в което всеки член е уникален, но всички заедно имат силна връзка. В унисон с идеята е и новият слоган на маркетинг комуникацията на VIVACOM - “Различни заедно”. С обединяването на креативния и медийния екип от една агенция се гарантира по-ефективен работен процес и разгръщане на творческия и стратегически потенциал на тандема клиент - агенция. В синхрон с новата агенция телекомът планира още по-интересни и полезни за потребителите си комуникационни активности. “Щастливи сме, че VIVACOM избра Havas за нейна творческа и медийна агенция. Пълното обслужване се вписва в глобалната стратегия на Havas Group за предоставяне на 360 градуса на обслужване на всички клиенти и пълен набор от комуникационни услуги на едно място. Вярваме в ползотворното сътрудничество, което ще промени телеком пазара”, казва Иванка Кючукова, изпълнителен директор на Havas Group България. ", "date": "2017.10.02", "title": "VIVACOM избра нова криейтив и медийна агенция - Havas"}
{"url": "https://www.24chasa.bg/novini/article/6477157", "text": "\"Деляне, аз съм ти приятел и ще победим. Ние сме силен отбор, защото работим за гражданите, защото политиките, които правим, достигат до всеки човек. Затова нямаме от какво да се срамуваме. С тези думи се обърнах към Делян Добрев по време на среща с областната структура на ГЕРБ-Хасково, със симпатизанти и граждани, които дойдоха, за да чуят истината за скандала, който се разрази през последните дни\". Това написа зам.-председателят на ГЕРБ Цветан Цветанов във Фейсбук. И продължи: \"Пред присъстващите подчертах, че единственото нещо, от което се срамувам, е издигането на Добри Беливанов за кмет на Хасково, защото той е човек, подвластен на чужди интереси. Казах още, че БСП атакуваха с лъжите си именно Делян Добрев, защото той е успешен и ценен като експерт\". В подкрепа на депутата от Хасково и с настояване за оттегляне на оставките на Добрев се изказаха десетки участници в срещата, съобщиха от пресцентъра на ГЕРБ. Те настояват Добрев да размисли и да не напуска парламента. В изключителни емоционални изказвания бяха споделени конкретни случаи, в които Делян е помагал безрезервно на хората и ги е мотивирал за работа. Затова над 400 човека в залата настояха той да не се поддава на провокациите и манипулациите на Елена Йончева. „Успяхте да ме трогнете”, призна Добрев и благодари за подкрепата. Той припомни, че през последните години на всички избори ГЕРБ-Хасково е увеличавал резултата си, а на последните през март за партията на Бойко Борисов са гласували почти 38 хиляди човека. „Това ми показва, че работим в правилната посока. Но разберете ме, изключително тежко е за мен, който не съм влязъл в политиката „от задната седалка на един мотор”, а съм извървял честно своя път с работата си, да чувам всяка вечер в новините какъв измамник съм. Всичко това ме омерзи и струва прекалено скъпо на моето семейство”, сподели Добрев през сълзи. Утре той ще депозира оставката си в парламента. Решението за неговото освобождаване е ръцете на народните представители и в изпълнителната комисия на ГЕРБ.", "date": "2017.10.02", "title": "Цветанов към Добрев в Хасково: Деляне, аз съм ти приятел и ще победим (Снимки)"}
{"url": "https://www.24chasa.bg/novini/article/6476858", "text": "“22-годишната жена от Варна, която почина, след като роди бебе в дома си, не е казала на медицинските екипи, че е бременна. По случая е образувана проверка, но лекарите са направили всичко по силите си да я върнат към живота.” Това каза за “24 часа” шефката на Бърза помощ в града д-р Мая Рашева. Трагедията преди дни се разиграва в дома на Б. в Цветния квартал в събота сутринта. “Първият сигнал е получен на тел. 112 в 6 ч. В 6,18 ч на адреса вече е бил наш екип. Жената се оплакала от болки ниско долу в корема, като обяснила, че преди 2 години ѝ е било трансплантирано сърце. Имала проблеми с цикъла, но според личния ѝ лекар те се дължали на лекарствата, които приема заради трансплантацията. Не е имала силни болки - и тя, и близките ѝ, които са били с нея, не са казали, че е бременна. Направена ѝ е манипулация и екипът си е тръгнал”, обясни д-р Рашева. Тя допълни, че само 10 минути по-късно на тел. 112 е получен нов сигнал от същия адрес, че жената е родила дете и има проблем с пъпната връв. Веднага към адреса са изпратени реанимационен екип и педиатър. На място се установило, че бебето е в тежко състояние. Майката е била с проблеми, но стабилна. “По най-бързия начин майката и бебето са откарани в АГ болницата. Намерен е венозен път на жената и са направени необходимите вливания. Минути преди 7 ч тя е приета в болницата. Не е вярно, че била едва ли не в клинична смърт. Била е контактна, по пътя е говорила с екипа, дори при приемането ѝ в болницата е слязла сама от носилката и прехвърлена на количка”, каза д-р Рашева. Час по-късно от болницата търсят съдействие от Бърза помощ и искат по най-бързия начин кардиолог, който бил откаран от УМБАЛ “Св. Марина” до АГ болницата с линейка. В 9 ч лекарите отново търсят съдействие от спешните медици за реанимационен екип, който отива на мястото бързо, но докато чака да поеме родилката, лекарите съобщават, че е починала.   Според запознати починалата млада жена е Биляна Д., чиято история трогна зрителите на bTV през февруари. Тогава тя се среща с бащата на своя донор - Стефан, от когото е получила новото си сърце. Стефан търсил повече от година Биляна, за да се увери, че момичето, получило сърцето на дъщеря му, е добре и дарявайки органите на детето си, е продължил друг застрашен живот. Мъжът тогава обяснил, че мечтае да се срещне и с другите реципиенти. “Де факто сега момичето ми не си е отишло, а продължава да живее”, казва тогава бащата. Лекарите във Варна все още не могат да кажат каква точно е причината за смъртта на младата жена. “Нейният случай е сложен от медицинска гледна точка. След трансплантацията тя е ходела редовно на задължителните профилактични прегледи и е пиела необходимите лекарства. Как не е разбрала, че е бременна, не се знае. Възможно е да не е знаела. Трябва да се изчакат резултатите от проверката и тогава ще можем да кажем със сигурност какво се е случило”, обясни д-р Рашева. От АГ болницата във Варна добавиха, че при тях родилката е постъпила в тежко състояние. По данни на екипа и на самата жена тя е родила преждевременно в дома си при неизяснени обстоятелства. Бебето било в тежко състояние, но с признаци на живот То е момиченце с тегло 2130 г и вероятна възраст между 32 и 34 гестационна седмица. Новороденото е прието в неонатологията в изключително тежко състоние с данни за тежък аспирационен синдром и белодробен кръвоизлив.   По данни на близките на жената сърдечната трансплантация на Биляна е направена през декември 2015 г. В болницата е установено, че тя е в състояние на отхвърляне на трансплантираното сърце, имала е полиорганна недостатъчност в миналото, сърдечна недостатъчност трети-четвърти функционален клас. При прегледа на медицинската документация, предоставена от близките ѝ, е установено, че тя всеки месец е била консултирана в клиниката, където ѝ е било присадено сърцето. Била под диспансерно наблюдение и редовно е посещавала кардиолог. От АГ болницата твърдят, че при такива случаи бременността е абсолютно противопоказна именно поради високия риск за живота на пациентката. След като жената била преведена в родилна зала, се установило, че има леки разкъсвания и задържане на плацента. Извършени са необходимите процедури, като не е имало кървене след това. “Пациентката е била унесена, с видимо лилави устни, с кръвно 30/0. Веднага са предприети реанимационни мероприятия за овладяване на състоянието ѝ. В 7,25 ч е била интубирана и поставена на изкуствена белодробна вентилация. Сърдечната дейност и спонтанната циркулация са възстановени в 7,55 ч”, обясниха от болницата. На място за консултация са извикани специалисти от УМБАЛ “Св. Марина” и са предприети абсолютно всички реанимационни действия да бъде стабилизирана младата жена. Въпреки усилията на екипите сърдечната недостатъчност на родилката се задълбочила и тя повторно изпада в сърдечен арест Лекарите продължили да се борят за живота ѝ, но не успели и смъртта ѝ е обявена в 9,15 ч. “Екипът на АГ болницата се е борил за живота на младата жена. Тук работят едни от най-добрите специалисти и считаме, че всички опити да бъдат дискедитирани лекарите, както и самата болница, не правят чест на тези, които ги разпространяват. Изказваме най-искрените си съболезнования на близките и полагаме всички усилия за спасяването на живота на новороденото”, заявиха от болницата. Близките на Биляна категорично отказват какъвто и да е коментар. Според запознати са декларирали, че нямат претенции към оказаната спешна помощ на починалата. Във фейсбук се разпространи пост на Георги Пеев: “Биляна завинаги остана на 22. Отиде там, където няма болка... Мъжете с трансплантирани сърца останахме без единственото си цвете. Без най-нежното цвете. Сбогом, Биби!” Този пост бе споделен и от Алианса на трансплантираните “Бъдеще за всички”.", "date": "2017.10.02", "title": "Починалата родилка с присадено сърце може да не е знаела, че е бременна"}
{"url": "https://www.24chasa.bg/novini/article/6476767", "text": "Делян Добрев ще остане депутат и председател на ГЕРБ в област Хасково. Това разказаха пред \"24 часа\" от партията след продължило 3 часа заседание на местния актив. Като човек на честта Добрев ще изпълни намерението си и ще депозира утре оставката си като депутат в деловодството на парламента. Мнозинството обаче ще я отхвърли още в сряда, твърдят източниците ни.                                                                                                                                                                                                                                                                                                                       ", "date": "2017.10.02", "title": "Добрев си депозира оставката утре, депутатите я отхвърлят в сряда"}
{"url": "https://www.24chasa.bg/novini/article/6477036", "text": "И вторият търг за проектирането и строителството на тунел “Железница” , който е за 250 млн. лв., е спрян. От пътната агенция съобщиха, че прекратяват търга след забележки на Агенцията за обществени поръчки. Първият търг бе прекратен по време на служебното правителство - на 5 април, след скандал с изчезнали папки на един от участниците, а в АПИ влезе прокуратурата. Вторият търг бе обявен на 1 септември. При него участъкът бе разделен на три лота. Агенцията за обществените поръчки констатира, че има промени в условията. В две от обявените позиции тя открива несъответствия, които ще доведат до неяснота при критериите за подбор. Тя има и втора забележка. Възложителят (АПИ) е променил минималните нива за опит на участниците и за трите лота. С новите изисквания се променя кръгът на заинтересованите лица, което е основание за прекратяване на процедурата, констатира агенцията. След бележките на Агенцията за обществени поръчки АПИ прекратява процедурата. Срокът за обжалване е 10 календарни дни. Шефът на пътната агенция Дончо Атанасов заявява, че след като нанесат корекциите, ще обявят наново процедурата. Забавянето от две седмици било допустимо.", "date": "2017.10.02", "title": "Прекратиха и втория търг за тунел “Железница” на “Струма” (Обзор)"}
{"url": "https://www.24chasa.bg/novini/article/6476991", "text": "Енергийни помощи да има и за газ, настояват от Българската газова асоциация. Оттам искат общините да разширят социалния енергиен пакет и да предлагат помощи и за природен газ. Нямало логично обяснение защо те предоставят само за дърва и въглища. Разширяването на помощите можело да осигури по-голям избор на потребителите за отопление. ", "date": "2017.10.02", "title": "Да има енергийни помощи и за газ, зове Българската газова асоциация"}
{"url": "https://www.24chasa.bg/novini/article/6477071", "text": "Нов сайт на БНБ ще съпоставя банковите такси и комисионни. Той ще бъде създаден до края на следващата година, пише в. \"Монитор\". Новата услуга е предвидена в проект на Закона за платежните услуги.  Част от промените в него бяха представени на финансов форум от Нина Стоянова, подуправител на БНБ, ръководещ управление \"Банково\".  В проектът е предвидено потребителите да имат достъп до повече платежни услуги. Въвеждат се допълнителни изисквания към финансовите институции, най-вече тези, свързани със сигурността при онлайн разплащанията.  Максималният размер на загубите, които клиентът понася при изгубен или откраднат платежен документ, намалява от 300 на 100 лв. ", "date": "2017.10.02", "title": "Сайт на БНБ ще сравнява такси и комисионни"}
{"url": "https://www.24chasa.bg/novini/article/6476975", "text": "Най-малко 58 души бяха разстреляни, а над 500 ранени в най-смъртоносната масова стрелба в историята на САЩ. 64-годишен бял пенсионер откри огън напосоки по 22-хилядната публика на кънтри концерт на открито в Лас Вегас, предаде Ройтерс. Нападателят започна да стреля с автомат от стаята си на 32-ия етаж в хотел “Мандалей Бей”. Когато спецчастите нахлуха в стаята, Стивън Падок вече се беше застрелял. Полицаите намериха до него арсенал от 10 различни оръжия. Хиляди паникьосани фенове на кънтри певеца Джейсън Олдийн побягнаха панически при звука на първите изстрели. докато полицаите се опитваха да засекат и обезвредят извършителя. Той беше идентифициран като 64-годишния Стивън Падок, родом от Лас Вегас. 22 000 зрители е имало на кънтри фестивала. На видео, разпространено от очевидец, се чуват три серии от по няколко десетки изстрела, след което настъпва пълна паника. “Пълнител след пълнител – куршумите летяха навсякъде”, разказа пред “Дейли мейл” очевидец. Според свидетели На снимки в социалните мрежи се виждат хора, лежащи в локви кръв. Данните за най-малко 58 жертви и поне 500 ранени бяха потвърдени от полицията. Така тази атака е най-смъртоносната масова стрелба в историята на САЩ. Падок се нанесъл в хотелската стая в четвъртък. Бил е пенсионер. Няма данни да е имал връзки с терористични организации, няма криминално досие и дори няма глоба за паркиране, уточни шерифът на окръга. “Нямахме представа, ужасени сме. Потресени сме и съчувстваме на жертвите”, заяви пред Ройтерс братът на стрелеца Ерик Падок. Нападателят имал пилотски лиценз и притежавал 2 самолета, както и разрешително за лов в Аляска. преди няколко месеца, съобщи Ройтерс и малко след това “Ислямска държава” пое отговорност за атаката. В мрежата се появи 44-минутно видео от месец май, което предупреждава за терористична атака на бул. “Лас Вегас Стрип” и призовава поддръжници да извършват “атаки на вълка единак”. Във видеото има призив към мъж, готов да прегази “неверниците” или да нападне с нож хора във Вегас. “Нападателят е действал сам и няма сведения да е бил свързан с радикална групировка”, обяви ФБР. Макар Падок да няма досие и властите да го смятат за самотен нападател, полицията разследва стрелбата като терористичен акт. 62-годишната азиатка Мерилу Данли е била с извършителя по време на нападението. От 2010 до 2013 г. Мерилу работила като хостеса в казино в щата Вирджиния. Часове след кървавата баня властите обявиха, че тя е задържана и я разпитват. Източници на “Фокс нюз” и Си Ен Ен обаче твърдят, че тя не е смятана за съучастница. Мъжът живял в градче на границата между Невада и Аризона и на около час и половина път от мястото на трагедията. Следователите претърсват и дома му в Мескит, където живеел с азиатката, описвана като негова “спътница”. Според тв Ен Би Си Падок се развеждал, но не е ясно коя е бившата му. с документ на жена си. Мигове преди атентата жена в тълпата крещяла: “Те всичките са около нас… Вие всичките ще умрете днес”. Това се случило 45 минути преди стрелецът да открие огън по посетителите. Предполага се, че е била именно азиатката Мерилу. Охранители обаче я прогонили, мислейки, че опитва да всее паника. Според други свидетели обаче жената била с испанска външност, на около 50 г. “Имаше една дама, която дойде, тичайки зад нас по време на концерта, и започна да си играе с косите на хората, държеше се като луда и ни каза, че всички ще умрем”, разказа свидетелка. Президентът на САЩ Доналд Тръмп изрази съболезнования към жертвите и техните близки в туитър. Малко по-късно в понеделник той излезе с тв обръщение, в което определи масовото убийство като “абсолютно зло”. Тръмп похвали усилията на полицията, открила нападателя за минути. “Скоростта, с която действаха, е смайваща и предотврати загубата на още човешки животи”, подчерта Тръмп. “Ние с Мелания се молим за вас. Бог да ви благослови”, каза Тръмп. при стрелбата в Лас Вегас, съобщиха от МВнР. От ведомството отправили запитване до институциите в САЩ във връзка с инцидента. Няколко полицаи присъствали на музикалния фестивал в извънработно време и най-малко двама от тях са сред убитите. Тежковъоръжени униформени затвориха част от бул. “Лас Вегас” и междущатската магистрала 15. Летището в Лас Вегас временно преустанови работа.  “Изведнъж хората започнаха да тичат, всички бяхме в огромна паника.” Това разказа българката Мария Костадинова, която е на бригада в САЩ с група приятели. Те стават преки свидетели на стрелбата. “В момента всички са добре, заключени бяхме на сигурно място в хотел в центъра на Лас Вегас, на 10 минути от мястото на атаката, но има уплаха и паника в града”, разказа тя пред БНТ. “С група приятели бяхме в Лас Вегас. Всички сме добре, но има паника. Влязохме в хотел наблизо, за да видим фонтаните. Повече от 2 ч сме заключени в една от балните зали, дават ни вода и от време на време ни казват, ако има нова информация. Не знаем кога ще излезем, но и нас ни е страх. Улиците са блокирани в момента. Не сме очаквали такова нещо”, каза българката, докато стрелбата по зрителите на концерта продължаваше. Друга българка е на екскурзия до американската столица на хазарта, а хотелът, в който е отседнала, се намира на две пресечки от мястото на инцидента. “Беше ужасно, никой не знаеше какво точно се случва, изведнъж се чуваха само изстрелите и всички тичаха, опитвайки се да се покрият”, споделя Сара Котева пред Вести.бг.  САЩ са известни с любовта си към оръжията и често стават свидетели на зловещи разстрели. За масова се смята стрелба, когато жертвите са 3 или повече, уточнява АФП. Стрелбата от неделя в Лас Вегас с близо 60 убити и над 500 ранени е най-смъртоносната масова стрелба в историята на САЩ. Ето кои са останалите инциденти с най-много жертви.  - Омар Седики Матийн, който се закле във вярност към “Ислямска държава”, откри огън в гей клуб в Орландо, щата Флорида, и взе заложници, преди да бъде застрелян от полицията. Общо 49 души бяха избити.  - 23-годишният южнокорейски студент Чхо Сюн Ху стреля на месо в Техническия университет в Блексбърг, Вирджиния, убивайки 32-ма.  - 20-годишният Адам Ланза застреля деца и възрастни в училище “Санди Хук” в град Нютаун, Кънектикът, и уби 27 души, преди да обърне пистолета към себе си. - Джордж Хенард заби камиона си в кафене в Тексас. Тогава откри огън и уби 23 души, преди да се самоубие.  - Охранителят в “Макдоналдс” Джеймс Хюбърти откри огън в заведението в Калифорния, убивайки 21 души, преди да бъде ликвидиран от полицейско оръжие. Най-зловещата масова стрелба в света се случи на 22 юли 2011 г., когато крайнодесният екстремист Андерш Брейвик взриви кола бомба в Осло, Норвегия. Часове по-късно той откри огън в летен лагер, убивайки общо 77 души. ", "date": "2017.10.02", "title": "Пенсионер изби 58 в Лас Вегас, рани над 500 (Обзор)"}
{"url": "https://www.24chasa.bg/novini/article/6477140", "text": "Авария остави без ток част от центъра на София. Електрозахранването е прекъснато към 20 ч., съобщи . Засегнати са адреси на бул. „Витоша”, ул. „Цар Асен”, ул. „Кърниградска”, ул. „Цар Самуил”, ул. „Неофит Рилски”, ул. „Петър Парчевич”, ул. „Иван Денкоглу”, ул. „Солунска”, ул. „Уилям Гладстон”, ул. „Узунджовска”, ул. \"Алабин\". Без тока са и отделни кооперации бул. „Христо Ботев”, бул. „Княз Борис I”, както и някои блокове в кварталите „Стрелбище”, „Белите брези” и „Бистрица”. От ЧЕЗ информират на сайта си, че електрозахранването ще бъде възстановено към 22:15 часа.", "date": "2017.10.02", "title": "Част от центъра на София остана без ток заради авария"}
{"url": "https://www.24chasa.bg/novini/article/6477035", "text": "Повече от 4 часа се чакат специалистите, за да видят намерените снаряди в района на болница \"Токуда\" в София, съобщи Паркингът на болница \"Токуда\" в столицата беше отцепен в късния следобед заради открити стари снаряда. Полиция и екип на аварийно-спасителната служба са на място, където ще обезвредят снарядите. Околните сгради са евакуирани. Няма повод за притеснение, няма опасност за пациентите, персонала и жителите на района, Болницата работи в нормален темп и извършва нормалните си дейности, заяви пиарът на болница \"Токуда\" Боряна Маринова. Преди месец е имало същия случай, затова следваме инструкциите на органите на реда, затова няма опасност, добави тя. Основните складове за боеприпаси са били в района на \"Токуда\" в миналото.", "date": "2017.10.02", "title": "Болница \"Токуда\": Няма опасност за пациентите и персонала заради снарядите"}
{"url": "https://www.24chasa.bg/novini/article/6477027", "text": "Петър Стоянов, президент на България (1997-2002 г.), ще участва във вторник на конференция заедно с бившия полски президент Лех Валенса в град Гданск. Стоянов замина за Полша и за да уважи приема, който Лех Валенса дава в понеделник вечер по случай рождения си ден. 74-годишният Валенса е легендарна фигура - основател на “Солидарност”, първия независим профсъюз в Източна Европа по време на комунизма, и носител на Нобелова награда за мир. След падането на режима Валенса бе избран за президент и бе на този пост от 1990 до 1995 г. Конференцията в Гданск днес, на която е поканен Петър Стоянов, е на тема “Солидарността - новите европейски условия”. ", "date": "2017.10.02", "title": "Петър Стоянов обсъжда  с Лех Валенса новата солидарност в Европа"}
{"url": "https://www.24chasa.bg/novini/article/6477032", "text": "Бащата на  бил психопат и банков обирджия, който избягал от федерален затвор през 60-те години на миналия век и попаднал в списъка на най-търсените престъпници на ФБР, където престоял 8 години, съобщи в. \"Ню Йорк пост\". Бенджамин Падок, бащата на масовия убиец Стивън Падок, бил изпечен рецидивист. Той бил арестуван и пратен в затвора през 1960 г. заради обир на банка в Аризона, но избягал през 1968 г. и се крил 3 години, преди да бъде арестуван отново, след като в Лас Вегас опитал да премаже агент с колата си. Диагностициран като психопат, Бенджамин Падок бил смятан за изключително опасен престъпник. От списъка на най-търсените на ФБР той бил изваден през 1977 г., когато вече не отговарял на критериите.", "date": "2017.10.02", "title": "Бащата на убиеца от Вегас - психопат, 8 г. бил в топ 10 на най-търсените от ФБР"}
{"url": "https://www.24chasa.bg/novini/article/6476924", "text": "Синята и зелената зона паркиране в София вече имат над 21 000 места. От неделя по-евтината зелена зона се разшири с 4854 места по улиците в долната част на “Лозенец” и около ул. “Иван Асен II” в “Яворов”. “3800 софиянци, живеещи в “Лозенец” и “Яворов”, са подали документи за стикери за паркиране. Отделно този месец изтича и валидността на други 4000 стикера”, обясни шефката на дирекция “Паркиране и мобилност” в ЦГМ Румяна Милова. През целия ден в понеделник граждани пращали снимки на ЦГМ на улици преди въвеждането на зелената зона, които показват как са пълни с коли и как сега са почти празни. “Една жена твърди, че колите са с 90% по-малко, а друга сподели, че от детството си не помни улицата ѝ да е била така празна. Тепърва ще правим анализ къде са отишли тези автомобили”, каза Милова. В двете нови зони ще се довършва маркировка, сложени са и 35 000 антипаркинг колчета. От 1 октомври синята и зелената зона вече са с ново работно време - от 8,30 до 19,30 ч. Освен това синята, в която има над 5000 места, в събота работи до 18 ч, а не до 14 ч, както беше досега. “Ако някой се обърка и прати есемес по-рано, системата няма да го таксува, съобщението ще бъде прието в 8,30 ч и платеният престой ще почне да тече тогава”, уточни Милова.", "date": "2017.10.02", "title": "Зоните за паркиране в София вече с 21 000 места, зелената с нови 4854"}
{"url": "https://www.24chasa.bg/novini/article/6477052", "text": "Руският опозиционен лидер Алексей Навални бе осъден днес на 20 дни затвор заради призив за неразрешени протести, предаде Франс прес, цитирана от БТА. Това ще преустанови временно кампанията му за президентските избори догодина. Това е подарък за рождения ден на Путин, каза Навални, визирайки президента Владимир Путин, който празнува 65 години в събота.", "date": "2017.10.02", "title": "Осъдиха Навални на 20 дни затвор. Той: Подарък за рождения ден на Путин"}
{"url": "https://www.24chasa.bg/novini/article/6476911", "text": "Властите в щата Ню Джърси съобщиха, че пуснат заедно с водата от тоалетното казанче пуловер в тоалетна чиния е причинил щети за 100 хиляди долара на комплекс сгради на съдебната власт, предаде Асошиейтед прес, цитиран от БТА. Спукали са се тръби, както и основният отходен канал от което са пострадали съдебни зали в община Оушън каунти. Затворникът, който е пуснал дрехата в тоалетната, не е бил идентифициран досега. Води се разследване за установяването му, за да заплати нанесените щети. Властите възнамеряват да инсталират в комплекса нови тоалетни на стойност 2 милиона долара. Те ще са с ограничен разхода на вода от тоалетните казанчета, които ще могат да бъдат задействани от затворниците само веднъж на всеки час. Специални сензори ще следят да няма преразход, като ще задействат специална блокираща система.", "date": "2017.10.02", "title": "Пуловер в тоалетна чиния причини щети за 100 хиляди долара на американски затвор"}
{"url": "https://www.24chasa.bg/novini/article/6476723", "text": "Великотърновският апелативен съд потвърди наказание от 8 години лишаване от свобода за неправоспособен водач, обвинен в причиняване на смърт при ПТП след употреба на алкохол, съобщиха от съдебната палата. Със своя присъда от 29 май т. г. Окръжен съд - Русе е признал подсъдимия Мариян Д. Д. от гр. Русе за виновен, в това, че на 3 септември 2016 г. на главен път I-2 Русе-Варна, при управление на лек автомобил \"Фолскваген Венто\", нарушил правилата за движение като седнал пиян зад волана, навлязъл в насрещна лента за движение и причинил катастрофа, с което по непредпазливост причинил смърт на Стефан С. от Щръклево и средна телесна повреда на две лица - Н. С. З. и С. Ш. М. - и двете от с. Щръклево.  Мариян бил с 2,18 промила алкохол в кръвта и управлявал, без да има необходимата правоспособност, а  случат е особено тежък. По съкратената процедура Русенският съд го осъдил на 8 години лишаване от свобода. Със същата присъд, Мариян Д. Д. е признат за виновен и в това, че е седнал зад волана в едногодишен срок от наказването му по административен ред за управление на МПС без съответното свидетелство за управление. За това провинение Окръжен съд - Русе го осъдил на 1 година и 4 месеца лишаване от свобода, както и да заплати 1200 лв. глоба. Съдът определил едно общо наказание измежду наложените за двете деяния, а именно по-тежкото от тях - 8 години лишаване от свобода, което подсъдимият да изтърпи при първоначален строг режим и да заплати 1200 лева глоба в полза на държавата. Срещу  присъдата е била подадена жалба от защитника на подсъдимия, в която се сочат доводи, че наказанието е несправедливо завишено, а също така и че не е установена причинната връзка между настъпилото ПТП и смъртта на пострадалия. Твърди се, че са налице неотчетени смекчаващи вината обстоятелства, като се моли да бъде намален размера на наложеното наказание, или съставът да бъде преквалифициран в такъв за причиняване на телесна повреда. На основание въззивната жалба, делото е постъпило в Апелативен съд – Велико Търново, който обаче е отхвърлил жалбата като неоснователна. Твърдението, че връзката между смъртта на Стефан С. и настъпилото ПТП не е пряко доказана се оборва от заключението на вещите лица в изготвените единична и тройна съдебномедицински експертизи. Също така, със заявеното си желание делото да премине по реда на чл. 371 ал. 2 от НПК, подсъдимият е признал изцяло фактите, изложени в обстоятелствената част на обвинителния акт и се е съгласил да не се събират нови доказателства за тях. По отношение размера на наложеното наказание, въззивният съд намира, че ОС-Русе е следвало действително да отчете като смекчаващи вината обстоятелства младата възраст и здравословното състояние на дееца, но приема наказанието като правилно определено, предвид високата обществена опасност на дееца и деянието. Решението на Апелативен съд – Велико Търново подлежи на обжалване пред Върховния касационен съд", "date": "2017.10.02", "title": "Втори съд потвърди: 8 години затвор за пиян и без книжка, причинил зад волана смърт и тежки наранявания"}
{"url": "https://www.24chasa.bg/novini/article/6476919", "text": "Експерти прогнозират нашествие на 150 милиона паяци-гиганти в домовете на жителите на Великобритания, като феноменалните им размери се дължали на топлото лято, съобщава в. \"Сън\", цитиран от БТА. Ученият Малкълм Уелшман предупреждава, че членестоногите с размер от 7,5 сантиметра ще предизвикат неприятни чувства в много домакинства на Острова. На тези твари им провървяло това лято. Заради жегите силно нараснал броят на мухите, което осигурява богата храна на паяците в размножителния им период. При обикновени условия тези животни странят от домовете на хората, но необходимостта да се чифтосват и да снасят яйца рязко променят поведението им. Експертите препоръчват на британците да проверят домовете си за паяжини и прашни ъгли, които са отлична среда за членестоногите. Най-доброто противодействие срещу неканените осмоноги гости е редовното почистване на помещенията. Добрата новина в случая е, че ухапването на гигантските домашни паяци не е опасно за хората и домашните любимци, тъй като те не са отровни.", "date": "2017.10.02", "title": "Очакват нашествие от паяци-гиганти във \nВеликобритания"}
{"url": "https://www.24chasa.bg/novini/article/6476980", "text": "Данъчни проверки за отчитане на обороти и касови бележки ще се извършват и след 17,30 ч в делнични дни, както и в почивни и празнични дни, съобщиха от НАП. Данни показали, че вечер и в почивните дни търговските обекти отчитат значителен спад на оборотите. Едновременно с промяната в работния режим на екипите към тях се присъединяват и стотици служители, които се занимават с обслужване на клиенти или събиране на просрочени дългове. Така контролният капацитет се увеличава значително и позволява по-пълно и всеобхватно наблюдение на обектите, смятат от НАП. Сигнали за неиздаване на касови бележки се приемат денонощно на имейл infocenter@nra.bg или телефон 0700 18 700. ", "date": "2017.10.02", "title": "Данъчните минават на проверки през нощта и в почивните дни"}
{"url": "https://www.24chasa.bg/novini/article/6477009", "text": "Съд в Истанбул осъди на доживотен затвор шестима бивши военни за участието им в опит за окупация на сградата на турския Телеком при осуетения преврат на 15 юли миналата година, предаде Анадолската агенция. По делото имаше имаше още 7 подсъдими, които съдът оправда по всички точки на обвинението. Двама от осъдените ще излежават присъдите си в затвор със строг режим и са лишени от възможност за помилване. Шестимата са осъдени за опит за сваляне на правителството и членство в терористична организация. Това е вторият процес в истнабулски съд във връзка с опита за преврат миналата година. Турските власти смятат за отговорна за преврата терористичната организация ФЕТО /Фетхуллахистка терористична организация/. Първият процес се отнасяше за опита за окупация на валийството в Истанбул.", "date": "2017.10.02", "title": "6-има бивши турски военни осъдени на доживотен затвор заради опита за преврат"}
{"url": "https://www.24chasa.bg/novini/article/6476946", "text": "Каталуня се готви да се отцепи от Испания, след като 90,9% гласуваха за независимост на рефенрендума в неделя. Европейската комисия обаче обяви, че плебисцитът е незаконен и въпросът е вътрешен проблем, който трябва да се реши в рамките на Испания, съобщи Ройтерс. “Ако референдумът беше организиран в съответствие с испанската конституция, би означавало, че територията напуска ЕС”, допълни говорител на ЕК. Комисията призова всички страни в Испания бързо да се насочат от конфронтация към диалог. Избирателната активност в референдума беше 42,3%. Участваха 2,26 милиона души от 5,3 млн. имащи право на глас каталунци. 176 565 души, или 7,87%, са гласували против независимостта, а 45 000 бюлетини са били празни. 750 000 гласа не са преброени, защото властите са конфискували урните. Референдумът в Каталуня премина при жестоки сблъсъци, в които гумени куршуми и сълзотворен газ, за да откаже сепаратистите да гласуват. Видео показа как испанската полиция рита избиратели и изважда жените от избирателните секции, като ги дърпа за косите. Стотици са били бити, сред пострадалите има деца и възрастни хора. Ранени са и 33-ма полицаи. Полицаите са счупили пръстите един по един и са обарвали жена по гърдите в секция в Барселона, съобщи в. “Дейли мейл”. Марта Торечилас каза, че докато се гаврили с нея, униформените са се смеели. заяви премиерът на автономната област Карлес Пучдемон в тържествено обръщение, цитирано от Би Би Си. Според него няма други варианти освен прилагането на резултатите от референдума. До няколко дни правителството ще внесе резултатите в регионалния парламент, за да може той да приложи закона за вота. за самоопределение. Върховенството на закона действа с цялата си сила”, каза премиерът на Испания Мариано Рахой. Според него правовата държава е надделяла в Каталуня, като не бе допуснат забраненият от закона референдум за самоопределение. Рахой каза, че силите на реда са изпълнили дълга си и е направено каквото трябва.  Според испанския лидер допитването има за цел да всява раздори, да тласка гражданите към конфронтация и улични бунтове. Премиерът на Каталуня поиска международно посредничество за кризата между Мадрид и региона, съобщи Ройтерс. заяви Пучдемон. Той подчерта, че за да бъде ефективно, посредничеството, трябва да бъде международно, и изрази надежда, че обстановката ще се успокои. Пучдемон поясни, че ще бъде създадена специална комисия за разследване на извършените нарушения на основните човешки права, като местните власти ще предприемат и съдебни действия срещу отговорните. Лидерът на Каталуня поиска испанската национална полиция да се изтегли от района. на Каталуня, обяви правосъдният министър Рафаел Катала. Той посочи, че Испания може да използва конституционните си правомощия, за да отмени автономията на Каталуня, ако регионалният парламент обяви независимост. Съгласно член 155 от испанската конституция централното правителство в Мадрид може да преустанови автономните правомощия на североизточния испански регион, предоставени през 2006 г. “Член 155 е налице. Ще използваме цялата сила на закона. Наше задължение е разрешаването на проблемите и ние ще го направим, макар че използването на от някои мерки може да заболи. Но ако някой обяви независимост, трябва да им кажем, че не може да стане”, изтъкна Катала. Премиерът на Испания Мариано Рахой е изправен пред най-голямата конституционна криза в Испания след вота, който отвори вратата на най-богатия регион да се оттегли още през тази седмица, отбелязва Ройтерс. В неделя Рахой предложи да бъдат свикани многопартийни политически разговори, които да обмислят бъдещето на Каталуня, но твърдо отхвърля независимостта като вариант. Опитите на правителството в Мадрид да предотврати неделния референдум с използването на полицейски сили доведе до критики от други страни - членки на ЕС. Вътре в Испания няма изгледи кризата да застраши подкрепата за правителството на малцинството на Рахой, тъй като основните партии до голяма степен подкрепят неговото противопоставяне на каталунската независимост. Председателят на Европейския съвет Доналд Туск заявил в понеделник пред Рахой да намери начин за избягване ескалирането на ситуацията и използването на сила. Над 40 синдиката и каталунски асоциации призоваха за организиране на обща стачка във вторник в областта след полицейското насилие по време на референдума, съобщи Би Би Си. Защитникът на “Барселона” Жерар Пике заяви готовност да се откаже от националния отбор заради случилото се около референдума в Каталуня. Той се изказа остро и срещу премиера Мариано Рахой. Френският президент Еманюел Макрон подкрепи конституционното единство на Испания. Сръбският президент Александър Вучич заяви, че позицията на ЕС във връзка с референдума в Каталуня е най-добрият пример за двойни стандарти и лицемерие в световната политика.   Референдумът в Каталуня доведе до категорична победа на привържениците на независимостта. При гласували 42,3% от имащите право на глас 90 на сто са казали “да”. Ето и трите възможни хипотези какво ще се случи оттук нататък. Първата е, че каталунското правителство ще обяви едностранно независимост. Според Рафаел Аренас Гарсия, професор по право в университета в Барселона, това ще принуди Мадрид да действа. Ако обявят независимост, тя ще се отнася само до област Каталуня и няма да засегне Балеарските острови и Валенсия. Испанският премиер Мариано Рахой може да приложи чл. 155 от конституцията, който позволява да бъде отменена автономията на Каталуня и да бъде поет контролът над полицията. Той би могъл също да нареди ареста на каталунските лидери начело с президента Карлес Пучдемон. Този вариант обаче със сигурност ще вдигне много шум по света и ще даде повод на индепендистите да минат “от логиката на независимостта към логиката на защитата на демокрацията от репресивната държава”. При втората хипотеза каталунските ръководители се въздържат от обявяването на независимост, но опитват да извлекат полза от масивната мобилизация в цяла Каталуня, предвижда Габриел Колом, професор по политически науки в Автономния университет на Барселона. Според него една продължителна стачка ще отслаби сериозно испанската икономика. Възможни са протести и бунтове. Подсилени от тази народна подкрепа, радетелите на независимостта може да опитат да договорят по-голяма автономия и финансиране. Според третата хипотеза независимост не е обявена, но каталунският парламент е разпуснат, за да бъдат организирани нови регионални избори. На тях индепендистите може да получат повече гласове в регионалния парламент, което ще направи по-лесна задачата им да се преборят за независимост по легален, институционен и ненасилствен път. Площ: 32 108 кв. км Население: 7,52 млн. души Столица: Барселона Каталуня е район в Североизточна Испания с население 7,5 млн. души, или 15 на сто от жителите на страната. 1,6 млн. живеят в регионалната столица Барселона. Областта е най-богатата в Испания - дава 20% от националното производство. Площта ѝ съответства в голямата си част на територията, заемана от някогашното графство Каталония. Салвадор Дали, Антонио Гауди, Жоан Миро, готвачът виртуоз Феран Адриа и футболистът и треньор Пеп Гуардиола са сред най-известните каталунци. Каталуня е една от най-силно индустриализираните области в Испания. Състои се от 4 провинции - Барселона, Жирона, Лерида и Тарагона. Граничи с испанските автономни области Арагон и Валенсия, както и с Франция и Андора на север. Районът е на четвърто място по брутен вътрешен продукт на човек от населението (28 600 евро спрямо 24 000 евро средно в Испания), изпреварват го само Мадрид, Баския и Навара. Барселона е основна туристическа дестинация. Годишно 18 млн. души посещават каталунската столица. Каталуня като автономна област разполага със значителна законодателна и изпълнителна независимост. Парламентът се състои от 135 депутати, избирани на всеки 4 години. Каталунското знаме представлява четири червени линии на жълт фон. От историческа гледна точка символиката е свързана с Реконкистата – борбата на Испания срещу ислямското владичество, която продължава около 700 години.  Историята, културата и езикът на Каталуня се различават от тези на испанците. Тя започва да се изгражда като общност от IX в. – няколко десетилетия след като създадените от Карл Велики графства стават наследствени и независими.  През Х век графовете на Барселона чрез множество династични бракове присъединяват повечето каталунски графства. Като обособен регион Каталуня за първи път се споменава през XII век – стотици години преди обединението на Испания. През XIII век каталунците завладяват Майорка и Валенсия. Новата политическа общност достига териториален и търговски апогей. Изграждат се политически институции и съд. През 1283 г. законодателната власт преминава в първообраз на парламент и действа в Барселона до ХVIII век, когато Каталуня губи автономията си. През 1716 г. кралският декрет Нуева планта ликвидира политическите структури на областта и тя минава под директно управление на Мадрид. Макар никога да не е бил независима държава, темата за автономия на региона присъства постоянно в историята. През 1931 г. Испания става република и на Каталуня е дадена по-голяма политическа независимост в рамките на испанската държава. Но в десетилетието след гражданската война тези свободи са отнети от режима на Франсиско Франко. През неговото управление от 1939 до 1975 г. каталунската култура е жестоко потискана. Нейните традиции и символи като кулите от накачени един върху друг хора, издигани по празниците, са забранени. Вместо каталунски имена родителите са задължени да кръщават децата си с испански. Властите не дават публично да се общува на каталунски език, който се говори също във Валенсия и на Балеарските острови. След падането на Франко идеята за независимост на Каталуня се възражда и процъфтява. През 1979 г. областта получава широка автономия, признава ѝ се правото на “историческа националност”. Година по-късно е избран 135-членен местен парламент. Регионът – шести по големина от 17-те испански автономни области, има свое правителство, създава собствена полиция, образователна и социална система, здравеопазване. Статутът на езика е приравнен с кастилския. Това обаче не задоволява повечето каталунци. Движението за независимост набира сила особено след банковата и дълговата криза през 2008 г. Местните негодуват, че областта им – една от най-богатите в Испания, внася повече пари в централната хазна, отколкото получава от правителството в Мадрид. Заради силната си икономика те вярват, че ще преуспеят като суверенна държава.  , която иска да се отдели частично или напълно от държавата. Ето къде още зреят мераци за независимост, които могат да бъдат насърчени от развитието на събитията в Каталуня: След първи изгубен от индепендистите референдум през 2014 г. Шотландия официално писка от Лондон през март да проведе втори референдум за независимост от Обединеното кралство. Шотландската премиерка Никола Стърджън оправдава този нов проект с брекзита, отхвърлен от шотландците. Решение за новия вот трябва да бъде взето през есента на 2018 г. Интегриран към Дания, архипелагът с около 50 000 жители вече има автономен статут със собствено правителство, което се занимава с всички въпроси освен отбраната. Намеренията за независимост се възродиха с откриването на големи залежи от петрол и природен газ край островите. През април 2018 г. е предвиден референдум за собствена конституция. Ломбардия и Венеция, две италиански области, се борят за автономия от Рим на фиктивната област Падания, която обхваща цяла Северна Италия. Тази есен трябва да бъде организиран консултативен референдум. Движението за независимост е оглавено от популистката Северна лига. Днес обаче Северната лига е по-умерена и си поставя по-практични цели - Падания да запазва една трета от приходите си, вместо да ги дава на Рим. Раздробена на Фландрия и Валония, Белгия е изправена пред засилващото се фламандско националистическо движение. Фламандската област вече разполага със свой парламент, където националистите държат 50 от 124 места. Ако Фландрия се отцепи, Белгия ще загуби над половината от населението си, както и значителен дял от икономиката си. Искането за независимост отдавна е въплътено от въоръжената борба на сепаратистите от ЕТА. Движението сложи официално оръжие през април 2017 г. От 1979 г. регионът разполага със специфичен автономен статут и разширени правомощия. По време на местните избори през 2015 г. листата на умерените националисти постигна мнозинство в местия парламент на острова. Това движение се бори за много широка автономия, без да споменава непременно думата независимост от Франция. На парламентарните избори през 2017 г. трима индепендисти бяха избрани във френското Национално събрание за първи път. В Хърватия също започна дискусия дали областта  има право на самоопределение и дали някога въпросът ще бъде повдигнат. Истрия е от малкото области в страната, способни да се финансират. Полша също се безпокои от надигащите се настроения за самоопределение, свързани с Движението за самоопределение на  - регион в югозападната част на страната. По време на предишното правителство движението е дошло на власт в едно от воеводствата. ", "date": "2017.10.02", "title": "ЕК: Референдумът в Каталуня е незаконен и е  вътрешен проблем (Обзор)"}
{"url": "https://www.24chasa.bg/novini/article/6477022", "text": "Анализаторът на американското издание за геополитика The National Interest Никълъс Майерс изброява най-мощните и модерни оръжия, с които разполага руската армия. Според експерта потенциална опасност за САЩ и техните съюзници може да представляват противоракетната система с голям и среден обсег “Триумф” (С-400), оперативно-тактическият ракетен комплекс “Искандер-М”, крайбрежният противоракетен комплекс “Бал”, крилатите ракети “Калибър”, а също така и най-новите системи за радиоелектронно разузнаване, по-конкретно комплексите “Стрелец” с поддръжка на руската навигационна система ГЛОНАСС и безпилотни самолети. Тези оръжия, с изключение на “Калибър”, са били тествани по време на съвместните руско-беларуски учения “Запад-2017” през септември. ", "date": "2017.10.02", "title": "САЩ обявиха руските най-мощни оръжия"}
{"url": "https://www.24chasa.bg/novini/article/6477013", "text": "Американците Джефри Хол, Майкъл Росбаш и Майкъл Йънг печелят Нобеловата награда за физиология или медицина за откриването на молекулярните механизми, контролиращи циркадния ритъм - нашия биологичен часовник, съобщиха световните агенции. “Техните открития обясняват как растенията, животните и хората адаптират биологическия си ритъм, така че да е синхронизиран с въртенето на Земята”, обясни в изявлението си присъждащият наградата Кралски Каролински медицинско-хирургичен институт. Нобеловите награди ще бъдат връчени на церемония в Стокхолмската концертна зала на 10 декември - в деня на кончината на основателя на наградата Алфред Нобел. Първата Нобелова награда за физиология или медицина е връчена през 1901 г. на Елим Адолф фон Беринг от Германия за работата му върху серумната терапия, специално за прилагането ѝ при дифтерия, с което отваря нов път за медицинската наука и дава на лекарите победоносно средство против болестта и смъртта. Миналата година Нобеловата награда за физиология или медицина спечели японецът Йошинори Осуми за откриване на механизмите на автофагия - процес за разграждане и рециклиране на клетъчни компоненти. Сред по-известните учени, получили Нобеловата награда за физиология или медицина, са: Иван П. Павлов (Русия), 1904 г., Роберт Кох (Германия), 1905 г., Александър Флеминг (Великобритания), 1945 г., Джордж Бидъл (САЩ), Едуард Тейтъм (САЩ), Джошуа Ледърбърг (САЩ), 1958 г., и други. С обявяването на Нобеловата награда за физиология или медицина в понеделник в Стокхолм започна Нобеловата седмица, съобщи сайтът nobelprize.org. Носителят на Нобеловата награда за физика ще бъде огласен на 3 октомври, за химия - на 4 октомври, за мир - на 6 октомври, за икономика - на 9 октомври. Датата за обявяване на лауреата на наградата за литература още не е уточнена. Всяка награда може да бъде присъдена най-много на трима номинирани. Тя се състои от златен медал, диплом и парична сума. Тази година паричната равностойност на наградата е 9 милиона крони (944 000 евро). По желание на Алфред Нобел (1833 -1896) наградите, носещи неговото име, са за най-важните открития в областта на физиката, химията, физиологията или медицината, за забележителни литературни постижения, за дейност в интерес на световния мир. Първата Нобелова награда е връчена в Сен Тропе през 1901 г. - пет години след смъртта на Алфред Нобел. Церемониите в Стокхолм и Осло, на които лауреатите получават наградите си, по традиция се насрочват на 10 декември, годишнината от смъртта на Нобел. ", "date": "2017.10.02", "title": "3-ма американци с “Нобел” за медицина -  за биочасовника (обзор)"}
{"url": "https://www.24chasa.bg/novini/article/6476695", "text": "Едни 150 млн. лв. се губят от приватизацията на Слънчев бряг по време на Тройната коалиция. Това обяви бургаският депутат и областен лидер на ГЕРБ Димитър Бойчев. Толкова постъпили от 2005 до 2009 г. по сметките на дружеството, което управлява най-големия ни черноморски укрорт, но после се оказало, че липсват. \"През 2009 г., когато сменихме борда с представители на БСП, тези пари ги нямаше и \"Слънчев бряг\" АД беше на червено с 10-15 млн. лв.\", твърди Бойчев. Изявлението депутатът направи по повод изявленията отляво, че най-добре е \"Слънчев бряг\" АД да се закрие като ненужно дружество, което се е превърнало в партийна хранилка. \"Много интересно е как БСП се упражняват на тема партийни хранилки. Къде са потънали тези 150 млн. лв. По силата на тогава действащия закон, пари от продажбата на хотели чрез Агенцията за приватизация са постъпвали в \"Слънчев бряг АД\", заяви Бойчев. И съобщи, че по случая имало прокурорска проверка и образувани дела, но не знаел докъде са стигнали. Бойчев призова по темата за бъдещето на Слънчев бряг да не се тръгва \"с рогата напред\", а да се подхожда много внимателно. \"Защото Слънчев бряг е емблемата на българия туризъм, който формира между 16 и 18% от БВП\", заяви депутатът. Според него проблемът не бил в ликвидацията на дружеството, а в управлението на инфраструктурата на курорта. Освен варианта за закриване на \"Слънчев бряг\" АД и прехвърляне на активите му към община Несебър, което обаче не можело да стане безвъзмездно, имало и втори. Дружеството да се запази в сегашния си вид, но част от данъците, които постъпват в кметството, да се връщат в него, заяви Бойчев.", "date": "2017.10.02", "title": "Депутат: Губят се едни 150 млн. лева от приватизацията в Слънчев бряг"}
{"url": "https://www.24chasa.bg/novini/article/6476845", "text": "Ученици опитаха да ограбят магазин “Билла” в центъра на София, наръгаха гард и му счупиха носа и зъб. Дръзката кражба станала в неделя следобед. Групичката била от 4-ма непълнолетни. Те сложили маски на лицата си, грабнали кухненски нож и се насочили към супермаркета на ул. “Пиротска”. Предвождал ги най-малкият - Виктор Лазаров, на 13 г. Момчетата използвали факта, че той е под 14 г. и не може да носи наказателна отговорност. Сред тях бил и 17-годишният Асен Матев, който държал ножа. Той действал с още 2 момчета под 18 г. Бандата нападнала гарда Александър Рачев и му счупила носа и горен преден зъб. Той натиснал паник-бутон и м омчетата хукнали да бягат. Скоро обаче Матев и Лазаров били заловени. Те издали приятелите си. Децата ще се отърват най-много с условни присъди.", "date": "2017.10.02", "title": "Банда деца   вилнее в  “Билла”, чупи  нос  на гард"}
{"url": "https://www.24chasa.bg/novini/article/6476841", "text": "Гаф на прокурорка остави на свобода известен автокрадец и съучастникът му, заловени с чуждо беемве. Стефка Панайотова от Софийската районна прокуратура объркала датата на престъплението и това мотивирало съда да пусне Георги Воденичаров-Кико, опитал да сгази полицай и хванат с над 35 000 лв. в дома си без мярка за неотклонение. Случаят ще бъде проверен, казаха неофициално от прокуратурата. Кико и помощникът му Николай Пеков-Пеката били хванати преди дни с краден джип беемве Х6. Прокурорката Стефка Панайотова обаче написала, че те укрили джипа по същото време, по което вече били задържани за престъплението. Така съдът пуснал мъжете с дълги досиета без мерки за неотклонение. Воденичаров от години работи за Светослав Петков-Лъвицата. По оперативни данни двамата са най-добрите в краденето на джипове “Рейдж Роувър” и “Инфинити”. Бургазлията бил обучен лично от Петков. Според полицаи в дома на Кико двамата събирали парите от крадените джипове. Така на 18 юли в жилището в тайник в стената били открити 35 000 лв. в дома си. На друго са намерени радиостанции на честотите на полицията, заготовки на ключове за коли и други уреди за кражби. полицаите открили и краден джип мерцедес. През февруари т.г. служители на МВР преследваха мъж с краден Рейндж Роувър. Той опита да ги сгази и избяга. Криминалистите бяха категорични, че зад волана е бил именно Воденичаров. През 2012 г. той наръга полицай, опитващ да му сложи белезници.", "date": "2017.10.02", "title": "Прокурорка бърка дати, пускат  автокрадец, опитал да сгази полицай и скатал 35 000 лв."}
{"url": "https://www.24chasa.bg/novini/article/6477053", "text": "Сперма от бик и пчели майки са сред най-особените пратки, с които са се сблъсквали родните куриери, пише в. \"Телеграф\". Това показала проверка на вестника в три от водещите фирми за превоз на всякакви пакети у нас. Адресантите също така хитруват и изпращат забранени вещи като ракия без бандерол, жива риба и карантия. \"Всеки ден има поне по една пратка, за която се чудим какво да я правим и какъв ли човек ще дойде да я прибере\", казва жена, която работи в офис за приемане и предаване на колети от 5 години. Един от най-интересните случаи със сигурност е когато идва плик на който пише \"сперма\". \"Оказа се, че е за разплод на крави, но все пак си беше събитие\", смее се тя.", "date": "2017.10.02", "title": "Сперма и пчели пращаме по пощата, жива риба сред най-абсурдните пратки у нас"}
{"url": "https://www.24chasa.bg/novini/article/6476896", "text": "Американската социална мрежа Фейсбук (Facebook) планира да наеме 1000 души, които да правят проверка на рекламите, за да се гарантира, че те отговарят на изискванията на компанията, предаде Ройтерс, цитиран от БТА. Фейсбук съобщи миналия месец, че хора от Русия са купили 3000 спорни от политическа гледна точка реклами в мрежата й в САЩ през месеците преди и след президентските избори през ноември 2016 година. Оттогава към концерна бяха отправени множество въпроси, както и призиви за засилване на регулацията от американските власти. Главният изпълнителен директор Марк Зукърбърг очерта мерки, които компанията планира да предприеме, за да попречи на правителства да се възползват от най-голямата социална мрежа в света. Фейсбук ще наеме над 1000 души и ще инвестира засилено в софтуер, за да отбелязва и сваля автоматично реклами, съобщи днес компанията. \"Проверката на реклами означава не само преглед на съдържанието им, но и на контекста, при който те са били купени и целената аудитория\", уточни тя. Социалната мрежа съобщи, че към края на 2016 г. е имала 17 048 служители, без подизпълнителите. През май тя обяви, че ще наеме още 3000 души през следващата година, за да ускори свалянето на видеа, показващи убийство, самоубийство и други актове на насилие. Подобно на други компании, които продават рекламно пространство, Фейсбук публикува условията си за допускане на реклами. Забранено е те да съдържат насилие, расова дискриминация или да насърчават продажбата на незаконни лекарства. При над 5 милиона рекламодатели обаче за компанията е трудно винаги да осигурява прилагане на условията си, отбелязва Ройтерс.", "date": "2017.10.02", "title": "Фейсбук наема 1000 души за проверка на реклами"}
{"url": "https://www.24chasa.bg/novini/article/6476825", "text": "Европейският съюз изрази съболезнования на близките на загиналите и съчувствие на пострадалите при атентата в американския град Лас Вегас, както и подкрепата си за американския народ и правителство за справяне с трагедията, предаде ТАСС, като се позова на изявление на външнополитическата служба на съюза. В този тежък момент ЕС стои рамо до рамо с американския народ и с американските власти, се казва в изявлението, цитирано от БТА. Папа Франциск нарече убийството на над 50 души в Лас Вегас \"безсмислена трагедия\", посочва Ройтерс. \"Дълбоко наскърбен, научавайки за стрелбата в Лас Вегас, папа Франциск праща уверенията си, че духом е с всички засегнати от тази безсмислена трагедия\", се казва в послание до Римокатолическия епископ на град Невада. Кметът на Париж Ан Идалго съобщи в Туитър, че светлините на Айфеловата кула тази вечер ще бъдат загасени в знак на траур за жертвите на стрелбата в Лас Вегас и на вчерашния терористичен акт в Марсилия, в който бяха убити две млади жени. \"Точно в полунощ довечера ще угасим светлините на Айфеловата кула в памет на жертвите на двете нападения. Така искаме да покажем своето единство\", заяви кметицата на френската столица, цитирана от ТАСС.", "date": "2017.10.02", "title": "ЕС подкрепи САЩ след атентата в Лас Вегас, папата го нарече безсмислена трагедия"}
{"url": "https://www.24chasa.bg/novini/article/6476833", "text": "След забележки на Агенцията за обществени поръчки, Агенция „Пътна инфраструктура“ прекрати обществената поръчка за проектиране и строителство на тунел „Железница“ на АМ „Струма“. Срокът за обжалване на решението за прекратяване е 10 календарни дни. Това съобщиха от АПИ на своя сайт. АПИ има готовност веднага след влизане в сила на решението за прекратяване на поръчката, да процедира провеждането на нова процедура за проектиране и строителство на тунел „Железница”. „Извършените промени в документацията на обществената поръчка бяха наложителни и извършени в допустимия срок по закон. Агенцията по обществените поръчки е счела, че те ще променят първоначално обявените условия пред участниците и поради тази причина е необходимо да прекратим процедурата и да я стартираме наново с вече нанесените корекции. АПИ като възложител отчита факта, че забавянето в рамките на две седмици е допустимо при реализацията на проекта, в сравнение с възможна корекция за сметка на държавния бюджет“, коментира председателят на Управителния съвет на АПИ инж. Дончо Атанасов.", "date": "2017.10.02", "title": "Търгът за тунел \"Железница\" на АМ \"Струма\" тръгва отначало"}
{"url": "https://www.24chasa.bg/novini/article/6476840", "text": "ФБР не смята, че нападателят, убил 50 души в Лас Вегас, е бил свързан с „Ислямска държава“, както твърди терористичната организация, предаде The Guardian, цитиран от \"Фокус\". Полицията е претърсила дома на нападателя, разположен на около 130 км. от Лас Вегас. Според агента на ФБР Аарън Рус, няма доказателства, че стрелецът е приел исляма, както твърди „Ислямска държава“ от своя пропаганден апарат „Амак“. „До момента сме определили, че няма връзки между нападението и международните терористични организации“, посочи той. Според полицията в Лас Вегас жертви на днешното нападение в града са 58 загинали и още 515 ранени, предаде AFP. „Броят на хората, загинали при нападението се е увеличил. В момента използваме числото 58 души“, заяви шерифът на Лас Вегас Джоузеф Ломбардо. „Броят на ранените – използваме числото 515“, добави той.", "date": "2017.10.02", "title": "Броят на загиналите в Лас Вегас - вече 58, ФБР: Няма международна връзка"}
{"url": "https://www.24chasa.bg/novini/article/6476630", "text": "Американски разузнавачи, които са работели под дипломатическо прикритие в посолството на САЩ в Куба, са сред пострадалите от звуковите атаки с неустановен източник, предаде Асошиейтед прес. Според източници на АП атаките започнали броени дни преди победата на Доналд Тръмп на президентските избори в САЩ през ноември м.г., но не е ясно дали разузнавачите са били първите засегнати или първите, които са сигнализирали за ставащото. Администрацията на Тръмп определи пострадалите 21 души като служители на посолството или \"членове на дипломатическата общност\". Според държавния секретар Рекс Тилърсън кубинските власти са уверили САЩ, че продължават разследването на инцидентите. Тилърсън уточни, че звуковите атаки са извършвани както на територията на официалните резиденции, така и в често посещавани от американците ресторанти. В петък държавният секретар на САЩ Рекс Тилърсън заяви, че в американското посолство в Хавана ще останат само малък брой служители, изпълняващи основни функции, докато кубинската страна не даде гаранции на Вашингтон, че дипломатите му ще са в безопасност. Издаването на визи бе преустановено за неопределен период. Пак в петък представител на Държавния департамент уточни, че пострадалите от атаките в Куба са били диагностицирани със загуба или нарушение на слуха, безсъние, както и главоболия и проблеми със зрението и ориентацията.", "date": "2017.10.02", "title": "Американски разузнавачи са пострадали от звуковите атаки в Куба"}
{"url": "https://www.24chasa.bg/novini/article/6476659", "text": "Организации на глухите в България настояват жестовият език да бъде признат за официален в страната и да се запише в Конституцията. На пресконференция в националния пресклуб на БТА представители на различни организации на хора с увреден слух заявиха, че е необходимо да се приеме и закон за жестовия език. Председателят на Съюза на глухите в България Николай Нинов обясни, че преди изготвянето на проектозакон е необходимо да се изчакат резултатите от национално научно изследване на българския жестов език, което е възложено от Министерството на образованието и науката. Резултатите трябва да са готови до края на октомври. Целта на изследването е да докаже, че средството за комуникация на глухите хора е език, отговарящ на всички норми на лингвистиката, обясни Митко Якимов от Фондация \"Глухи без граници\". По думите му това ще даде основа за следващата стъпка - признаване на жестовия език за официален чрез Конституцията, както и за изработването на закон за жестовия език. Изследването има за задача и да уеднакви жестовите знаци в цялата страна, впоследствие ще се издаде и речник на българския жестов език, допълни Якимов. Достъпът до информация във всички сфери на обществения живот в България, особено в образованието, е основен проблем за хората с увреден слух у нас, отбеляза той. Според него признаването на езика ще помогне за решаването на този проблем. Хората с увреден слух имат нужда от повече преводачи, включително в болниците, от въвеждането на субтитри в програмите на телевизиите, от достъп до телефон 112. Няма официална статистика, но по неофициални данни хората с увреден в различна степен слух са около 100 000, каза Николай Нинов. Хората, които владеят жестов език у нас са около 15 000. Нинов отбеляза, че за първи път 12 организации на хора с увреден слух у нас са организирали и отбелязали заедно международната седмица на глухите в края на септември. Продължаваме заедно, потвърдиха в края не пресконференцията участниците.", "date": "2017.10.02", "title": "Организации на глухите в България искат жестовият език да се признае за официален"}
{"url": "https://www.24chasa.bg/novini/article/6476660", "text": "Сигнал до главния прокурор Сотир Цацаров внесоха евродепутатът и заместник-председател на ВМРО Ангел Джамбазки и народният представител от Обединени патриоти Александър Сиди. В него те настояват прокуратурата да се самосезира по повод дейността на организацията Български хелзинкски комитет /БХК/. Това съобщиха от пресцентъра на ВМРО, цитирани от БТА. Патриотите от ВМРО са настояли да бъде извършена проверка кой финансира БХК и дали финансиращият орган работи за чужди държави. Поводът да се обърнат към главния прокурор е писмо от председателя на БХК Красимир Кънев до евроинституциите, в което се настоява да не бъде одобрена кандидатурата на България за домакин на Европейската агенция по лекарствата, защото щели да бъдат нарушени права на лица с различна сексуална ориентация, посочиха от партията. Според Джамбазки и Сиди действията на БХК са насочени срещу интереса на страната ни. \"Твърдо сме убедени, че високообразованите специалисти от Агенцията ще дойдат да работят в България, а не да демонстрират своята сексуална ориентация. Отделно от това уверени сме, че в иначе широките правомощия и компетенции на лидерите на демократично устроения Европейски съюз, до които е адресирано въпросното писмо, не включват извънработните занимания и най-вече личния живот на тези хора\", е записано в сигнала на Джамбазки и Сиди.", "date": "2017.10.02", "title": "ВМРО сезира Цацаров за \"антибългарска дейност\" на Българския хелзинкски комитет"}
{"url": "https://www.24chasa.bg/novini/article/6476633", "text": "Със сълзи и ярост приключи съдебното заседание в Бургаския окръжен съд за мерките на задържаните Тодор Давидов-Гринго и Стефан Сливков. След като чу от съдията, че остава зад решетките, Гринго се ядоса, а любимата му Софи Маринова избухна в плач. Тодор понечи да целуне певицата в съдебната зала, но охраната не му позволи. Невинен съм, в ареста ме бият, крещеше полуделият  Гринго, когото охраната едва одържаше. Наложи се освен петимата униформени, които го охраняваха по време на заседанието,  да се вика подкрепление. Заедно със Софка ридаеше и баба му при която младият мъж живее в Айтос. Макар днес съучастникът на певеца Стефан Сливков пое изцяло вината за изнудването на айтоския бизнесмен Асен Атанасов, твърдейки, че Гринго няма нищо общо, съдия Яни Гайдурлиев остави и двамата зад решетките. Най-тежката мярка е прекалена, ясно е, че дори и да бъде осъден на по-късен етап, Тодор Давидов ще получи условна присъда, коментира адвокатът му Красимир Кацарски. Според прокуратурата има достатъчно доказателства, които уличават Тодор Давидов и Стефан Сливков.  Двамата са обвинени в изнудване, като любимият на Софи Маринова бил подбудител и помагач, а Сливков директен извършител. Мишената бил айтоски ибзнесмен, изнудван за 50 000 лв. Решението на Бургаския окръжен съд е окончателно.  ", "date": "2017.10.02", "title": "Сълзи и ярост в съда - оставиха Гринго зад решетките, той бесен"}
{"url": "https://www.24chasa.bg/novini/article/6476682", "text": "„Дигиталната тема е навсякъде. Основен приоритет на Българското председателство, а и развитието на българската икономика, е да бъде дигитално. Ако искаме да бъдем успешни, подготвен и ефективни, трябва да бъдем обезпечени с добра експертиза. Потвърждавам, че можем да създадем тематични клъстери и експерти на правителството да работят с професионалистите по дигиталната икономика от бизнеса. Само с общи усилия можем да създадем добро законодателство“. Това заяви министър Лиляна Павлова на конференцията „Европа – начело на дигиталната трансформация: Българското председателство на Съвета на ЕС 2018“, организирана от Американската търговска камара. Това съобщиха от пресцентъра на Министерството на Българското председателство на Съвета на ЕС 2018. Министър Павлова представи петте приоритета на председателството в дигиталната икономика. Сред тях е максималното подобряване на свързаността във всичките й измерения, включително и подкрепяне инициативата на председателя на Европейската комисия Жан-Клод Юнкер – „WiFi For All“. Друг приоритет е развитието на един конкурентоспособен, добре функциониращ дигитален единен пазар. „С еврокомисар Мария Габриел ще можем да работим заедно по приемането на стратегията за киберсигурност, която ще ни даде възможност да „отпушим“ функционирането, създаването и прилагането на единния дигитален пазар“, уточни министър Павлова. Икономика, базирана на свободен поток на данни, е друг от приоритетите на Българското председателство. Сред основните теми е и осъвременяване на законодателството и директивите за телекомите и защитата на личните данни. България ще работи и за приемането на общоевропейския план за електронно управление, както и по директивата за защита на авторското право. „Няма да е лесна задачата да отстоим националния интерес и в същото време да спазим ангажимента, който сме декларирали като председателстващ - да бъдем максимално балансирани и неутрални в търсенето на компромис и консенсус по тези нелеки задачи“, каза още министър Павлова. „Българското председателство има и един по-широк приоритет и ако излезем извън чисто дигиталния дневен ред, даваме по-широка заявка - да бъдем Балканско председателство. За нас европейското бъдеще на Западните Балкани е изключително важна тема, ще я търсим във всяко един досие, за да бъдат адекватно включени всички държави от този регион. Залагаме на дигиталната свързаност. Пример за това е отпадането на роумниг таксите за държавите в региона“, допълни министърът.", "date": "2017.10.02", "title": "Павлова: Може да има клъстери, в които да се работи по дигиталната икономика"}
{"url": "https://www.24chasa.bg/novini/article/6476676", "text": "Двама атентатори самоубийци нападнаха полицейски участък в сирийската столица Дамаск, при което загинаха най-малко 10 полицаи и цивилни, предаде Ройтерс, цитирайки информация на държавната телевизия. При атентата са загинали най-малко петима полицаи и 10 цивилни, съобщи руската информационна агенция РИА, цитирана от Ройтерс. По данни на подкрепящата Дамаск телевизия \"Ал Маядин\" атентатът е извършен от четирима екстремисти. По-рано сирийски държавни медии съобщиха за взрив в столичния квартал Мидан. Засега никой не е поел отговорност за нападението, предаде БТА.  Неправителствената организация Сирийски център за наблюдение на правата на човека съобщи, че първата от двете експлозии е била на кола бомба, предаде Франс прес. След това атентатор самоубиец е задействал пояса си с експлозиви. Организацията съобщи и за възможна трета експлозия, дело на втори атентатор самоубиец. Атентатите са рядкост в сирийската столица, контролирана от режима на президента Башар Асад, отбелязва АФП. Градът понякога е подлаган на обстрел от бунтовниците, които контролират някои части от околността. През декември миналата година в столичния квартал Мидан беше извършен самоубийствен атентат срещу полицейски участък, при който бяха ранени трима полицаи.", "date": "2017.10.02", "title": "Извършиха двоен самоубийствен атентат срещу полицейски участък в Дамаск"}
{"url": "https://www.24chasa.bg/novini/article/6476689", "text": "Дългоочакваният ремонт на пътя Малко Търново - Царево започва догодина. Това обяви бургаският депутат Ивелина Василева на първия отчет пред медиите след лятната ваканция за работата на бургаските избраници от ГЕРБ. Василева получила уверение от АПИ, че до края на 2017 г. ще бъде изготвен техническия проект за рехабилитация на 56-километровата отсечка, която дава директен излаз на пограничната община към морето. След това щяло да се пристъпи към процедура към възлагане на същинския ремонт. Според разчетите на пътната агенция той щял да струва 19,6 млн. лв. Шосето не е пипано откакто е построено преди 40 г. Ремонтът на пътя е много важен за местната икономика и целогодишното развитие на туризма в района, заяви депутатът Диана Саватева. Още другата седмица пък започва работа на терен по изграждането на обхода на Ахелой, съобщи областният лидер на ГЕРБ Димитър Бойчев. Срокът на изпълнение на четирилентовия път бил една година, но за туристическия сезон догодина имало вероятност фирмата изпълнител да пусне едното платно, за да се разтовари трафика Бургас-Слънчев бряг още идното лято. Междувременно Саватева уточни, че отпуснатите наскоро от правителството 8 млн. лв. за укрепване на свлачища в региона ще отидат по две направления - за Сарафово и крайбрежната алея от Солниците до местността Кюшето, както и за буната на централния плаж в Царево, без която той ще изчезне. Депутатът съобщи, че се подготвя и Ден на културата на Бургас в парламента с участието на общината, в който ще бъде наредена изложба на голям бургаски художник.", "date": "2017.10.02", "title": "Малко Търново получава излаз на море след ремонт на път за 20 млн. лева"}
{"url": "https://www.24chasa.bg/novini/article/6476664", "text": "Пропагандно видео от „Ислямска държава“, което е публикувано през май, предупреждава за терористична атака на бул. Лас Вегас Стрип. Във видеото, терористичната организация призовава за мъж, готов да прегази \"неверниците\", които не проповядват исляма, или да нападне с нож хора във Вегас, пише \"Дейли Мейл\". Все още не е потвърдено, че атаката във Вегас, в която загинаха над 50 души, а други 406 бяха ранени, е дело на ИДИЛ. Но според изданието 44-минутното видео би могло да „говори“ за потенциален джихад.", "date": "2017.10.02", "title": "Видео, публикувано през май от ИДИЛ, предупреждава за атаката във Вегас (Видео)"}
{"url": "https://www.24chasa.bg/novini/article/6476700", "text": "34-годишен мотоциклетист е с опасност за живота след катастрофа в с. Езерово край Варна. Това съобщиха от пресцентъра на ОДМВР – Варна. Инцидентът е регистриран около 08.30 часа тази сутрин. Изпратеният на мястото полицейски екип е установил, че в с. Езерово, община Белослав, 34-годишен водач на мотоциклет, движейки се в посока Варна, на ляв завой губи контрол над мотоциклета и самокатастрофира в крайпътна канавка. Водачът е откаран в болница, където е установена съчетана травма, настанен е в „Реанимация“, има опасност за живота му. Образувано е досъдебно производство.", "date": "2017.10.02", "title": "Мотоциклетист е с опасност за живота след катастрофа във варненско село"}
{"url": "https://www.24chasa.bg/novini/article/6476708", "text": "Терористичната организация Ислямска държава пое отговорността за стрелбата в Лас Вегас, при която загинаха най-малко 50 души и бяха ранени над 400, предаде Ройтерс, цитиран от БТА. \"Нападението в Лас Вегас беше извършено от войник на Ислямска държава и в отговор на призива да се нападат държавите от коалицията\", заяви пропагандната агенция Амак на джихадистката групировка, визирайки водената от САЩ коалиция за борба с Ислямска държава. \"Нападателят от Лас Вегас прие исляма преди няколко месеца\", добавя Амак. Жената, задържана във връзка със стрелбата в Лас Вегас, е австралийка, предаде ДПА. Смята се, че тя е била приятелка на 64-годишния Стивън Падок, извършил нападение срещу кънтри концерт в Лас Вегас. Тя е на 62 години и се е преместила в САЩ преди около 20 години. Всички обвинения срещу приятелката на Падок са свалени. Самият той не е бил познат на полицията и не е нарушавал закона, с изключение на дребни нарушения на правилата за движение, предаде ТАСС. По последни данни Падък е родом от селището Мъскийт в щата Невада, намиращо се на около 140 км североизточно от Лас Вегас, съобщава ДПА. Двама висши американски служители казват, че няма доказателства, че стрелецът е свързан с каквато и да е международна терористична група, предаде Ройтерс. Както писахме по-рано пропагандно видео от „Ислямска държава“, което е публикувано през май, предупреждава за терористична атака на бул. Лас Вегас Стрип. Във видеото, терористичната организация призовава за мъж, готов да прегази \"неверниците\", които не проповядват исляма, или да нападне с нож хора във Вегас, пише \"Дейли Мейл\".                                                                                                                                                                                                                                                                                                                       ", "date": "2017.10.02", "title": "\"Ислямска държава\" пое отговорност за стрелбата в Лас Вегас (Обновена)"}
{"url": "https://www.24chasa.bg/novini/article/6476699", "text": "\"Няма дилема има или не двоен стандарт при храните при българите. Те го знаят от личен опит. Доста проучвания се направиха, както и аз като омбудсман с помощта на майки в различни европейски стоки. Оказа се, че детските храни са с по-нискокачествени съставки в София, което не кореспондира с цените им\". Това заяви омбудсманът Мая Манолова в тв предаването \"Лице в лице\" по  , която изпрати днес петиция до Европарламента за двойния стандарт при храните. \"Писах на всички евроинституции, проведох много срещи. И официалните отговори изобщо не бяха обнадеждаващи - ставало въпрос за минимални отклонения, за местни вкусове и дори - в края на краищата храните не са отровни. След натиска на страните от Вишеградската четворка имаше обрат и в позицията на г-н Юнкер\", каза тя. \"В петицията, която направихме, настояваме въпросът да се разгледа от Европарламента и да се създаде ново европейско законодателство. Няма още директива за производството на храни. В нея трябва да бъде забранено предлагането на едни и същи стоки от едни и същи производители в различни страни с различно качество. Единен европейски орган трябва да упражнява контрол. Ако няма промени в еврозаконодателството, съм готова да се ангажирам с европейски референдум с граждани от 7 държави, което автоматично ще доведе до промени в еврозаконодателството\", допълни Манолова. ", "date": "2017.10.02", "title": "Манолова: Ако няма еврозаконодателство за двойния стандарт при храните - референдум"}
{"url": "https://www.24chasa.bg/novini/article/6476720", "text": "Лазар Карадалиев, който е адвокат на Цветан Василев и собственика на \"Емко\" Емилиян Гебрев е с обвинение за участие в престъпна група, която се занимавала с контрабанда на цигари, съобщи за \"24 часа\" говорителят на главния прокурор Румяна Арнаудова. „Обвинението на Карадалиев е в рамките на разследване на Специализираната прокуратура, което е започнало преди повече от една година.  Деянията са от 2011 и 2012 г. Има установени множество камиони с цигари без бандерол, които са внесени от Гърция към България. Самият г-н Караделиев, неговото участие в групата се е изразявало основно в посрещане и насочване на камионите, не само като траектория на придвижване на траекторията на страната, но и като място за разтоварване“, каза още Арнаудова.  Престъпната група се състояла от 4-ма. Засега адвокатът не е сочен за лидер. От прокуратурата отрекоха бандата да има общо с банкера беглец Цветан Василев.  Карадалиев е на свобода срещу подписка.  \"Това е поредната поръчка, която прокуратурата прие да изпълни, е насочена към мен като последица от моите действия в защита на Цветан Василев\", защити се в писмо до медиите Карадалиев.  Адвокатът казва още: \"Считам, че дискредитирането ми е с цел омаловажаване на защитната позиция на Цветан Василев и уповаване на единствения, необорим аргумент според главния прокурор Цацаров. Както е казал Сталин „Има човек, има проблем“. При тази Сталинистка прокуратура, съм наясно с всички негативни последствия, които ще рефлектират върху мен, но няма да мълча и безгласно да приема потъпкването на европейските ценности, конституционните права и основното право, което всеки български гражданин има, а именно правото на защита\". Карадалиев е един от адвокатите на Цветан Василев. Неведнъж е пускал сигнали във ВСС срещу наблюдаващия прокурор по делото КТБ Иван Гешев, че погазвал презумпцията за невиновност след интервюта по случая. Съдебните кадровици обаче не откриха нередности в поведението Гешев. Колеги на адвоката разказват, че е той е много близък с Василев и че се грижи за имоти, които публична тайна е, че са на банкера.", "date": "2017.10.02", "title": "Обвиниха адвокат на Цветан Василев за банда за контрабанда на цигари"}
{"url": "https://www.24chasa.bg/novini/article/6476739", "text": "Директорът на Областната дирекция за безопасност на храните в Разград д-р Илиян Драмалиев съобщи днес за съмнителен случай на антракс в Разградско, по който работят съвместно с РЗИ-Разград, съобщи БТА. Става въпрос за овцевъд от село Трапище, на когото са починали 6 овце. При аутопсията са се установили признаци, наподобяващи антракс и затова проби от две животни са изпратени в лаборатория в столицата. Резултатите са отрицателни, но междувременно 45-годишният мъж е проявил признаци на заболяването и в събота е приет в Инфекциозното отделение на разградската болница. Съмненията са за кожна форма на антракс, като до два дни се очакват лабораторните резултати относно това дали наистина става въпрос за това заболяване или не. Под наблюдение на личния си лекар е майката на овчаря, както и двете му дъщери, които живеят в Русе и на практика не са били контактни по време възникването на заболяването. Инкубационният период на кожната форма на антракс е 20 дни.", "date": "2017.10.02", "title": "Животновъд от Разградско със съмнения за антракс, след като умряха 6 овце"}
{"url": "https://www.24chasa.bg/novini/article/6476727", "text": "Нов рекорд по посещения регистрира сайтът на \"24 часа\" през септември, показват данните на Gemius на месечна база - посетен е от 2 048 128 потребители . Това е най-високият резултат, постиган от създаването на 24chasa.bg, а прогнозата за октомври е още по-висока. Реално читателите ни са повече, защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Предишният рекорд беше през юли, когато в сайта са чели 1 996 331. За пръв път през тази година посещенията в 24chasa.bg през летните месеци не намаляват, а растат.  В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 40 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  Най-много  медийни канали  има брандът „24 часа” – общо 10, между които десктоп и мобилни сайтове, фейсбук и туитър канали, както и други мултимедийни платформи.   Според данните на Gemius за юли мобилният сайт на „24 часа” –  ,  . Десктоп вариантът на „24 часа”  е в Топ 3. Още един от сайтовете на МГБ – на  , е номер 1 в своя сегмент, показват данните на Gemius. Неговото съдържание се разпространява чрез 5 онлайн платформи. Всички останали сайтове от групата на МГБ имат ръст през тази година, като при повечето той е двуцифрен.", "date": "2017.10.02", "title": "Нов рекорд за сайта на \"24 часа\" - 2 048 128 са чели през септември"}
{"url": "https://www.24chasa.bg/novini/article/6476774", "text": "Стивън Падок, мъжът, открил стрелба по зрители на концерт в Лас Вегас и убил 50 души, преди да извърши престъплението е играл в казиното на хотел \"Мандалей бей\" и е използвал личен документ на съпругата си, което се намирала извън САЩ. Това разказа пред телевизия Си Би Ес заместник-шерифът на Лас Вегас, предаде ТАСС, цитирана от БТА. Регистрирайки се в хотела, Падок е използвал собствените си документи, но поне в един от случаите в зоната с игралните автомати е използвал удостоверението за самоличност на жена си. Тя се намира в чужбина, властите са разговаряли с нея и тя е извън подозрение. Падок откри огън от хотелската си стая, намираща се на 32 етаж на хотела, по зрители на концерт на открито. Най-малко 50 души са убити, а в болница са откарани 406. В стаята на Падок, която се е самоубил, преди в нея да нахлуе полицията, са намерени десет единици оръжие. Стивън Падок е обичал да ходи в казината, за да играе там, разказа брат му Ерик пред телевизия Ен Би Си Нюз, предаде Франс прес. Ерик казва, че не му е било известно брат му да има някакви религиозни убеждения. Според телевизия Ей Би Си Стивън Падок е бил счетоводител и е притежавал сертификат за правоуправление на самолет, както и разрешително за лов, издадено от щата Арканзас. Братът на Стивън Падок разказа, пред Ен Би Си, че Стивън е бил пенсионер. Той е живеел в град Меските с около 18 000 жители на около 120 километра североизточно от Лас Вегас в щата Невада на границата с щата Аризона. Преди време Стивън Падок подал жалба срещу казино в Лас Вегас, защото се подхлъзнал и паднал на пода в него, но после в крайна сметка оттеглил жалбата си, пише в. \"Лас Вегас ривю джърнъл\".", "date": "2017.10.02", "title": "Атентаторът от Лас Вегас играл преди стрелбата в казиното на хотела си"}
{"url": "https://www.24chasa.bg/novini/article/6476751", "text": " \"Това действие е акт на чисто зло\", това заяви американският президент Доналд Тръмп относно стрелбата в Лас Вегас. Той заяви, че страната изпитва тъга и шок от трагедията в Лас Вегас и похвали усилията на полицията, която откри за минути нападателя на 32-ия етаж на хотел и щурмува стаята му. \"Искам да благодаря на полицията в Лас Вегас и на всички, които са оказали първа помощ на пострадалите и са спасили толкова много животи. Скоростта, с която те работиха, беше невероятна и предотврати загубата на милиони животи. Благодарение на нея успяхме да открием стрелеца толкова бързо, за което ще сме вечно благодарни. Това е доказателство какво означава истински професионализъм\", заяви Тръмп. \"Стотици посрещнаха утрото със загуба. Ние сме тук с вас и се молим за вас. Молим се и за ранените, за тези, които са в болница\", изрази съболезнования президентът. Тръмп е разпоредил знамената в Белия дом и над американските правителствени учреждения в страната и зад граница да бъдат спуснати наполовина заради трагедията в Лас Вегас. \"Ще посетя Лас Вегас в сряда, за да се срещна с властите, както и със семействата на загиналите\", заяви президентът Тръмп.  \"Мелания и аз се молим за всеки американец, загубил някой обичан в тази атака. Молим се цялата нация да се обедини и да открие мир. Молим се за деня, в който злото ще бъде победено и ще се отървем от страха. Бог да благослови Америка\", допълни още Тръмп.", "date": "2017.10.02", "title": "Тръмп нарече стрелбата в Лас Вегас абсолютно зло (Видео)"}
{"url": "https://www.24chasa.bg/novini/article/6476082", "text": "Бившият директор на полицията в Добрич Веселин Колев вече е обвиняем, информира прокуратурата. Според обвинението в периода 17 април 2015 г.- 1 юни 2016 г. той отправил закана с убийство, принуждавал и склонявал вещи лица да дадат невярно заключение. Обвинението на Колев е в резултат на събрани доказателства при разследването срещу бившия народен представител Живко Мартинов от Добрич. Веселин Колев е обвинен за това, че на 19 септември 2017 г. се заканил на основния свидетел по обвиненията срещу Живко Мартинов. Отправил му нецензурни думи и го заплашил, че ще го убие, ако отново свидетелства срещу Мартинов. Веселин Колев насочил пръст към свидетеля, имитирайки насочен пистолет и му отправил заплашителни жестове. Прокуратурата твърди и че преди време Колев принудил двама пътни полицаи да не глобяват шофьор на микробус за извършено нарушение по Закона за движение по пътищата и да не му съставят акт или фиш. В хода на разследването са събрани доказателства и за това, че през 2015 г. Веселин Колев е подбуждал три вещи лица да дадат невярно заключение, като случаят е особено тежък. Трите вещи лица са били назначени от Окръжния съд, за да изготвят тройна трасологична експертиза по дело за причиняване на смърт по непредпазливост при управление на превозно средство.", "date": "2017.10.02", "title": "Привлякоха като обвиняем бивш шеф на полицията в Добрич за заплахи"}
{"url": "https://www.24chasa.bg/novini/article/6476099", "text": "Все по-голяма част от проверките на НАП за отчитане на оборотите и издаване на касови бележки ще се извършват след 17,30 ч. в делнични дни, нощем и в почивните и празнични дни, съобщиха от пресцентъра на Националната агенция по приходите. Промяната в работното време на данъчните влиза в сила веднага, като инспекторите, които извършват т.нар. оперативни проверки вече ще работят на смени. Причина за мярката са данни от компютърната система на дистанционната връзка на всеки касова апарат в страната със сървърите на НАП, които сочат, че надвечер и в почивните дни търговските обекти отчитат значителен спад на оборотите. Контролната кампания по Черноморието също е потвърдила, че има случаи, в които спазването на данъчните изисквания рязко намалява в часовете, различни от официалното работно време на НАП. Едновременно с промяната в работния режим на инспекторите, към екипите, извършващи проверки се присъединяват и стотици служители на НАП, които по принцип се занимават с обслужване на клиенти или събиране на просрочени дългове. По този начин контролният капацитет на ведомството се увеличава значително, позволявайки по-пълно и всеобхватно наблюдение на търговската дейност. Основното внимание на инспекторите е фокусирано върху издаването на касови бележки и съответствието на парите в касите на търговците с отчетеното на фискалните устройства. През 2017 г. за пръв път беше въведено и запечатването на обекти за данъчни нарушения, припомнят от приходната администрация. Сигнали за неиздаване на касови бележки могат да се подават денонощно на имейл infocenter@nra.bg или на телефона на НАП 0700 18 700.", "date": "2017.10.02", "title": "Проверките на НАП все по-чести нощем и в почивните дни"}
{"url": "https://www.24chasa.bg/novini/article/6476098", "text": "\"Комисията по досиетата е вече в миналото ми. Продължавам напред!\" Това написа във фейсбук профила си депутатът от ГЕРБ Антон Тодоров.  Минути преди това той е публикувал и преразказ на   от която се вижда, че партията на практика се отказва да предложи неговата кандидатура за председател на комисията.  ПГ на ГЕРБ предлагаме отмяна на приетото Решение за приемане на процедурните правила за избор на нов състав на Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия, пише в декларацията. . БСП пък предложи комисията да се закрие. ", "date": "2017.10.02", "title": "Антон Тодоров сам се отказва да оглави Комисията по досиетата"}
{"url": "https://www.24chasa.bg/novini/article/6476123", "text": "\"Корнер\" в Русе е ресторант, в който се предлага предимно българска кухня. Всеки ден клиентите имат избор от обедно меню от 6 ястия и 6 различни супи. Ако те не им допадат, могат да си харесат нещо друго от разнообразния бар лист. Храната всеки ден е прясно приготвена и на добра цена и клиентите го оценяват. Ресторантът вече трета година редовно се посещава от работещите в съседните фирми. За собственичката Мирослава Пеева е комплимент, че хората, които от първия ден идват да се хранят в \"Корнер\", продължават да го правят и днес. Именно за това тя поставя гостите си винаги на първо място. \"Клиентите показват какво желаят и винаги се съобразяваме с техните предпочитания. „Клиентът винаги е номер едно\", е мотото на Мирослава. - Преди 3 години отворих ресторанта. В района, в който работя - до Дунав мост, нямаше такова заведение. Ние се занимаваме и с друг бизнес и наблюдавайки отстрани хората, решихме, че има нужда. - Преди това съм работила в заведение и ми допадна работата. След години ми се отдаде възможност и отворих собствен ресторант. - Научих, че лесно няма. Има голяма разлика между това да работиш за други хора и за себе си. Когато работиш за себе си, е много по-трудно. Не е лесно да разчиташ на други хора. - Трудните моменти са всеки ден. Хората си мислят, че когато имаш бизнес, можеш да спиш по цял ден, да ходиш по почивки. Няма такова нещо. Няма начало, няма край. Даже в началото ми беше по-лесно, защото не работих с други хора, а разчитах на себе си. Сама го проектирах, сама го разработих, всичко си измислих сама. Дори относно храната, която предлагаме - аз решавам как да се овкусява, как да се предлага. Най-трудното за мен е да намеря персонал - хора, които имат желание за работа. - Няма определени критерий. Желателно е да са приветливи, симпатични млади хора, да имат желание за работа. Това е основното. - Основното са заплатите. При нас те са много по-високи от останалите заведения в града. Служителите ми получават достатъчно. И се задържат при нас, не сменям персонала. - Времето ще покаже, няма нищо сигурно. Но се надявам да отворя още заведения, дори извън България - трябва да сме оптимисти.", "date": "2017.10.02", "title": "Ресторант в Русе с обедно меню всеки ден от 6 ястия и 6 супи"}
{"url": "https://www.24chasa.bg/novini/article/6476127", "text": "Британско изследване след 1989 офис служители установи, че обичайният 8-часов работен ден е излишно дълъг, защото хората са продуктивни само 2 часа и 53 минути на ден, съобщи в. \"Дейли мирър\", цитиран от БТА.  През останалата част от времето хората сърфират в интернет или бъбрят с колеги. Анкетата на компанията \"Ваучър клауд\" установи точно как запълват времето си. Офис служителите проверяват какво става в социалните медии средно по 44 минути на ден. Те отделят 1 час и пет минути, за да четат новините. С колегите си бъбрят неслужебно по 40 минути. Топли напитки правят по 17 минути. Почивките за пушене убиват още 23 минути. Текстовите съобщения отнемат 14 минути, 18 минути хората разговарят по телефона с приятели и роднини, вместо да работят. Мнозина си търсят почти всеки ден и нова работа - по 26 минути. За похапване и приготвянеeние на храна се отделят съответно 8 мин. и 7 мин.", "date": "2017.10.02", "title": "Изследване показа, че работният ден трябва да продължава само три часа"}
{"url": "https://www.24chasa.bg/novini/article/6476135", "text": "На 3 октомври (вторник) в 10.00 часа ще се състои церемония по откриването на съвместния ГКПП \"Кайнарджа – Липница\". Това съобщиха от пресцентъра на МВР. Съгласно Регламент на Европейския парламент българските и румънските гранични полицейски органи следва да прилагат съвместен контрол на общите граници, при който преминаващите през сухопътните гранични пунктове лица и превозни средства следва да бъдат спирани само веднъж с цел извършване на проверки при влизане и излизане. От 2007 г. е в сила и междуправителствено споразумение на България и Румъния за съвместен контрол за преминаване на границата.                                                                                                                                                                                                                                                                                                                       ", "date": "2017.10.02", "title": "Откриват ГКПП \"Кайнарджа – Липница\" утре"}
{"url": "https://www.24chasa.bg/novini/article/6476139", "text": "Поради изпълнение на строително-ремонтните дейности на площада пред НДК, извършвани от Столична община, се налага временно да бъде затворен Централен вход на НДК, съобщиха от пресцентъра на НДК. До приключването на ремонта основен вход на НДК ще бъде вход А4. Той се намира откъм бул. „Витоша” над Нов театър – НДК между вход А3 и Зала 42. Отворени за посетители са и вход АЗ откъм паркинга, както и вход А2 откъм бул. „Фридьоф Нансен” непосредствено до входа на Литературен клуб „Перото”. НДК обръща внимание на всички посетители да си планират повече време и да идват по-рано на събитията, за които са закупили билети. Междувременно Билетният център работи на пълен капацитет в кино „Люмиер Лидл” с работно време от 9:00 до 20:30 часа. На разположение е и новата онлайн система на НДК за резервация на билети: ", "date": "2017.10.02", "title": "НДК с нов главен вход, докато приключи ремонта"}
{"url": "https://www.24chasa.bg/novini/article/6476161", "text": "До момента няма официални данни за пострадали българи при нападението в Лас Вегас, САЩ. Това съобщиха от Министерство на външните работи. Българското генерално консулство в Лос Анджелис е в постоянен контакт с местните власти и към момента няма информация за пострадали български граждани при стрелбата в по време на концерт в Лос Анджелис, при която са убити повече от 50 души и ранени над 200.", "date": "2017.10.02", "title": "Няма данни за пострадали българи при нападението в Лас Вегас до момента"}
{"url": "https://www.24chasa.bg/novini/article/6476158", "text": "На 1 октомври, около 18.30 часа, на първокласен път в посока Плевен, служители на сектор „Пътна полиция“ при областната дирекция спрели за проверка лек автомобил, собственост и управляван от 40-годишен мъж от областния град. Това съобщиха от пресцентъра на МВР, предаде \"Фокус\". При претърсването са намерени 1000 кутии (20 000 къса) цигари без бандерол. Уведомен е дежурен прокурор при Районна прокуратура – Плевен. Продължава работата по образуваното досъдебно производство по чл. 234 от НК.", "date": "2017.10.02", "title": "Иззеха 20 000 къса цигари без бандерол в Плевен"}
{"url": "https://www.24chasa.bg/novini/article/6476210", "text": "Оперетата се заражда като отговор на разрушенията от войната и вярата, че животът е по-силен от смъртта, а музиката, играта, смехът и любовта са много по-силни от омразата. Това заяви Илияна Йотова на честването по случай 100 години Национален музикален театър \"Стефан Македонски\", което се провежда под патронажа на вицепрезидента, съобщиха от Прессекретариата на президента. „Тази институция вече един век показва своята уникалност с богатството и разнообразието на своя златен фонд, в който традиция и авангардност са заедно в името на голямото изкуство“, каза Илияна Йотова. Вицепрезидентът отбеляза, че творческите усилия, вдъхновение и отдаденост на десетки композитори, изпълнители, режисьори, сценографи и всички, които свързаха съдбата си с оперното изкуство, направиха възможен този празник. В Световния ден на музиката, Илияна Йотова припомни за първите роли от “Маркиз Бонели”, изнесено през далечната 1918 година. Вицепрезидентът изказа своята почит към делото и амбицията на Надя Хаджииванова, Генчо Марков, Донка Палазова, Мара Чуклева, Пепча Шмаха-Огнянова, Стефан Македонски, Генчо Марков, Мими Балканска, Асен Русков, Лиляна Кошлукова, Лиляна Кисьова, Видин Даскалов и много други, чиито имена винаги ще греят със силата на таланта и музиката. Като държава и граждани сме техни длъжници. Ако красотата наистина спасява света, трябва да спасим красотата, за да спасим и света, в който живеем, изтъкна Илияна Йотова. По думите на вицепрезидента изпълнената със зала зрители показва възхищението и уважението към това изкуство. И това е най-важното признание за останалите, които са на сцената, в чиито роли винаги ще играят повтарящите се роли на човешките съдби, а в репликите ще открива всяко поколение, всеки път човешките чувства и ценности.", "date": "2017.10.02", "title": "Йотова е патрон на 100-годишнината на Музикалния театър"}
{"url": "https://www.24chasa.bg/novini/article/6476191", "text": "Стефан Сливков от Сандански - съучастникът на Тодор Давидов-Гринго, пое цялата вина и заяви в Бургаския окръжен съд, че любимият на Софи Маринова е невинен. \"Аз признах истината. Първоначално бях под психически тормоз. Искам да помоля за по-лека мярка за Тодор, той е невинен. Аз съм виновен за всичко, съжалявам и се разкайвам\", каза преди минути Сливков.  Гринго пък се оплака, че е в ужасно здравословно и психическо състояние, защото лежи зад решетките без вина. \"Пред обществото ме направиха като черна точка и ме изкараха какъв ли не. Искам да си поема ангажиментите и да съм при оперираната си жена\", каза пред съда Тодор Давидов. В залата бе фолкдивата Софи Маринова, която на първото съдебно заседание в районния съд в Айтос дори поска да бъде конституирана като негов защитник, но магистратите отказаха, понеже двамата нямат сключен граждански брак. Както 24 часа прогнозира в аванс, новите показания на Сливков, дадени на 28 септември, промениха  ситуацията около рекетирания бизнесмен от Айтос Асен Атанасов. Макар първоначално Стефан Сливков да твърдеше, че именно Гринго го е подучил да изнудва бизнесмена и му дал телефон, сим карти и указания как да го заплашва, впоследствие разви нова версия, оневиняваща певеца. \"Това е защитна версия и е в тяхно право, но прокуратурата поддържа искането за налагане на постоянен арест и за двамата\", каза представителят на държавното обвинение. Според прокуратурата има достатъчно доказателства, уличаващи Давидов и Сливков, като и реална опасност двамата да се укрият или извършат нови престъпления, ако бъдат пуснати на свобода. Двамата адвокати на Тодор Давидов - Красимир Кацарски и Станко Кралев отново подчертаха, че освен първите обяснения на Сливков няма никакви други доказателства срещу клиента им. Адв.Кацарски дори поиска за Гринго или най-леката мярка подписка или изобщо да не му бъде налагана мярка за неотклонение. По време на делото стана ясно още, че изнудваният Атанасов бил лихвар, който дал непосилен заем на Стефан Сливков и между двамата избухнал конфликт. Адвокатът на Сливков Стоян Петров също пледира за по-лека мярка. \"Познавам го този Асен, той е от нашата махала, съседи сме\", сподели пред наш репортер Софи Маринова, която живее с Гринго от 2 г. и често посещава баба му в Айтос. Очаква се в 16,15 ч. съдия Яни Гайдурлиев да се произнесе какви мерки за неотклонение ще определи за Давидов и Сливков.  ", "date": "2017.10.02", "title": "Съучастникът на Гринго пое цялата вина: Пуснете го, той е невинен (Снимки, видео)"}
{"url": "https://www.24chasa.bg/novini/article/6476273", "text": "В стремежа си да бъде важен фактор на световния пазар, Европейският съюз определя като основен приоритет, развитието на единния цифров пазар. Затова и една от основните задачи на българското председателство, е той да бъде източник на растеж и конкурентоспособност. Това е заявил министърът на транспорта, информационните технологии и съобщенията Ивайло Московски по време на среща с ръководителите на Американската търговска камара към Европейския съюз, цитиран в съобщение от МТИТС. Камарата провежда срещи с представители на правителството, по време на които обсъждат дневния ред за предстоящото българско председателство на Съвета на ЕС. В рамките на срещата министър Московски е представил програмата и приоритетите в секторите \"Транспорт\" и \"Информационни технологии и съобщения\" за предстоящото европредседателство. Министърът е посочил, че темата за Западните Балкани и за киберсигурността ще са водещи по време на разговорите в първата половина на 2018 г. Представителите на търговската камара са изтъкнали готовността на американските компании за инвестиции в България. Акцент е бил поставен върху развитието на транспортните системи в страната и ценообразуването на транспортните услуги.", "date": "2017.10.02", "title": "Министър Московски: Развитието на единния цифров пазар е основен приоритет"}
{"url": "https://www.24chasa.bg/novini/article/6476274", "text": "Криминалисти от Хасково иззеха голямо количество цигари без бандерол при проверка днес, съобщи ОД на МВР - Хасково. В 9 часа на пътя между Хасково и Димитровград служители са предприели проверка на миниван, който е бил шофиран от 34-годишен молдовец. В хода на претърсването и изземването е била разглобена задната броня на колата. Установило се е, че държачът й е захванат с болтове и гайки за рамата, като при премахването му се е открил тайник. От него полицаите са извадили 55 000 къса цигари без бандерол от различни марки. Те са иззети с протокол по образувано бързо производство, а нарушителят е задържан до 24 часа.", "date": "2017.10.02", "title": "Иззеха огромно количество контрабандни цигари от кола в Хасково"}
{"url": "https://www.24chasa.bg/novini/article/6476268", "text": "Първи октомври е един тъжен ден за Испания. Каталунците и испанското правителство бяха обсебени от нелепа конфронтация. Един абсурден, безсмислен референдум трови страната, пише в коментарна статия германският в. \"Велт\", цитиран от БТА. Испания седмици наред очакваше 1 октомври. Това беше денят, в който каталунците възнамеряваха да гласуват за отделяне от Испания. Едни го очакваха с нетърпение, други се страхуваха, а някои дори предупреждаваха за опасност от избухване на нова гражданска война. Само испанското правителство ден след ден уверяваше, че няма да има никакъв референдум. Референдум обаче имаше. Или поне нещо подобно. Някакъв вид гласуване. В импровизирани избирателни секции, със саморъчно отпечатани бюлетини, без контрол, при противопоставяне с полицията, със стотина ранени. Референдумът се състоя при такива абсурдни обстоятелства, че ситуацията се влоши още повече, а пропастта между Каталуния и Испания е по-дълбока от всякога, се отбелязва в статията. Испански коментатори говореха преди референдума за два влака, движещи се един срещу друг. Като че ли на 1 октомври ще настъпи край, макар и страшен, а борбата за власт между Мадрид и каталунското правителство ще бъде окончателно решена. Това обаче беше невярно представяне на ситуацията. На 1 октомври не беше излъчен победител. Имаше само губещ - консервативното правителство на испанския министър-председател Мариано Рахой, което мобилизира толкова много полицейски сили, като че ли в Каталуния живеят само хулигани и размирници и като че ли защитата на конституцията е по-важна от защитата на хората, се казва в коментара. Този абсурден референдум няма никаква валидност, в него няма ни най-малко основание за обявяване на свободна република Каталуния. Това, че ръководителят на каталунското правителство Карлес Пучдемон не отмени гласуването предвид кървавите сблъсъци, а го отпразнува като знак за смелостта на каталунците, е още едно доказателство за загубата на чувство за реализъм, която при тази борба за власт играе толкова силна роля. Затова най-големият губещ е гражданското общество в Испания. То трябва да се запита с какво е заслужило тези безотговорни политици. Конфронтация вместо диалог, държавна власт вместо умиротворяване, фанатизъм вместо решаване на конфликтите, манталитет на подчинение вместо близост до гражданите. На 1 октомври Испания се държа като оперетна държава. Демокрацията работи по друг начин, пише в заключение в статията.", "date": "2017.10.02", "title": "\"Велт\": Испания се държи като оперетна държава"}
{"url": "https://www.24chasa.bg/novini/article/6476293", "text": "Премиерът на регионалното правителство на Каталуния Карлес Пучдемон заяви, че е необходимо международно посредничество за кризата между Мадрид и региона, предаде Франс прес. \"Имаме нужда от присъствието на трета страна\", заяви Пучдемон на пресконференция в Барселона. Той подчерта че за да бъде ефективно, посредничеството трябва да бъде международно и изрази надежда, че обстановката ще се успокои. Освен това каталунският премиер поиска изтеглянето на всички полицейски сили, разположени от Мадрид в автономния регион. Регионалното правителство е взело решение \"да поиска изтеглянето на всички полицейски сили, разположени в Каталуния\", визирайки испанската национална полиция и Гражданската гвардия, съобщи Пучдемон, цитиран от ДПА. Регионалният премиер добави, че ще бъде създадена специална комисия за разследване на полицейското насилие през уикенда, при което пострадаха 893 души. Четирима от тях все още са в болница, като двама са в критично състояние. Пучдемон потвърди, че утре ще бъде организиран протест в подкрепа на независимостта. Според него \"няма други варианти\", освен прилагането на резултатите от референдума, който беше спечелен от сепаратистите.", "date": "2017.10.02", "title": "Премиерът на Каталуния поиска международни посредници в кризата с Мадрид"}
{"url": "https://www.24chasa.bg/novini/article/6476313", "text": "Окръжният съд в Русе наложи мярка за неотклонение \"временно задържане под стража за срок от четиридесет дни\" на 20-годишен румънец, обявен за международно издирване за престъпления в Швейцария. Това съобщиха от прокуратурата. Младежът е задържан на 25 септември тази година на ГКПП \"Дунав мост\". Срещу него има издадена заповед за задържане на 15 юни тази година от прокуратурата в Женева. Обявен е за издирване с цел арест и екстрадиция за седем взломни кражби, извършени в съучастие с други хора на територията на Женева. Наказателният кодекс на Швейцария предвижда за това престъпление до 10 години затвор. Определението подлежи на обжалване пред Великотърновския апелативен съд.", "date": "2017.10.02", "title": "В Русе заловиха румънец, обявен за международно издирване"}
{"url": "https://www.24chasa.bg/novini/article/6475854", "text": "Турският премиер Бинали Йълдъръм е заявил по повод състоялия се вчера референдум за независимост на Каталуния, че първо страните от ЕС са тези, които трябва да реагират, съобщава в.\"Миллиет\". Като се има предвид, че се обявихме против /референдума/ в Северен Ирак, е нормално и тук да се обявим против. Трябва да се проучи планът, който стои зад тази работа. Би било погрешно да се прави преждевременно заключение. Тези, които първо трябва да реагират, са страните от ЕС, е заявил Йълдъръм и посочил, че трябва да се види каква ще бъде тяхната реакция, предава БТА. Ние реагирахме по отношение на нашия съсед. Нека и те да реагират за техния съсед и да видим, е добавил турският премиер.", "date": "2017.10.02", "title": "Йълдъръм с коментар за референдума за независимост на Каталуния"}
{"url": "https://www.24chasa.bg/novini/article/6475846", "text": "Много е важно човек да бъде мотивиран да работи като учител. Това заяви днес в Плевен Янка Такева - председател на Синдиката на българските учители, която бе гост за откриването на новата академична учебна година на Педагогическия колеж в града, предава БТА. Тя допълни, че според нея учителската професия е с най-висока обществено значима стойност. Няма друг човек в обществото, който да изгражда личността - това е българският учител, е убедена Такева. Каквото и да се случи в обществото, винаги ще има учители, бе категорична Такева. Според нея дори един учител да допусне понякога пропуск в методиката на работата си, той трябва да бъде винаги добър човек. В етапите на развитие децата имат периоди, в които им е нужна подкрепа - не се ли даде тя в училището и в семейството, може да се опропасти цял живот, не само на детето, на семейството, но и на поколението, смята Такева. Затова най-важното е да бъдем добри - да разбираме учениците, родителите, колегите, каза председателят на СБУ. Наближава времето, когато българските родители, обществото, отново ще сваля шапка на учителя, прогнозира Янка Такева. Днес тя изнесе академична лекция пред студентите на Педагогическия колеж в Плевен. Директорът на колежа доц. д-р Емил Бузов заяви, че тази година интересът към специалностите на учебното заведение е бил много по-висок, в сравнение с миналата година, като за едно място са се състезавали по трима кандидати. Новоприетите студенти са 75. Гости на тържеството бяха представители на областната администрация, общината, Регионалното управление на образованието, директори на училища.", "date": "2017.10.02", "title": "Янка Такева: Скоро обществото отново ще сваля шапка на учителя"}
{"url": "https://www.24chasa.bg/novini/article/6475852", "text": "Ямболският окръжен съд постанови постоянна мярка \"задържане под стража\" спрямо турски гражданин за опит за контрабанда на части за автомобил за близо 35 000 лева, съобщиха от съда. Б. Демир на 40 години бил задържан при пренасянето през ГКПП \"Лесово\" с лек автомобил на 191 сензори/сонди за \"Мерцедес Бенц\". Според обвинението той няма постоянен адрес на територията на страната, което е предпоставка да се укрие или да извърши друго престъпление.", "date": "2017.10.02", "title": "Задържаха турчин за контрабанда на авточасти за близо 35 000лв. в Ямбол"}
{"url": "https://www.24chasa.bg/novini/article/6475863", "text": "Две 13-годишни момчета от Провадия са арестувани, след като откраднали мобилните телофони на свои съученици. След разпит в полицията, тийнейджърите са освободени и предадени на родителите им, срещу тях е образувана преписка. По случая работи инспектор от Детска педагогическа стая Варна. Приятелите решили да припечелят нещо над джобните си пари и набелязали телефоните на свои съученици. За времето от 11 до 14 часа на 29-и септември, те успели да задигнат два скъпи телефона от фискултурния салон на училището, в което учат. Били спипани преди да успеят да продадат откраднатото. При задържането им телефоните са намерени и върнати на собствениците им. По данни на ОДП Варна и за двете момчета това е първо провинение, но вече ще бъдат регистрирани за кражба в ДПС.", "date": "2017.10.02", "title": "Арестуваха тийнейджъри, обрали съученици"}
{"url": "https://www.24chasa.bg/novini/article/6475862", "text": "Руската Федерална служба за сигурност арестува на 30 септември в Москва членовете на спяща клетка на терористичната групировка \"Ислямска държава\", подготвяли атентати на оживени места и на транспортни обекти. Това съобщи за ТАСС пресцентърът на ФСС, предаде агенцията. Всички членове на клетката са заловени. У тях и в жилищата им са открити и конфискувани две готови за задействане самоделни взривни устройства с голяма мощност, части за направа на още бомби, пистолети, гранати и средства за свръзка. Дейността на клетката е била ръководена от \"чуждестранни емисари\". Тя е включвала руски граждани от Северен Кавказ, споделящи идеята за \"насилствено обединяване на всички мюсюлмани с оглед създаване на т. т. нар. световен ислямски халифат\", информира пресцентърът, цитиран от БТА.  ФСС посочва, че не съобщава други данни за заловените в интерес на следствието. Очаква се те да бъдат обвинени в незаконно изготвяне на експлозиви, организиране и участие в терористична дейност. Руските власти съобщават редовно, че са осуетили замисляни атентати в страната. През август например бе съобщено за ареста на четирима предполагаеми членове на ИД, които планирали самоубийствени атентати в молове и по транспортни обекти в Москва, напомня Франс прес. През юли ФСС заяви, че е арестувала в Москва 7 души от Средна Азия, обвинени, че са подготвяли атентати в Санкт Петербург. След като се намеси с военна сила в сирийския конфликт преди година, Русия - съюзничка на Дамаск, бе заплашена с отмъщение от ИД и от сирийския клон на Ал Каида, групировката Тахрир аш Шам (бивш Фронт Ан Нусра).", "date": "2017.10.02", "title": "В Москва са заловени джихадисти, \nподготвяли атентати на оживени места"}
{"url": "https://www.24chasa.bg/novini/article/6475847", "text": "Изборът на членове на следващия състав на Висшия съдебен съвет (ВСС) на съдиите е законен и е минал без нарушения. Това най-общо гласи заключението на смесения състав от петима съдии от Върховния касационен съд (ВКС) и от Върховния административен съд (ВАС), които разглеждаше делото в продължение на 2 месеца. То тръгна след жалба на неуспелия кандидат за ВСС Методи Лалов от Софийския районен съд. Той твърдеше, че електронната система за гласуване е опорочена, тъй като не е отчела правилно вота на съдиите. Освен това ВСС не дал гаранции за надеждността ѝ. Делото мина със скандали. Неведнъж Лалов отговаряше остро на председателката на състава съдия Дария Проданова. На 18 юни т.г. съдиите избраха 6-има свои колеги, които да влязат в съдийската колегия на ВСС. Най-много гласове получи съдията от ВКС Цветинка Пашкунова, която бе избрана още на първи тур. Решението по делото се очакваше, тъй като от него зависеше кога ВСС ще освободи избраните за членове на ВСС от съдебната квота - Цветинка Пашкунова, Красимир Шекерджиев, Атанаска Дишева, Боряна Димитрова, Олга Керелска и Севдалин Мавров, за да встъпят в длъжност като нови съдебни кадровици.", "date": "2017.10.02", "title": "ВКС и ВАС: Изборът на съдиите за ВСС е законен"}
{"url": "https://www.24chasa.bg/novini/article/6475929", "text": "\"Чакам мъжа ми да си дойде вкъщи, ние с него си вадим добри парички, не вярвам да е замесен в такива работи\", каза току-що фолк дивата Софи Маринова в Бургаския окръжен съд. Всеки момент ще започне делото за мярката за неотклонение на Тодор Давидов - Гринго, обвинен в изнудване на айтоски бизнесмен, от когото са искани 50 000 лв. срещу заплахи за убийство.  Заедно с Гринго в съда ще се яви и съучастникът му Стефан Сливков, обвинен за директен извършител на изнудването.", "date": "2017.10.02", "title": "Софи Маринова за задържания Гринго: Чакам го да си дойде вкъщи"}
{"url": "https://www.24chasa.bg/novini/article/6475921", "text": "Във Висшия съдебен съвет имаше една група, която се стремеше на всяко заседание да предизвиква скандал, който нямаше нищо общо с работата на съдебната система, не носеше нищо позитивно, но сам по себе си навяваше мисълта, че ВСС не работи. Не малка част от тези скандали бяха инспирирани от хора, които не са на парламентарните банки, но си мислят, че са в редиците на политическия живот. Това каза главният прокурор Сотир Цацаров, давайки оценка на работата на настоящия съдебен съвет,чийто мандат изтича утре. Той уточни, че не говори конкретно за никого. \"Слава богу, това което планираха и мислеха, не се сбъдна\", обяви главният прокурор и добави: - Ако за нещо съжалявам е, че на моменти съм се подвел по насаждания от единици хора дух на конфликтност и противопоставяне, но такъв ми е характерът, а и моето виждане е, че статутът на колегите ми прокурори трябва да се брани. Цацаров уточни, че няма да дава оценка на работата на отиващия си ВСС, защото щяла да бъде прекалено критична. Главният прокурор обаче подчерта, че съветът е свършил не малко работа. Той посочи разделянето на ВСС на две колегии - съдийска и прокурорска. \"Колкото и скептицизъм да имаше в нас по отношение на разделянето, сегашната му структура за прокуратурата е повече от добра\", обясни Цацаров. По думите му тя позволява прокурорите самостоятелно да решават кадровите, организационните и други проблеми. \"От друга страна никой вече не може да каже, че главният прокурор или който и да е друг, диктува на съдиите. Съдиите решават за съдиите, прокурорите за прокурорите\", обясни Цацаров. Той не подмина и многото скандали, с които се свързва отиващия си ВСС. Цацаров ги раздели на две категории. \"Първата - съвсем заслужени скандали, които сами създадохме и които с повече мислене и повече работа, можеха да бъдат избегнати, защото нито колегите, нито обществото ги заслужаваше. Втората група бяха инспирираните скандали\", каза Цацаров. Според него в новия ВСС, който встъпва утре, трябва да се работи за обществото и магистратите, да се преодолеят личностни противоречия, да не се повторят грешките. \"Ако ги повторим значи не сме научили нищо. Трябва да работим, както за тези, които са избрали този ВСС, така и за доброто на системата, а не затова да решаваме групови или междуличностни проблеми\", смята Цацаров. Той присъства на откриването на новата учебна година в Националния институт по правосъдието, където в следващите 9 месеца ще се обучават младшите съдии, прокурори и следователи. В поздравлението си Цацаров първо се обърна към младшите съдии с думите: Не забравяйте колеги, че сме в една лодка, който от нас да клати своя под на лодката, вълнението обхваща цялата\". Призивът му към младшите прокурори бе да не забравят, че в лодка на първата палуба са съдиите. \"Уважавайте ги, за да има лодката стабилен курс\", призова Цацаров.", "date": "2017.10.02", "title": "Цацаров: Във ВСС имаше хора, които се мислеха за политици"}
{"url": "https://www.24chasa.bg/novini/article/6475899", "text": "Министър-председателят Бойко Борисов обсъди с генералния секретар на Европейската конфедерация на профсъюзите Лука Визентини социалните теми по време на Българското председателство на Съвета на ЕС с акцент върху Европейския социален стълб, който се очаква да бъде представен до края на годината, съобщиха от пресцентъра на Министерски съвет. Коментиран беше и въпросът за изравняване на заплащането в различните държави-членки в светлината на директивата за командированите работници.", "date": "2017.10.02", "title": "Борисов се срещна със секретаря на Европейската конфедерация на профсъюзите"}
{"url": "https://www.24chasa.bg/novini/article/6475891", "text": "И днес местни организации на ГЕРБ изразяват подкрепата си за депутата Делян Добрев, като масово изпращат декларации по повода. Те апелират от партията да не приемат оставката му. Причината е скандалът, който вдигна депутатката от БСП Елена Йончева, твърдейки, че той е назначил на ключови постове в Хасково свои роднини и съученици. Добрев каза, че сутринта е разговарял с премиера Бойко Борисов и го е уведомил за решението си. Още вчера заваляха декларации. В подкрепа на Добрев се обявииха младежката и женската организации на ГЕРБ, а също и местните организации във Велико Търново, Перник, Бургас, Разград, Ловеч, Русе, Кърджали, София, Разлог, Шумен, Благоевград, Ямбол, Добрич, Кюстендил и Габрово. Документите продължават да пристигат.", "date": "2017.10.02", "title": "И днес организации на ГЕРБ изразяват подкрепата си за Делян Добрев"}
{"url": "https://www.24chasa.bg/novini/article/6475930", "text": "Избрали сте много благородна професия, буквално сте се \"оженили за доброто\", да правите добро е професията ви, каза министърът на вътрешните работи Валентин Радев пред курсантите при откриването днес на новата учебна година в Академията на МВР, цитира БТА. Задачата ви е да въвеждате правовия ред, да пазите законността, всичко случващо се в държавата да бъде съобразно законите, посочи Радев, който добави, че на избралите професията няма да им бъде лесно и по време на обучението, но той е убеден, че щом са я избрали, голямата част от тях ще завършат успешно и ще бъдат полезни за държавата. Радев призова курсантите да използват всичко, което им предоставя Академията, за да станат достойни служители. Учете се, защото силен е този, който знае, заяви министърът. Тук сме с политическото ръководство, за да покажем, че Академията на МВР е много важна за нас, поставяме знак върху това, за да подчертаем, че вие сте бъдещето на МВР - хората, които минавате през Академията, заяви Радев, който акцентира върху образованието като приоритет. Министърът добави, че ако има качествени курсанти и след това качествени полицаи, и МВР ще има необходимия авторитет. Валентин Радев се обърна и към преподавателите, посочвайки, че и тяхната задача не е лека, защото са хората, които трябва да запалят курсантите за професията и да ги вдъхновят да трупат знания. В началото на днешната церемония министърът на вътрешните работи прие строя на почетния караул и поздрави курсантите с откриването на новата учебна година. Сред присъствалите бяха също представители на политическото и професионалното ръководство, преподаватели в Академията на МВР.", "date": "2017.10.02", "title": "Валентин Радев в Академията на МВР: Избрали сте много благородна професия"}
{"url": "https://www.24chasa.bg/novini/article/6475919", "text": "Плащаме онлайн глобите си към КАТ. Това вече е възможно, след като системата на МВР бе свързана с всички офиси на EasyPay в страната. Така всеки, нарушил Закона за движение по пътищата, може да плати задълженията си през ePay.bg, предаде  Очаква се нововъведението да улесни плащането на глобите, тъй като шофьорите могат да избират къде да платят, вместо да се редят на опашката в КАТ. Услугата ще спести средства заради ниските тарифи за превод през системите на двете дружества. Във всеки офис на EasyPay касиерът може да провери задълженията само по номера на шофьорската книжка и ЕГН-то на шофьора, като може да избере и кои точно задължения да се платят. Трансферът веднага ще бъде отразен в системата на КАТ. През ePay.bg плащането е възможно чрез въвеждане на данните от получения фиш, като вариантите са два. Шофьорът може да плати през профила си, ако е регистриран потребител, а ако не е, плащането става от директната форма с карта VISA или MasterCard.", "date": "2017.10.02", "title": "Плащаме онлайн глобите си към КАТ"}
{"url": "https://www.24chasa.bg/novini/article/6475923", "text": "Министър-председателят Бойко Борисов се срещна днес с ръководството на Американската търговска камара за Европейския съюз, които са на двудневно посещение в България. Разговорът в Министерския съвет е част от практиката на камарата да инициира срещи в европейските страни, на които предстои да председателстват Съвета на ЕС, съобщиха от пресцентъра на Министерски съвет. Пред премиера Борисов представителите на търговската камара представиха приоритетите на американския бизнес в Европа и изразиха готовност за сътрудничество. Акцент беше поставен върху единния европейски пазар, трансатлантическите отношения, международната търговия и Брекзит. Министър-председателят Бойко Борисов изтъкна активната подготовка на страната ни за предстоящото председателство догодина. Специално внимание той обърна на въпроса за европейската перспектива за Западните Балкани. В рамките на разговора акцентира също върху макроикономическите параметри в България и на свой ред приветства сътрудничеството с Американската търговска камара в интерес на инвестиционния климат у нас и отварянето на нови работни места в България.", "date": "2017.10.02", "title": "Борисов се срещна с Американската търговска камара за Европейския съюз"}
{"url": "https://www.24chasa.bg/novini/article/6475937", "text": "27-годишна жена е загинала при катастрофа в неделя на пътя Балчик – Каварна. Инцидентът е станал преди разклона за село Царичино – съобщават от полицията в Добрич. На място е установено, че при движение от град Балчик посока град Каварна лек автомобил „Фолксваген” се удря челно в крайпътно дърво. От удара на място загива управлявалата автомобила 27-годишна жена от село Българево. По случая е образувано досъдебно производство. Пак в неделя, около 14 ч,. е получено съобщение за катастрофа в района на село Подслон. На място е установено, че водачът на лек автомобил „Опел” поради временно влошаване на здравословното състояние губи контрол над него, блъска в крайпътно дърво и се преобръща в канавка. Вследствие на инцидента е пострадал возещият се в автомобила мъж на 93-години, който е настанен в болницата в Добрич с разместени шийни прешлени и рана на главата, без опасност за живота.", "date": "2017.10.02", "title": "Жена загина при удар в крайпътно дърво"}
{"url": "https://www.24chasa.bg/novini/article/6475951", "text": "Турция се отдалечава от Европа \"с гигантски стъпки\" и се опитва да хвърли вината върху Европейския съюз, заяви в интервю за германския \"Билд\" председателят на Европейската комисия Жан Клод Юнкер, съобщи Танюг, цитирана от БТА. Турция се отдалечава от Европа с гигантски стъпки. Турция не може да издържи на горещината в европейската кухня и в резултат на това се опитва да хвърли вината върху Европейския съюз за провала на преговорите. Аз бих искал да предотвратя това. Голямото мнозинство от гражданското общество в Турция е добре настроено към Европа. Трябва да ги подкрепим, а не да ги разочароваме, заявил Юнкер. Той не подкрепил предизборното предложение на германския канцлер Ангела Меркел да прекрати преговорите с Анкара, но хвърлил вината за лошите отношения между Европейския съюз и Турция върху турския президент Реджеп Тайип Ердоган, пише \"Политико\". Юнкер заявил, че не би имал нищо против Ангела Меркел да заеме неговия пост, когато изтече мандатът му през 2019 г., но добавил, че мисли, че тя няма такива планове.", "date": "2017.10.02", "title": "Юнкер: Турция се отдалечава от ЕС с гигантски стъпки"}
{"url": "https://www.24chasa.bg/novini/article/6475956", "text": "Конфедерацията на работодателите и индустриалците в България (КРИБ) категорично обявяви подкрепата си за председателя на енергийната комисия в Народното събрание г-н Делян Добрев, съобщиха от пресценъра на КРИБ. \"Най-голямото сдружение на бизнеса в страната не може да позволи да бъде изгубен за енергетиката един от най-големите експерти в тази област и човекът, който винаги е бил наш съмишленик в борбата срещу схемите и далаверите в отрасъла, концентриращ огромни интереси. Да, имаме различия, но през последните години г-н Добрев има значителен принос в запазването на баланса „държава-бизнес-общество“. Председателят на енергийната комисия в Народно събрание е инициатор и гарант за осъществяването на основни реформи в сектор „Енергетика“ при запазването на интересите на всички участници на пазара. Категорично не сме съгласни заради недоказани твърдения да се лишим от доказан специалист, който не само има знанията и уменията, но нееднократно е демонстрирал и смелостта си заедно да преведем енергийния сектор през новото европейско законодателство.\", допълниха още от Конфедерацията на работодателите и индустриалците в България.", "date": "2017.10.02", "title": "КРИБ подкрепи Делян Добрев"}
{"url": "https://www.24chasa.bg/novini/article/6475961", "text": "Европейската комисия призова днес за бързо преминаване към диалог между властите в Каталуния и в Мадрид. Съгласно испанската конституция вчерашното гласуване в Каталуния бе незаконно, се посочва в изявление на комисията, прочетено от говорител на институцията. За ЕК това е вътрешен въпрос за Испания, който трябва да бъде решен по силата на конституцията, добави говорителят, предава БТА. Сегашният състав на ЕК, както и предишният, вече се произнесоха, че ако бъде свикан референдум, съобразен с конституцията, това ще означава, че напускащият държавата регион ще напусне и ЕС. Извън правния поглед, ЕК вярва, че е време за еднинство и стабилност, не за разделение. Призоваваме всички бързо да преминат от противопоставяне към диалог. Насилието никога не може да бъде средство в политиката. Вярваме във възможностите на премиера Мариано Рахой да се справи, при пълно спазване на конституцията и основните права на гражданите, допълни говорителят. Той уточни в отговор на въпрос, че по-късно днес председателят на ЕК Жан-Клод Юнкер ще разговаря по телефона с Рахой.", "date": "2017.10.02", "title": "ЕК призова за бързо начало на диалог между властите в Каталуния и Мадрид"}
{"url": "https://www.24chasa.bg/novini/article/6475979", "text": "Поне 50 души са убити, а над 200 ранени при стрелба по време на музикален фестивал в Лас Вегас. Информацията е потвърдена от полицията.  CNN нарече трагедията - \"Най-смъртоносната масова стрелба в историята на САЩ\".  Нападението е станало, недалеч от казино Мандалей Бей.   Полицията потвърждава, че един от заподозрените е мъртъв. Техен източник твърди, че е имало няколко стрелци. Полицията е затворила част от булеварда Лас Вегас \"Стрип\" и междущатската магистрала 15.", "date": "2017.10.02", "title": "Поне 50 убити в Лас Вегас - най-смъртоносната масова стрелба в историята на САЩ"}
{"url": "https://www.24chasa.bg/novini/article/6475998", "text": "Сърбия уважава териториалната цялост и суверенитета на Испания, която е \"огромен приятел\" на Република Сърбия, заяви сръбският премиер Ана Бърнабич, цитирана от Танюг и БТА. \"Испания е страна, която уважава Република Сърбия, нашите позиции, била е с нас в моменти, когато ни е било тежко и бих искала и ние да уважаваме така становищата на нашите приятели\", каза Бърнабич в Нови Сад. На въпрос на журналисти за посещението на лидера на Лигата на социалдемократите във Войводина Ненад Чанак в Барселона, за да подкрепи каталунците, Бърнабич каза, че Сърбия е свободна страна и всеки може да пътува, където поиска.", "date": "2017.10.02", "title": "Ана Бърнабич: Сърбия уважава  суверенитета на Испания"}
{"url": "https://www.24chasa.bg/novini/article/6475648", "text": "ГЕРБ на практика се отказва от предложението си Антон Тодоров да оглави комисията по досиетата, предлага да се отложи изборът на нов състав на комисията и да се проведе широк обществен дебат. Това се разбира от декларация на парламентарната група на партията. ПГ на ГЕРБ оценява като неразбираема и неприемлива позицията на определени парламентарно представени партии, които се обявиха за закриване на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия. Категорично се противопоставяме на стремежа за потулване на истината за репресивните действия на тайните служби по време на комунистическия режим и продължаваме да вярваме, че задължение на Комисията е да гарантира правото на българските граждани да научат цялата истина за този период. Това съобщиха от пресцентъра на ПП ГЕРБ. България е правова държава, страна – членка на Европейския съюз и радетел на спазването на европейските демократични ценности. Като част от Европейската народна партия, ГЕРБ застава срещу идеята за затваряне на досиетата, което ще доведе до ограничаване на демокрацията и до отнемане на правото и свободата на хората да имат достъп до информация. Крайно неприемлива е за нас философията, че бившите сътрудници на Държавна сигурност (ДС) трябва да бъдат героизирани. А именно това се цели с унижощаването на Комисията и превръщането й в Институт за национална памет – срещу създаването на какъвто, между впрочем, партиите, които сега го искат, имаха сериозни упреци преди години. Какво друго освен къса политическа памет проявяват политическите ни опоненти днес? Ние питаме: защо се отметнахте от решението си за създаване на разследващ орган за досиетата? Българските граждани помнят престъпленията на комунистическия репресивен режим. Но те имат правото и да знаят кои са агентите на ДС и какво са вършили те. Затова ние, народните представители от всички партии, сме длъжни да подходим отговорно и да намерим най-правилното решение, с което да защитим националния интерес. Какъв знак бихме дали пред Европа и пред света, ако България закрие Комисията? Какво ще обясним на наследниците на жертвите на комунистическия режим, които продължават да търсят справедливост и възмездие? Ще лишим ли бъдещите поколения от истината за този тъмен период от българската история? Нека вземем добър пример от останалите страни, които са били управлявани от тоталитарен режим – всяка от тях проведе лустрация и въведе законодателни мерки, целящи да забранят бивши служители на ДС да имат достъп до държавното управление. В Германия комисията, разследваща досиетата, съществува от 1989 година. Там удължиха съществуването й до 2019 година, а в България искаме да я закрием едва 10 години след създаването й?! Мотивите за прекратяване на работата на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия са неубедителни и неоснователни. Комисията трябва да продължи дейността си. ГЕРБ е против предложението за закриване на Комисията, защото нейното съществуване и ефективно функциониране са ангажименти, които сме поели пред българското общество, Съюза на репресираните, пред жертвите на комунизма и техните наследници. В подкрепа и защита на демократичните права и свободи на българските граждани, от ПГ на ГЕРБ предлагаме отмяна на приетото Решение за приемане на процедурните правила за избор на нов състав на Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия. Да се проведе широк обществен дебат с активното участие на парламентарно представените партии, неправителствени организации, граждани и обществени организации. Темата за осветляването на цялата истина за комунистическия режим не трябва да бъде политизирана и манипулирана. Бъдещата законодателна дейност и новият състав на Комисията, трябва да бъдат внимателно обмислени и обсъдени. Затова от ГЕРБ призоваваме да приемем провеждането на този диалог не само като технология на смяна на един състав на Комисията с друг, а преди всичко като наш дълг към обществото, към предишните и към бъдещите поколения с произтичащите от това отговорности.", "date": "2017.10.02", "title": "ГЕРБ отлага избора на Антон Тодоров, започва дебат за комисията по досиетата"}
{"url": "https://www.24chasa.bg/novini/article/6476046", "text": "Установен е стрелецът от Лас Вегас - 64-годишният американец Стивън Падок, предаде Telegraph. Полицията съобщи, че е ликвидиран. Той е действал заедно с жена - Марилу Данли, която е от аизиатски произход. С нея са живеели заедно. В момента я издирват.  От 2010 до 2013 Марилу е работила като хостеса в казино в щата Вирджиния.  По последни данни поне 50 души са убити, а над 200 ранени. Нападението е станало, недалеч от казино Мандалей Бей. Стрелбата е станала по време на музикален фестивал. Полицията е затворила част от булеварда Лас Вегас \"Стрип\" и междущатската магистрала 15. CNN нарече трагедията - \"Най-смъртоносната масова стрелба в историята на САЩ\". Превод и редакция: Елеонора Кълвачева                                                                                                                                                                                                                                                                                                                       ", "date": "2017.10.02", "title": "Стрелецът от Лас Вегас се казва Стивън Падок, американец. Издирват съучастница"}
{"url": "https://www.24chasa.bg/novini/article/6476061", "text": "Испания може да използва конституционните си правомощия да отмени временно автономията на Каталуния, ако регионалният парламент обяви независимост, предаде Ройтерс, цитирайки испанския министър на правосъдието Рафаел Катала. По силата на чл. 155 от испанската конституция централното правителство може да отменя временно автономните правомощия на властите на регионите, съобщи БТА. \"Чл. 155 е налице. Ще използваме цялата сила на закона\", обеща Катала. \"Наше задължение е да разрешим проблемите и ще го направим, въпреки че това включва някои мерки, които може да са неприятни\", добави той. \"Но ако някой обяви независимост, ще трябва да му кажем, че не може\", подчерта министърът на правосъдието в интервю по телевизията. Снощи каталунските лидери заявиха, че 90 на сто от участвалите в референдума, обявен от Мадрид за незаконен, са гласували за независимост. Според тях това създава възможност за едностранно отделяне от Испания. Междувременно каталунското правителство съобщи, че при сблъсъците по време на забранения референдум са ранени най-малко 893 души, които са потърсили медицинска помощ, предаде Ройтерс. Четирима от тях са пострадали сериозно, но състоянието им е стабилно.", "date": "2017.10.02", "title": "Испания може да отмени временно \nавтономията на Каталуния"}
{"url": "https://www.24chasa.bg/novini/article/6475972", "text": "Златната история на България - легенди, проклятия и мистерии на българските съкровища - цялата информация виж   във видеото за новия брой на \"Досие\", издание на вестник \"168 часа\". В списанието с 96 страници приключения ще прочетете още: Как археологът на Хитлер краде скъпоценностите на хан Кубрат. Кои са най-уникалните експонати в колекцията на Васил Божков. Отровни газове и проклятия убиват иманяри, открили съкровища. Първият пиърсинг е от нашите земи преди цели 7000 години. Цивилизация във Варна обработва злато 2000 години преди фараоните. Какви богатства крие отровното дъно на Черно море. След успеха на първото списание \"Досие\" за личния архив на Тодор Живков търси новия брой за съкровищата на България - на вестникарските сергии в цялата страна                                  ", "date": "2017.10.02", "title": "Легенди, загадки и мистерии на българските златни съкровища - виж видео на новото \"Досие\""}
{"url": "https://www.24chasa.bg/novini/article/6476063", "text": "Мъж е с опасност за живота след пътен инцидент в село Граф Игнатиево. Това съобщиха от ОДМВР- Пловдив. Сигналът е получен в петък, около 23.30 часа. Според първоначалните данни, мотоциклет “КТБ” се блъснал в бордюр и 38-годишният му водач от споменатото село паднал на земята, при което пострадал сериозно. Той е настанен в болница за лечение, взета му е кръвна проба за алкохол. Справка в полицейските регистри показала, че мъжът е неправоспособен, а управляваното от него моторно превозно средство – спряно от движение. Работата по случая продължава.", "date": "2017.10.02", "title": "Мотоциклетист е с опасност за живота след пътен инцидент в пловдивско село"}
{"url": "https://www.24chasa.bg/novini/article/6476075", "text": "Контрабандна валута с левова равностойност 50 851 лeва иззеха митническите и гранични служители на ГКПП \"Капитан Андреево\", съобщиха от Агенция \"Митници\", предаде БТА. Тя е била открита в дамската чанта и бельото на 51 годишна жена. Тя е била пасажер в автобус, който е пътувал от Сърбия за Турция. Шофьорът и пътниците са заявили пред българските митнически служители, че не пренасят нищо за деклариране. При щателна щателна митническа проверка и личен преглед обаче, у сръбската гражданка са открити недекларирани 26 000 евро в различни купюри. На жената е съставен акт за нарушение на Валутния закон и Закона за митниците. Недекларираната валута е иззета и подлежи на отнемане в полза на държавата.", "date": "2017.10.02", "title": "Задържаха контрабандна валута на ГКПП \"Капитан Андреево\""}
{"url": "https://www.24chasa.bg/novini/article/6476073", "text": "Касиер на бензиностанция в Пазарджик е задържан за кражбата на 5800лв. от оборота на обекта, съобщиха от полицията. 21-годишният Стоян Н. от местното село Варвара задигнал парите, докато бил на смяна. Преди ден управителят на бензиностанцията направил ревизия на касата и установил липсата на парите, след което незабавно подал сигнал в полицията. Пред униформените той споделил съмненията си, че извършителят на кражбата най-вероятно е техен служител. Версията му се потвърдила от извършеното разследване от опитни криминалисти, които арестували крадливия касиер в дома му. Младежът първоначално отричал да е откраднал пари от оборота, но в последствие си признал за кражбата. Споделил, че имал спешна нужда от пари, които смятал впоследствие да върне в касата, преди да се установи липсата им.", "date": "2017.10.02", "title": "Задържаха касиер, задигнал 5800 лв. от оборота\n на бензиностанция в Пазарджик"}
{"url": "https://www.24chasa.bg/novini/article/6476319", "text": "34-годишен мъж от Тетевен, намери смъртта си на пътя между ловешките села Изворче и Соколово в събота. Катастрофата станала около час след полунощ, когато автомобил \"Сеат Ибиза\", движейки се в посока София, напуснал пътното платно и се блъснал в дърво. При инцидента на място загинал младият тетевенец, а негов 27-годишен спътник бил прегледан от екип на ЦСМП-Ловеч и освободен с повърхностни охлузни рани. Продължава работа по изясняване на всички обстоятелства около пътното произшествие, а по случая е образувано досъдебно производство.", "date": "2017.10.02", "title": "Млад тетевенец загина при катастрофа край Ловеч"}
{"url": "https://www.24chasa.bg/novini/article/6476358", "text": "Вътрешният министър на Испания Хуан Игнасио Сойдо заяви, че допълнителните полицейски части, разположени в Каталуния заради неделния вот за независимост, ще останат „толкова, колкото е нужно“, пише La Vanguardia. Според него, органите на реда са пратени „по искане на правосъдните власти“, като обаче подчерта, че е имало и събития, „които не бих желал да виждам“, цитира \"Фокус\". Изявлението идва малко след като каталонският лидер Карлес Пучдемон поиска изтеглянето на допълнителната правителствена полиция.", "date": "2017.10.02", "title": "Допълнителните полицейски части остават в Каталуния"}
{"url": "https://www.24chasa.bg/novini/article/6476356", "text": "Метрото в каталунската столица Барселона няма да работи във вторник от 9:30 часа до 17:00 часа местно време (10:30 часа до 18:00 часа българско време). Причината е, че служителите ще се присъединят към обявената стачка срещу действията на полицията по време на референдума за независимост на Каталуния в неделя, съобщи вестник \"Мундо\", цитиран от  Редица синдикати, подкрепящи отделянето на автономната област от Испания, призоваха жителите на региона към всеобща стачка в знак на протест срещу \"насилието\" от страна на \"силите за сигурност на страната\" по време на вота.", "date": "2017.10.02", "title": "Метрото на Барселона спира работа във вторник"}
{"url": "https://www.24chasa.bg/novini/article/6476411", "text": "63-годишна гръцка пенсионерка, която живеела на квартира в Сандански, е намерена мъртва в дома си на ул. \"Воден\" в курортния град, предаде  . Сигналът за труп на жена изстреля криминалистите на място, след около 2 часа оглед те отхвърлиха всякаква чужда намеса в смъртта на жената, която от известно време живее в Сандански, честа практика на гръцките пенсионери, които с пенсиите си от там, живеят по спокойно у нас. Вероятната причина за смъртта е инфаркт.", "date": "2017.10.02", "title": "Намериха мъртва гъркиня в Сандански"}
{"url": "https://www.24chasa.bg/novini/article/6476417", "text": "Софийската окръжна прокуратура внесе протест срещу присъда от 11 г. затвор за младеж, извършил грабеж в Ботевград преди 3 г. и 5 месеца. На 1 май 2014 г. С. С. нахлул в магазин за хранителни стоки на ул. “Акад. Стоян Романски”, облечен в тъмни дрехи и с прикрито лице. “Отваряй касата, давай парите!”, извикал той и нападнал продавачката с нож като й нанесъл удар с нож в областта на коремната кухина. Задигнал оборота от 318,91 лв. и изчезнал. Лекарите едва спасили живота на продавачката. Експертиза показала, че е причинена тежка телесна повреда. Сега прокуратурата настоява за по-тежка присъда с мотива, че наказанието от 11 г. затвор е несправедливо и занижено. За грабеж, придружен с тежка телесна повреда, законът предвижда до 15 г. затвор. Съдът може да наложи и конфискация на половината от имуществото на подсъдимия. Той е осъждан 3 пъти, 2 от присъдите е получил още като непълнолетен, уточниха от прокуратурата. Според разследването С. С., който по време на грабежа е бил на 21 г., няма проблеми с наркотиците.", "date": "2017.10.02", "title": "11 г. затвор за грабител, наръгал продавачка в корема"}
{"url": "https://www.24chasa.bg/novini/article/6476476", "text": "Стивън Падок, 64-годишният мъж, който откри стрелба по време на кънтри концерт в Лас Вегас и уби повече от 50 души, е имал още десет оръжия в хотелската си стая, съобщи Ройтерс. Той се е самоубил преди пристигането на полицията, каза шерифът на Лас Вегас на пресконференция, цитиран от БТА. По последни данни 406 ранени са откарани в болница.", "date": "2017.10.02", "title": "Вижте нападателя от Лас Вегас, имал 10 огнестрелни оръжия в хотелската стая"}
{"url": "https://www.24chasa.bg/novini/article/6476506", "text": "Специализирано звено \"Антикорупция\" към Софийска градска прокуратура (СГП)привлече като обвиняем бившия директор на Областната дирекция на МВР в Добрич Веселин Колев, съобщиха от пресцентъра на институцията. Колев, който заема поста в периода 17.04.2015 г. до 01.06.2016 г., е обвинен за закана с убийство, принуда и склоняване на вещи лица да дадат невярно заключение. Обвинението е в резултат на събрани доказателства при разследването срещу бившия народен представител Живко Мартинов от Добрич. Веселин Колев е обвинен за това, че на 19 септември 2017 г. в Добрич се заканил с убийство на Т.А. - основен свидетел по обвиненията срещу Живко Мартинов. Отправил му нецензурни думи и го заплашил, че ще го убие, ако отново свидетелства срещу Мартинов. Колев насочил пръст към свидетеля, имитирайки насочен пистолет и му отправил заплашителни жестове. Това заканване е могло да възбуди основателен страх за осъществяването му. На Колев е предявено обвинение и за това, че е принудил автоконтрольори в сектор \"Пътна полиция\" при ОДМВР-Добрич, да не санкционират водач на микробус за извършено нарушение по Закона за движение по пътищата и да не му съставят акт или фиш, а да го освободят без последствия, въпреки че водачът на микробуса не е представил необходимите документи. В хода на разследването са събрани доказателства и за това, че през 2015 г. Веселин Колев е подбуждал три вещи лица да дадат невярно заключение, като случаят е особено тежък. Трите вещи лица са били назначени от Окръжен съд-Добрич, за да изготвят тройна трасологична експертиза по наказателно производство за причиняване на смърт по непредпазливост при управление на МПС. На Колев е наложена мярка за неотклонение \"Подписка\".", "date": "2017.10.02", "title": "Бивш шеф на полицията в Добрич – обвиняем по \"Суджукгейт\""}
{"url": "https://www.24chasa.bg/novini/article/6476503", "text": "Общо 3519 мигранти и бежанци са пристигнали на гръцките острови в северно Егейско море през септември, което е най-големият брой пристигнали в рамките на един месец за тази година, съобщава в. \"Катимерини\", цитиран от БТА. Остров Лесбос е приел най-голям брой мигранти и бежанци - общо 2170 души, на остров Самос са пристигнали 881, а на Хиос - 567. Според гръцкото вътрешно министерство на островите в момента има 13 356 бежанци и мигарнти. Нарастването на броя на новопристигащите мигранти и бежанци, и по-специално на остров Лесбос, създава допълнително напрежение в и без това пренаселените мигрантски центрове на островите, отбелязва изданието.", "date": "2017.10.02", "title": "Над 3500 мигранти и бежанци са пристигнали в Гърция през септември"}
{"url": "https://www.24chasa.bg/novini/article/6476563", "text": "Днес, 02.10.2017 г., СЗ “Антикорупция“ предяви прецизно обвинение на Румен Овчаров – бивш министър на енергетиката по делото известно като делото за „Мини Бобов дол“. След изготвяне на съдебно икономическата експертиза, на Румен Овчаров е повдигнато обвинение за умишлена безстопанственост, от която за „Мини Бобов дол“ ЕАД са последвали щети в размер на 8 940 231,47 лв., съобщиха от пресцентъра на прокуратурата. Разследването е установило, че Румен Овчаров въпреки задълженията си като министър на икономиката и енергетиката и принципал на „Мини Бобов дол“ ЕАД не е упражнил достатъчно контрол върху работата на изпълнителния директор на „Мини Бобов дол“ ЕАД. Изпълнителният директор не е предприел действия по събиране на вземания от договора за наем с „Ораново“ООД и не е извършил действия за подобряване на финансовото състояние на дружеството. Щетите, които са настъпили за „Мини Бобов дол“ ЕАД представляват неплатени наемни суми от договора с „Ораново“ ООД, режийните разходи по производствената дейност и разликата между фактуриран наем и начислени амортизационни отчисления от „Мини Бобов дол“ ЕАД. Внесена е конкретизация и по обвинението на Румен Овчаров за извършено от него престъпление по служба, извършено в периода 31.05.2006 г до 26.02.2007 г. при условията на продължавано престъпление. На 31.05.2006 г. е превишил властта си като е дал разрешение на „Мини бобов дол „ЕАД да сключи договор за наем с „Ораново“ООД, като е иззел правомощията на Министерски съвет съгласно чл.5,т.3 от Закона за подземните богатства. По силата на този договор е дадено право на „Ораново“ ЕООД да организира и управлява подготовката и изземването на запасите от въглища в мината и е нарушен Закона за концесиите. Настъпили са значителни вредни последици за „Мини Бобов дол“ ЕАД и Българската държава, изразяващи се в осъществен неконтролиран и незаконен добив на подземни богатства изключителна държавна собственост, създадена възможност от засягане на живота и здравето на населението. Като не се е съобразил с разпоредбите на Закона за подземните богатства – а именно концесията е следвало да се предостави на физически и юридически лица, които удостоверяват, че имат надлежна регистрация и притежават необходимите технически, управленски и финансови възможности, предложил на Министерски съвет да вземе решение за прехвърляне на права и задължения по невлязъл в сила концесионен договор на „Мини Бобов дол“ ЕАД от държавното дружество на „Ораново“ЕООД за срок от 35 години. На 26.02.2007 година, сключил допълнително споразумение № 1 към договор за предоставяне на концесия на „Мини Бобов дол“ЕАД и от това са настъпили значителни вредни последици за „Мини Бобов дол „ЕАД и Българската държава изразяващи се в лишаване на държавното дружество от предмета на дейност.", "date": "2017.10.02", "title": "\"Антикорупция\" допълни обвинението на Румен Овчаров"}
{"url": "https://www.24chasa.bg/novini/article/6476599", "text": "Курсът на еврото падна значително в сравнение с редица световни валути на борсите, след като в Каталонската автономия гласуваха за независимост от Испания по време на референдум, белязан с насилие, предаде \"Индипендънт\", цитиран от \"Фокус\". Еврото е загубило 0,6% от стойността си спрямо долара до 1,174 за един – това е най-ниският му курс от средата на август насам. То е паднало и до най-ниското си равнище в сравнение и с швейцарския франк за последните три седмици. „Референдумът в Каталония ще стартира нова фаза на политическа нестабилност за ЕС“, сочи Джош Махони, икономически анализатор. Според него насилствените сблъсъци между протестиращите и полицията са помрачили вота и „едва ли ще направят нещо по-различно от засилването на решителността за независимост“. Той посочи, че Каталония е „най-богатия регион в Испания и има добра причина централното правителство да иска да смаже всеки процес, който може да доведе до разцепване на страната“. „Резултатът от този процес ще влияе и във Великобритания, като тези, които искат шотландската независимост ще наблюдават отблизо“, добави той.", "date": "2017.10.02", "title": "Спад в курса на еврото след референдума в Каталуня"}
{"url": "https://www.24chasa.bg/novini/article/6476619", "text": "За първи път на българския пазар Мтел ще предложи на своите потребители възможността да подаряват до 50% от мегабайтите, включени в тарифния им план. В зависимост от своя мобилен план Мтел без граници всеки клиент на телекома ще може да избира колко MB интернет иска да подари или да запази всички за себе си. Така например клиентите на тарифен план \"Мтел без граници 3XL с Екстра нет+\" ще могат да подарят до 20 000 MB на до 4 любими номера от мрежата на Мтел, а при \"Мтел без граници 3XLс Екстранет\" – до 10 000 MB на до 2 номера. Подаряването става в магазин на Мтел или онлайн като се въведе мобилния номер на получателя на www.mtel.bgв секция \"Моят Мтел\", както и чрез приложението за смартфони MyMtel.  За \"Екстра нет+\", първите 4 промени за текущия таксуващ период са безплатни, при Екстра нет, първите 2 промени са безплатни, всяка следваща промяна се таксува по 1 лев. Освен това всеки потребител на плановете Мтел без граници ще може да се възползва от 15% отстъпка при комбинация с друга услуга от телекома като домашен телефон, интернет и/или телевизия. Услугата Mtel Now ще е с повече канали. Мтел безграници S и M ще съдържат 30+ канала, а \"Мтел без граници L\", XL, 2XL и 3XL ще са с 50+ канала. Като услугата ще продължава дапредлага зафеновете на спорта възможността да проследяват ексклузивното спортно съдържание на каналите Mtel Sport 1, Mtel Sport 2 и EDGEsport. Условията са валидни от началото на октомври и ще бъдат достъпни, както за настоящи, така и за бъдещи клиенти на телекома.", "date": "2017.10.02", "title": "Клиентите на Мтел могат да подаряват 50% от интернета си"}
{"url": "https://www.24chasa.bg/novini/article/6476609", "text": "Спецсъдът отказа да пусне на свобода Георги Иванчев, обвинен за стрелбата по несебърския бос Димитър Желязков-Очите през 2016 г.   \"Не съм извършил никакво престъпление. Не се признавам за виновен. Не съм извършил нищо\", каза пред магистратите Иванчев. Иванчев е обвинен в опит за убийство на Митьо Очите. Съдът е преценил, че има риск той да се укрие или извърши друго престъпление. Това е поредният опит на Иванчев да излезе на свобода след задържането му през юни м.г. Стрелбата в ресторант \"4 you\" в Слънчев бряг стана на 8 юни 2016 г. Дни след нея с обвинения се оказаха трима - Тодор Славов - за убийството на гарда на Очите и Александър Алексиев. Георги Иванчев и Радослав Димитров отговарят за опит за убийство на Желязков. За лидер на бандата е сочен е Божидар Кузманов-Кравата. Решението за Иванчев може да бъде обжалвано пред втората инстанция.", "date": "2017.10.02", "title": "Стрелецът по Митьо Очите остава в ареста. Той: Невинен съм!"}
{"url": "https://www.24chasa.bg/novini/article/6476796", "text": "Пожар е възникнал в сграда, собственост на фирма за производство на перилни и миещи препарати, която се намира на територията на содовия завод в Девня.Това съобщиха от пресцентъра на содовия завод в Девня, предаде \"Фокус\". Пожарът е възникнал в 16.49 часа по неустановени до момента причини. На място незабавно са пристигнали противопожарни автомобили на ведомствена пожарна и Гражданска защита, които са започнали гасене на пламъците. В момента пожарът е почти овладян. Според един от собствениците по време на инцидента в сградата не е имало хора. Няма пострадали нито вътре, нито вън. Води се разследване за причините за възникване на пожара.", "date": "2017.10.02", "title": "Пожар възникна в сграда на содовия завод в Девня"}
{"url": "https://www.24chasa.bg/novini/article/6476811", "text": "Паркингът на болница \"Токуда\" е отцепен, понеже там са намерени снаряди, съобщи  . Районът е пълен с полиция. Околните сгради са евакуирани. Два стари снаряда са били открити при ремонтни работи в двора на болница „Токуда” в София, потвърдиха за   от пресцентъра на МВР. Чакат се военни сапьори, които да преместят или обезвредят боеприпасите                                                                                                                                                                                                                                                                                                                       ", "date": "2017.10.02", "title": "Паркингът на болница \"Токуда\" в София отцепен заради намерени снаряди (Обновена)"}
{"url": "https://www.24chasa.bg/novini/article/6476815", "text": "На българо-турската граница трафикът е интензивен на изход за товарни автомобили. На ГКПП \"Капитан Андреево\" има 9 км, а на ГКПП \"Лесово\" - 3 км колона от товарни автомобили. Това сочат данни към 18.00 часа, публикувани в сайта на ГД \"Гранична полиция\". На българо-румънската граница на ГКПП \"Дунав мост-Видин\" на изход е образувана 2 км колона от товарни автомобили. На границите със Сърбия, Македония и Гърция трафикът е нормален на всички контролно-пропускателни пунктове. Фериботът Оряхово-Бекет работи само през деня, поради ниското ниво на река Дунав.", "date": "2017.10.02", "title": "Трафикът на българо-турската граница е интензивен"}
{"url": "https://www.24chasa.bg/novini/article/6476758", "text": "Идея за строеж на Национална педиатрична болница в България, обсъдиха на среща днес здравният министър проф. Николай Петров и представители на най-голямата верига френски държавни болници.   Делегацията е на посещение у нас, за да проучат възможностите за изграждане на болницата по френски модел, съобщиха от пресцентъра на ведомството. Според министъра е необходимо първо да се направи анализ на какъв принцип ще работи детската болница, къде да бъде позиционирана и как ще се финансира. По думите му тази тема се обсъжда от близо 10 години, тъй като такъв тип лечебно заведение у нас липсва. В България има детски клиники и отделения, но те функционират като структури в рамките на големите болници. Представителите на френската страна ще изпратят свои експерти в България, за да проучат как функционира здравната грижа за децата в страната ни. До три месеца те ще направят анализ и ще предложат конкретен проект за създаване на педиатрична болница в страната ни, допълват от МЗ.", "date": "2017.10.02", "title": "Френска верига държавни болници иска да изгради педиатрична болница у нас"}
{"url": "https://www.24chasa.bg/novini/article/6476848", "text": "Влак на столичното метро е запушил заради проблем със спирачките и е задимил метростанция \"Сердика\". При инцидента няма пострадали, съобщи за \"24 часа\" шефът на \"Метрополитен\" ЕАД Стоян Братоев. \"На метростанция \"Джеймс Баучер\" влакът е дал индикация, че едната врата не иска да се затвори. Машинистът е успял да я затвори и на следващата станция - \"Витоша\" е казал на пътниците да слязат. Тръгнал е да се прибира към депото, но по пътя спирачките са блокирали и се е появил пушек. На станция \"Сердика\" е спрял, за да отблокира спирачките и затова там се е задимило\", обясни Братоев.", "date": "2017.10.02", "title": "Блокира спирачка на мотриса в столичното метро, станции се изпълниха с дим"}
{"url": "https://www.24chasa.bg/novini/article/6476857", "text": "Зам.-председателят на ГЕРБ Цветан Цветанов пристигна привечер в Хасково за среща с общинските ръководства, кметовете, депутатите от ГЕРБ и редовите членове за сондаж по казуса с оставката на Делян Добрев. Той поясни, че е натоварен с тази задача от премиера Бойко Борисов и колегите си от изпълнителната власт. „Ще ги запозная с резултатите от днешната среща, с това което се получи като отговор на въпросите, и след това Изпълнителната комисия на ГЕРБ ще вземе своето решение дали парламентарната група ще приеме оставката на Делян Добрев“, посочи Цветанов. На срещата бе поканен и кметът на Хасково Добри Беливанов, но той не пристигна. Лидерът на парламентарната група на ГЕРБ пристигна в Хасково, придружен от Делян Добрев, който пък коментира изнесените по-рано днес от Елена Йончева документи. \"Единственото, което направи днес Елена Йончева е, че ако до вчера щях да я съдя за клевета, от днес имам право да я съдя за набеждаване. Това каза Делян Добрев пред журналисти в Хасково. По-рано днес депутатката от БСП съобщи, че в администрацията на община Хасково имало създадена икономическа групировка, която насочвала общински, държавни и европейски пари към определени фирми. Йончева посочи, че за всички нарушения по „модела Добрев“ БСП разполага с документи, които ще предаде на прокуратурата и ще внесе в Държавната комисия за установяване и предотвратяване на конфликт на интереси. \"При пристигането ми в Хасково коментирах пред медиите ситуацията около ГЕРБ. Направих коментар и на днешните изказвания на президента Румен Радев\". Това написа във Фейсбук Цветан Цветанов и ги придружи с видео. ", "date": "2017.10.02", "title": "Добрев: Ще съдя Йончева за набеждаване (Видео)"}
{"url": "https://www.24chasa.bg/novini/article/6476872", "text": "\"Ако смятаме, че ще имаме севернокорейски нов лидер, който ще се нарича Румен Радев, аз не бих искал българският президент да бъде олицетворение на противопоставянето и на разделението на нацията.\" Това заяви лидерът на депутатите от ГЕРБ и зам.-председател на партията Цветан Цветанов. И напомни: \"Президентът по конституция олицетворява обединението на нацията. Това е поредният системен опит на президента да неглижира и да противопоставя институциите, и да не зачита всички различни мнения, които излизат в публичното пространство.\" Зад ГЕРБ и ПГ на ГЕРБ, която представлява 1 100 060 гласа, трябва да бъдат уважени, както ние изпитваме уважение и респект към президентската институция, защото, дали ни харесва, или не, той е законно избраният президент, изтъкна Цветанов. Заместникът на Бойко Борисов е категоричен - с думите на президента Радев, изречени по-рано днес на откриването на академичната година в Софийския университет, че от ЕС накрая ще ни потупат по рамото за председателството, държавният глава е отправил упрек и към ЕС. \"Може би президентът е прочел глава четвърта от Конституцията, член 100, алинея 5-та, че може да обявява военно положение и да обявява война. Но искам да му кажа, че там е записано, че това става след решение на българския парламент\", добави той. \"По-важно е президентът да се запознае с чл. 92 от Конституцията, където е записано, че той олицетворява обединението на нацията\", препоръча Цветанов. \"Тази терминология и този въпрос съответства ли на българския президент, който трябва да бъде обединител на нацията\", попита той.", "date": "2017.10.02", "title": "Цветанов сравни президента Радев с лидера на Северна Корея (Видео)"}
{"url": "https://www.24chasa.bg/novini/article/6476856", "text": "Румънецът Лука Иклодян е един от пострадалите при стрелбата в Лас Вегас. Майката на момчето Кармен публикува в социалната мрежа призив към всички приятели и познати на Лука да се молят за него, защото му предстои тежка операция. По-късно Кармен споделя, че Лука е преминал успешно операцията и за сега е стабилен. \"Залята съм от вашата подкрепа. Благодаря ви от все сърце. Куршумът е преминал през двата му дроба и е засегнал и прешлен. При операцията са премахнати 2/3 от десния му дроб. Той все още диша с помощта на машини, но е жив и лекарите смятат, че ще се възстанови. Благодаря ви отново за молитвите. Те свършиха своята работа. Сърцето ми се къса за семействата на загиналите. Не спирайте да се молите за тях\", написа румънката в социалните мрежи. Най-малко 50 души загинаха, а над 400 бяха ранени при въоръженото нападение по време на кънтри концерт в Лас Вегас. \"Ислямска държава\" пое отговорност за нападението.", "date": "2017.10.02", "title": "Майката на тежко ранен румънец във Вегас: Моля ви, молете се за сина ми"}
