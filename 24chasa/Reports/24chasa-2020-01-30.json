{"url": "https://www.24chasa.bg/novini/article/8131697", "text": "За нов натиск спрямо земеделските кооперации и натиска на който са подложени, сигнализираха някои от тях пред в.\"Български фермер\". Става дума за невероятни опити за слагане на ръка върху земята им, казват от Националния съюз на земеделските кооперации. За тенденцията, която се развива, както и с дяловете на членовете, има публикуван материал и в последния брой на в.\"Български фермер\". Сега обаче трябва да внимават и за новата вълна на юридически хватки... Можем ли да кажем малко по-подробно какъв е механизмът и как този вид сдружения да се опазят, питаме някои някои председатели. Те дават пример, че вече има случаи, при които в даден кооператив  изведнъж навлизат нови хора като членове, които при достатъчно гласове могат да изберат и нов председател, а малко по-късно с техните гласове да се взимат и нови решения... Битката за власт се изостря, но въпросът е ,че с това  и апетитите растат и се насочват към дялове и собственост, като се използват измамни похвати и  различни други юридически хватки. Внимавайте да не се стига до смяна на председатели, а и до измами, съветват се кооперативите един друг как да не предадат без да искат собствеността на членовете си.", "date": "2020.01.30", "title": "Земеделските кооперации си дават знак да не се поддават на измамни схеми"}
{"url": "https://www.24chasa.bg/novini/article/8131500", "text": "\"Налагането на запори на фирми, свързани с бизнесмена Васил Божков, както и запори на негово лично имущество без задължителното за това съдебно разпореждане може да се определи само по един начин – като абсолютен произвол\". Това се казва в официална позиция на \"Нове Холдинг\". В нея се твърди още: \"По силата на Данъчно-процесуалния кодекс на предварително обезпечаване подлежат единствено вземания за данъци и осигурителни вноски, но не и други публични вземания. За да бъдат обезпечени вземания за държавни такси, то същите следва да са установени с влязъл в сила ревизионен акт. Такъв е ревизионен акт, който е минал едноистанционно административно обжалване и двуинстанционно в съда. Това е фактическата ситуация по отношение на твърденията на АДФИ, че Националната лотария дължи невнесени суми от такси за минал период. По отношение на личното имущество на г-н Божков, по силата на ЗКПОНПИ, КПОНПИ може да изиска запори при наличие на достатъчно данни и обосновано предположение за незаконно придобито имущество, но отново с мотивирано искане до съда. При действия на данъчни органи, това отново не може да стане без влязъл в сила данъчен ревизионен акт. Отново искаме да напомним, че г-н Божков е акционер във въпросните компании и на тази основа действията срещу него са абсолютно незаконосъобразни. С всеки следващ ден от началото на тази печална сага става все по-ясно, че целта е овладяването на успешен частен бизнес и футболен клуб, който за последната година бе изваден от фалит. Всички действия на властимащите – хора и институции, са в разрез с действащите в страната ни закони. Те целят на практика да блокират дейността ни като поставят компаниите в невъзможност да извършват нормалната си дейност. Така например, трябваше да бъдат платтени 41 000 евро на мениджърска агенция за два трансфера за ПФК “Левски” и ако тази сума не бе осигурена, клубът би загубил 3 т. от първенството, а при забавяне от 14 дни щеше да бъде изхвърлен от групите. Също днес беше срокът да се платят 144 000 лв. по споразумението за дълговете на клуба в размер на 5 млн. към НАП. Ако не бяха осигурени в срок, това би развалило автоматично споразумението, което щеше да означава поредна огромна загуба за клуба. Това е само един нагледен пример. Утре ние няма да сме в състояние да оперираме с активите на компаниите си поради незаконосъобразните действия на правоохранителните органи и това ще доведе до много последствия на много нива. Ще търсим правата си в съда и ще отстояваме правото си да работим, въпреки държавните институции и репресивния държавен апарат\".", "date": "2020.01.30", "title": "\"Нове Холдинг\": Запорите на фирми и имущество на Божков са абсолютен произвол"}
{"url": "https://www.24chasa.bg/novini/article/8131540", "text": "Този месец за пръв път от години слон бе забелязан в национален парк в източната част на Сенегал, предаде Франс прес. Според дирекцията на парка това е знак, че бракониерството в страната намалява. \"Забелязахме слон на 35-45-годишна възраст, който остана две-три минути край пътя, преди да се отдалечи\", поясни Филип Хеншел, директор за Западна и Централна Африка на американската неправителствена организация \"Пантера\". Той участвал в мисия за наблюдения в националния парк \"Ниоколо Коба\", на около 600 км югоизточно от столицата Дакар, предава БТА. След като наброяваше стотина екземпляра през 80-те години на миналия век, популацията на слоновете в страната значително намаля вследствие на бракониерството, сушата и обезлесяването. През последните няколко години някои индикации - екскременти, следи от стъпки и снимки, направени с камери за наблюдение, дадоха възможност да се констатира присъствието на няколко слона, включително женски и млади екземпляри, в \"Ниоколо Коба\", който е с площ над 9000 кв. км и е разположен близо до границите с Гвинея, Гвинея-Бисау и Мали.", "date": "2020.01.30", "title": "За пръв път от години слон бе забелязан в природата в Сенегал"}
{"url": "https://www.24chasa.bg/novini/article/8131544", "text": "Турският национален авиопревозвач \"Търкиш еърлайнс\" (Turkish Airlines) обяви днес, че отменя редица полети за Китай следващия месец, предаде Анадолската агенция, цитирана от БТА. Решението за намаляването на броя на полетите е взето заради това, че в последно време са били купени изключително малък брой билети за пътувания до Китай (главно поради безпокойствата, свързани с разпространението на смъртоносния коронавирус). Яхя Юстюн, ръководен представител на \"Търкиш еърлайнс\", посочи, че в периода от 5 до 29 февруари ще бъдат отменени редица полети за четири града в Китай, сред които Пекин и Шанхай.", "date": "2020.01.30", "title": "\"Търкиш еърлайнс\" отменя редица полети за Китай през февруари, нямало желаещи"}
{"url": "https://www.24chasa.bg/novini/article/8131553", "text": "„Взехме решение да направим Ден на отворените врати, за да могат хората да видят как се произвежда ток и топлоенергия и да покажем какво в действително се оползотворява при нас. Надяваме се така да спрат всички спекулации, на които станахме свидетели пред последните месеци\", заяви Желев. И подчерта, че топлофикацията не замърсява въздуха в Русе. „Спазихме стриктно изискванията на РИОСВ-Русе и на всеки комин имаме мониторингов контрол на изходящите газове. В края на миналата година, след влезлите в сила законови промени, при нас има постоянно видеонаблюдение. Чрез него РИОСВ и община Русе могат в реално време да следят какви горива се изгарят“, подчерта Желев. Той обясни, че чрез монтираните електрофилтри се улавят финните прахови частици и няма възможност да се получи замърсяване на въздуха без да бъде регистрирано от станцията за емисионен контрол. „Топлофикация Русе“ не разполага със съоръжения, в които могат да се изгарят отпадъци от пластмваса или други подобни и никога не е иизползвала такива. В централата се оползотворяват вносни висококолорийни въглища с ниско съдържание на сяра. Те се смилат на финни частици посредством барабанни мелници и впоследствие се вдухват в пещните камери на котлите. Желев обясни, че два от парогенераторите в момента са в процес на газифициране. Купено е и ново оборудване за модернизация на трети парогенератор, който ще използва въглища.", "date": "2020.01.30", "title": "\"Топлофикация Русе“ отвори врати, за да покаже, че не цапа"}
{"url": "https://www.24chasa.bg/novini/article/8131606", "text": "Електронна система за контрол върху превозите на отпадъци и за получаване на информация в реално време за всеки отделен превоз, преминаващ през границата на България, да бъде разработена, предвиждат предложения, които министърът на околната среда и водите Емил Димитров представи пред депутатите от ресорната парламентарна комисия, предава БТА. Предложенията предвиждат още да се извършва на 100 процента физически контрол при превози на отпадъци с кодове 191204 - пластмаса и каучук; 191210 - РДФ; модифицирани горива и 191212 - смесени отпадъци, отбеляза Димитров. Той поясни, че анализът на риска и мнението на всички, ангажирани в тази посока е, че при този вид отпадъци се случват най-големите злоупотреби. Ако установим, че се играе с кодовете със заповед на министъра на околната среда и водите, може да се разшири обхватът на проверките и да се въведат допълнителни ограничения, поясни Димитров. Контролно пропускателните пунктове, през които ще се насочва вносът на отпадъци от тези три вида в страната са \"Калотина\" със Сърбия, \"Гюешево\" със Северна Македония, \"Кулата\" и \"Капитан Петко войвода\" с Гърция, пристанищата на Варна и Бургас, а по северната граница КПП-та в Русе и Видин, жп линията на Кардам и две фериботни връзки, каза още министърът. Предложенията предвиждат още създаване на механизъм за координация и взаимодействие на контролните органи по отношение превоза на отпадъци, както и утвърждаване на инструкции за взаимодействие между Агенция \"Митници\", МОСВ и МВР за повишаване ефективността на контрола върху трансграничния превоз на отпадъци. Друго предложение предвижда въвеждане на банкови гаранции за извършвани дейности на всички видове отпадъци, включително за търговци и брокери на отпадъци. Тепърва предстои тези предложения да бъдат подготвени от МОСВ и внесени в парламента. Министърът каза пред депутатите, че на този етап остават четири завода, които работят с отпадъци - три циментови фабрики, които преработват, и един ТЕЦ в Сливен. Ще бъде пристъпено към поетапно закриване на всички площадки, където има установени неправомерни действия или прекратяване на дейностите. МОСВ ще изпраща ежедневно информация за водните обеми в язовирите към министерствата на вътрешните работи, на енергетиката, на земеделието, храните и горите и на регионалното развитие и благоустройството. Такава информация министърът на околната среда вече е разпоредил да му се предоставя ежедневно, каза Димитров, обяснявайки, че досега министърът е получавал данните за състоянието на язовирите веднъж месечно. Пред депутатите министърът коментира, че на много места водните оператори злоупотребяват за сметка на министерството, източвайки язовирите без да ползват другите си възможности за добив на вода. На язовирите за битови цели трябва да има сертифицирани разходомери, за да се знае какво се подава от язовирите, каза още министърът.", "date": "2020.01.30", "title": "Емил Димитров с мерки за справяне с водната криза и вноса на отпадъци"}
{"url": "https://www.24chasa.bg/novini/article/8131730", "text": "Бизнесменът Васил Божков заяви пред , че трудно би се върнал в България, тъй като има притеснения от  „Точно от тази психотерапия ме е страх. Ще се върна в България пред съда. Първо искам да предявят обвинения на моите адвокати. Това всичко е съшито с бели конци. Какви доказателства могат да бъдат предмети на изкуството?“, каза бизнесменът. Той коментира, че повдигнатите му 7 обвинения от прокуратурата, включително за предлагане на подкуп в Комисията по хазарта, са на база „някой казал, друг чул, че някой предлагал“. „Как ми са предявени обвинения чрез служебен адвокат – нито са ме питали, нито са ме търсили. Аз имам собствени адвокати, не съм социално слаб. Никой не се е свързвал с мен, имам си адвокати, които са упълномощени“, каза той. \"Не е тайна къде съм, това не е от значение\", заяви Божков на въпроса къде се намира в момента.  Божков заяви: „Това нанася големи вреди на бизнеса и тук ще заведа лични дела. Всички лица съществуват и парите им са преведени по банков път, както е по закон. Освен това, някой от прокурорите каза, че няма средства да се обезпечат печалбите. Нека да не се изказват по бизнес, както аз не се изказвам по техните работи. Това са нелепи твърдения и лъжи, които уронват престижа и пречат на бизнеса. Мисля да предявя лични дела към тези, които ги казват“.", "date": "2020.01.30", "title": "Божков: Ще се върна в България пред съда, всички печеливши от лотариите са реални лица"}
{"url": "https://www.24chasa.bg/novini/article/8131698", "text": "Последният полет на частния самолет на Васил Божков е бил София-Дубай. Излетял е от София в събота вечерта и е кацнал в Дубай в неделя сутринта.  Това се разбира от сайта  /, който следи полетите на всички регистрирани самолети. Самолетът е Bombardier Global 5000 (twin-jet) (GL5T), като оператор е регистрирана компанията Nove. Позивните му са LZ-VBE. В събота аеропланът е долетял от Париж и почти веднага е излетял за Дубай.  \"24 часа\" потърси Васил Божков по телефона, за да го попита бил ли е в самолета и сега в Дубай ли е, но той не отговори. Междувременно сайтът показа, че самолетът току-що се е преместил от летище Дубай Интърнешънъл на летище Ал Мактум Интърнешънъл, което също е в Дубай. Eто последните полети на самолета според сайта flightaware.", "date": "2020.01.30", "title": "Последният полет на частния самолет на Васил Божков е бил София-Дубай"}
{"url": "https://www.24chasa.bg/novini/article/8131808", "text": "Днес в 18.00 ч. Българската народна банка е получила от Европейската централна банка официално становище относно допълнението в Закона за Българската народна банка, свързано с уредбата на валутния курс между лева и еврото (Становище CON/2020/5 на Европейската централна банка относно правомощията на БНБ за налагане на санкции в рамките на тясното сътрудничество и официалния валутен курс на българския лев. В становището си Европейската централна банка посочва, че приветства новата разпоредба на член 29, алинея 3 от Закона за Българската народна банка, която съответства на процедурите съгласно Резолюцията за ERM II и Споразумението между централните банки относно ERM II. Съобщението за това се появи на официалния сайт на ЕЦБ.", "date": "2020.01.30", "title": "ЕЦБ приветства предложените промени в закона за БНБ"}
{"url": "https://www.24chasa.bg/novini/article/8131840", "text": "Следващите 5 години може да са най-горещите регистрирани някога в света, оповести Британската метеорологична служба, цитирана от Франс прес. Възможно е температурите да се повишат с 1,5 градуса Целзий до 2024 г. Прогнозите са направени въз основа на изследване на възможни тенденции в климата през следващите 10 години. Предвижда се за всяка година през периода 2020-2024 г. температурата да е с 1,06-1,62 градуса Целзий по-висока от нормалната. Рекордът от 2016 г. - най-горещата регистрирана някога година, вероятно ще бъде подобрен през въпросния период. \"Най-новите прогнози за следващата петилетка навеждат на мисълта за продължаване на затоплянето в съответствие с повишените нива на парниковите газове - заяви експертът Дъг Смит. - Тези прогнози включват някои неизвестности, но повечето райони, по-специално в Северна Европа, Азия и Северна Америка, вероятно ще се затоплят.\" Ако не се стигне до голямо вулканично изригване, което да забави затоплянето, блокирайки слънчевите лъчи, средните температури през следващите 5 години вероятно ще са с 1,15-1,46 градуса Целзий по-високи от тези от прединдустриалната епоха. През периода 2015-2019 г., който е най-горещият регистриран някога, средните температури надхвърляха с 1,09 градуса Целзий тези от прединдустриалната епоха. Парижкото споразумение за климата от 2015 г. предвижда глобалното затопляне да бъде ограничено до под 2 градуса Целзий и дори до 1,5 градуса Целзий до 2100 г. в сравнение с прединдустриалната епоха. За целта е нужно да се намалят незабавно и драстично дължащите се на човешка дейност парникови емисии. Нарастването им обаче не е спряло. Според Британската метеорологична служба има около 10-процентен риск затоплянето през една от годините в периода 2020-2024 г. да надхвърли 1,5 градуса Целзий.", "date": "2020.01.30", "title": "Експерти прогнозират рекордни горещини през следващите 5 години"}
{"url": "https://www.24chasa.bg/novini/article/8131916", "text": "Френски апелативен съд отмени присъда срещу най-високопоставения католически духовник в страната, предаде ДПА, като се позова на местни медии. Кардинал Филип Барбарен бе осъден на по-долна инстанция през март миналата година по обвинение, че не е съобщил за твърдения за сексуално малтретиране на деца от свещеник. 69-годишният Барбарен бе признат за виновен по обвинение, че не е уведомил властите за многократно отправени твърдения срещу свещеник, заподозрян, че е извършил сексуално насилие срещу десетки деца през 80-те години на миналия век, предаде БТА. Архиепископът на Лион обжалва постановената му шестмесечна условна присъда и днес апелативен съд я е отменил. След като бе признат за виновен миналата година, Барбарен предложи да се оттегли като архиепископ на Лион, но папа Франциск не прие оставката му заради обжалването на присъдата. Днес кардиналът каза, че пак ще връчи оставката си на папата. \"Това съдебно решение означава, че една страница може да бъде затворена. И за църквата в Лион това е момент да отвори нова глава\", каза Барбарен в изявление до медиите. \"Мислите ми днес, както винаги, са с жертвите\", добави той. Решението на апелативния съд на практика удовлетвори искане на прокуратурата. На по-долната инстанция тя заяви, че уликите срещу кардинала или се отнасят до събития с изтекла давност, или не доказват, че е извършено престъпление. Преди това, през 2016 г., прокуратурата прекрати предварително разследване срещу Барбарен, но делото все пак бе заведено в съда от асоциация на пострадали. Обвиненият за насилствените действия свещеник застана пред съда по-рано този месец, а присъдата срещу него се очаква да бъде произнесена на 16 март. Прокуратурата поиска поне осем години затвор по това дело.", "date": "2020.01.30", "title": "Най-високопоставеният френски духовник\nе оправдан за прикриване на сексуално насилие"}
{"url": "https://www.24chasa.bg/novini/article/8131951", "text": "Първите резултати от изследванията за новия коронавирус на  \"изглеждат отрицателни\", предаде ДПА, като се позова на властите. По-рано днес плавателният съд бе поставен под карантина в пристанище недалеч от столицата Рим заради съмнения за болна пътничка от Макао на борда. \"Първите резултати изглеждат отрицателни, но да изчакаме окончателните резултати\", заяви представител на италианското министерство на здравеопазването, цитиран от БТА. \"Здравните органи проверяват ситуацията\", каза пред ДПА говорител на круизния оператор на кораба, компанията \"Коста Крочиере\". Над 8100 души по целия свят са се заразили с новия коронавирус, с което по този показател бе задмината епидемията от ТОРС (тежък остър респираторен синдром) от 2002-2003 г., отбелязва Ройтерс. Новият вирус причини досега смъртта на 170 души - значително по-малко от 774-те починали от ТОРС.", "date": "2020.01.30", "title": "Изследванията за коронавирус на италианския круизен кораб са отрицателни"}
{"url": "https://www.24chasa.bg/novini/article/8132006", "text": "Актьорът и продуцент Йорн Донер - единственият получил награда \"Оскар\" финландец, почина в Хелзинки на 86-годишна възраст, предадоха Франс прес и БТА. Като продуцент на шедьовъра на Ингмар Бергман \"Фани и Александър\", описващ детството на легендарния режисьор, Донер получи престижната позлатена статуетка за най-добър чуждоезичен филм през 1984 г. Бергман почина през 2007 г. на 89-годишна възраст. \"Благодаря на членовете на Американската академия за кинематографично изкуство и наука за добрия им вкус\", каза шеговито Донер, докато му връчваха наградата в Холивуд. Йорн Донер е роден на 5 февруари 1933 г. в Хелзинки. Той е звезда, режисьор или продуцент на десетки филми от началото на 50-те години на миналия век. Оглавява Шведския филмов институт, преди да поеме ръководството на Финландския филмов институт. През 60-те години на миналия век живее заедно с Хариет Андершон - музата на Бергман, снимала се във филмите му \"Лято с Моника\", \"Като в огледало\", \"Шепот и викове\", \"Фани и Александър\". Баща е на 6 деца, които има от различни връзки.", "date": "2020.01.30", "title": "Почина Йорн Донер -  единственият получил награда \"Оскар\" финландец"}
{"url": "https://www.24chasa.bg/novini/article/8132076", "text": "Американските власти съобщиха днес за първи случай на предаване на новия коронавирус в САЩ, предадоха Франс прес и БТА. Жена на 60 години, която се е заразила с вируса в Китай, на свой ред е заразила съпруга си, след като се върнала в Чикаго. \"Знаем, че това може да изглежда обезпокоително, (но) непосредственият риск за американците е малък\", каза директорът на Центровете за контрол и превенция на заболяванията Робърт Редфийлд. Той подчерта, че става въпрос за предаване на вируса между съпрузи. Жената пътувала до китайския град Ухан, епицентърът на епидемията от новия вирус, и се върнала в Чикаго на 13 януари. Съпругът й не е бил с нея в Китай. До момента в Съединените щати бяха потвърдени шест случая на заразата. Първите пет човека са се заразили в Китай. 92 души в САЩ са изследвани за новия вирус.", "date": "2020.01.30", "title": "Първи случай на предаване на новия\nвирус в САЩ - между двойка съпрузи в Чикаго"}
{"url": "https://www.24chasa.bg/novini/article/8132107", "text": "Здравните власти в гръцкия град Солун са под тревога днес, след като мъж е бил приет в болница в града със симптоми, наподобяващи тези на смъртоносния коронавирус, който уби над 170 души в Китай, съобщава в. \"Катимерини\", цитиран от БТА. Според директора на болницата пациентът е мъж на средна възраст, който в момента преминава през медицински изследвания и е поставен под карантина. ДНК-проба от пациента е изпратена в Института \"Пастьор\", за да се установи дали става дума за коронавирус или обикновен грип. Междувременно броят на починалите от грип в Гърция от октомври досега достигна 21 души, като осем смъртни случая са регистрирани през последната седмица, според данни на Националната организация за обществено здраве.", "date": "2020.01.30", "title": "Съмнения за пациент с коронавирус в Солун"}
{"url": "https://www.24chasa.bg/novini/article/8131798", "text": "Басейнова дирекция започва проверки на всички ВиК оператори дали са монтирани измервателни устройства, за да се разбере дали отчитат реално използването на водата. Ако се установи, че нямат водомери, ще бъдат принудени да сложат. Това е решено на извънредно заседание на Висшия консултативен съвет по водите в МОСВ, на който са участвали министърът на околната среда Емил Димитров, зам.-министър Красимир Живков и представители на регионалното и енергийното министерство, \"Язовири и каскади\", \"Напоителни системи\" и \"Софийска вода\". \"Имаме вода в язовирите, но в някои недостатъчно. Искаме да спрем залповото източване на язовирите, защото имаме и недобросъвестни ВиК - понеже имат дългове, не им се ще да теглят със собствените помпи вода, понеже им е скъпа и се опитват да си захранват всички нужди само от язовирите. А ако се изпразнят, да кажат: \"Къде е държавата да ни плати дълговете, да ни направи нови помпи и инсталации?\". Ние като министерство нямаме вина, че някой е решил да си отреже помпите и не си е платил сметките и няма пари за ток, ние да даваме вода, докато не източим язовира. Не трябва да се източи язовира, за да се сетят че имат собствени мощности\", каза Ревизоро в парламента след ресорна комисия. Той предупреди всички ръководители на ВиК сектора да използват собствените си мощности и да не източват язоворите, защото започва да следи нивото им ежедневно, а не веднъж в месеца, както беше досега. Заинтересованите институции - министерствата на енергетиката, земеделието, регионалното развитие и други, ще бъдат уведомявани всяка сутрин за всеки язовир какъв е притокът, оттокът, наличността, какви мерки се взимат. Ако някой не следи предписанията и източва повече вода, отколкото е притокът, на 10-ия ден ще бъде хванат и ще се приложи пълната суровост на закона, закани се министърът. Съответно графиците за ползване на водата ще бъдат променяни на всеки десет дена. „Не може цял месец да е една и съща цифра приток и разход. Ясно е какво се прави – гледат миналогодишна база, не се мери и си пускат данни каквито си искат\" обясни Димитров. А според зам.-министър Живков има ВиК оператори, които отчитат 95% загуби по мрежата – като в Шумен, много други дружества пък съобщават за 70-85% загуби по водопровода. Ревизоро добави и, че и ВиК Сливен също източва вода. Язовир \"Жребчево\" край Стара Загора пък всеки ден подавал едни и същи данни - че количеството е 1,950 млн. кубични метра. Министърът разказа и за две сериозни нарушения. Един цял град е закачен за водопровод на \"Напоителни системи\", а разрешеното количество, които минава през пречиствателна станция, не се използва. Така се ползва вода, която не се пречиства, а \"Напоителни системи\" нямат водопровод и не знаят колко вода им е взета. В друг град пък  след като е ограничено ползването на промишлени предприятия два квартала са останали без вода защото \"някой навремето не ги е закачил към водопровода за града, а към промишления, който е без измервателни уреди\", каза Ревизоро. Той не назова кои са градовете, тъй като е подал сигнал в МВР и те трябва да разследват.", "date": "2020.01.30", "title": "Почват провеки на всички водомери на ВиК дружествата"}
{"url": "https://www.24chasa.bg/novini/article/8131310", "text": "Главният прокурор Иван Гешев отправи предложение до министъра на правосъдието Данаил Кирилов да упражни правомощията си, като инициира законови промени в Закона за изпълнение на наказанията и задържането под стража (ЗИНЗС). Това съобщиха от пресцентъра на Прокуратурата. Главният прокурор сезира министъра на правосъдието с оглед констатирано несъответствие на разпоредбата на чл. 180, ал. 2 от ЗИНЗС със стандартите на чл. 5 от Европейската конвенция за защита правата на човека и основните свободи (ЕКЗПЧОС) и свързаната с приложенията му практика на Европейския съд по правата на човека. В закона е предвидено освобождаването на задържани лица да става в първия работен ден в случаите, когато в местата за лишаване от свобода са получени в извън работно време укази за помилване, определения на съда за условно предсрочно освобождаване, както и актове за освобождаване от местата за лишаване от свобода по реда на НПК. Предложението на главния прокурор до министъра на правосъдието цели да преодолее прилагането на нормата на чл. 180, ал. 2 от ЗИНЗС в нарушение на стандартите на ЕКПЧОС.", "date": "2020.01.30", "title": "Гешев предлага промени в закона за наказанията и задържането под стража"}
{"url": "https://www.24chasa.bg/novini/article/8131312", "text": "Русия от днес временно спира издаването на електронни визи на китайски граждани заради епидемията от коронавируса в Китай, съобщи днес руското министерство на външните работи, цитирано от Ройтерс. Вчера руските власти обявиха, че от утре ограничават железопътните връзки с Китай. Ще продължат да се движат единствено директните влакове между Москва и Пекин. Чехия заяви днес, че е преустановила издаването на визи на китайски граждани и обмисля да забрани полетите от Китай поради разпространението на новия вирус, предава БТА. Три китайски авиокомпании извършват директни полети до Прага - \"Хайнан еърлайнс\" от Пекин, \"Чайна истърн еърлайнс\" от Шанхай и Сиан, и \"Съчуан еърлайнс\" от Чънду. До момента в Чехия няма потвърдени случаи на зараза с вируса.", "date": "2020.01.30", "title": "Русия и Чехия спират визите за китайци заради епидемията от коронавируса"}
{"url": "https://www.24chasa.bg/novini/article/8131307", "text": "Дърво е паднало върху 11-годишно дете в землището на хисарското село Паничери, съобщиха от полицията. То е откарано в тежко състояние в УМБАЛ \"Св. Георги\". Трагедията се разиграла в местността \"Цокови ливади\" край селото. 21-годишен мъж от сливенското село Градец рязал с моторен трион акация. Детето, което е от габровското село Агатово, било в близост и падащото дърво го премазало. На място била извикана полиция, служителите на реда откарали момчето до медицинския пункт в селото. Впоследствие то било транспортирано до УМБАЛ \"Св. Георги\". За   от болницата съобщиха, че малчуганът е с тежка черепно-мозъчна травма и опасност за живота в Клиниката по анестезиология и интензивно лечение. Лекарите продължават да се борят за живота му. Мъжът, прерязал дървото, е задържан за 24 часа.", "date": "2020.01.30", "title": "Отрязано дърво премаза 11-годишно в Хисарско, борят се за живота му"}
{"url": "https://www.24chasa.bg/novini/article/8131282", "text": "Породиха се много страхове, днес Народното събрание изготви и прие едно решение.Парламентът даде мандат за влизане в еврозоната само при курс от 1,95583 лева за евро. Дори всички хора и фирми да решат обърнат левовете в евро, това ще се случи без проблеми и то по курса, който е фиксиран. Това каза пред bTV шефката на бюджетната комисия Менда Стоянова. \"Многократно сме твърдели, че бордът ни е много стабилен. Зад всичките пари - левове, които имаме в обръщение, стои 160% евро. Това означава, че ако утре всеки българин реши да си обърне парите в евро, това ще се случи без проблеми, и то по фиксирания курс\", заяви Стоянова. \"За да се случи това нещо, трябва да има съгласие от представителите на България, които водят преговори и целия процес. Този процес на присъединяване към ERM 2, който на всички ни се струва че приближава към своя край, вече се води от три години. Много активно БНБ участва в преговорите. Проблемът, който възникна е последната поправка в наш закон, след която ЕЦБ ще даде положително становище за съответствие на нормативната ни уредба\", обясни Менда Стоянова. По думите й управителят на БНБ е декларирал, че ние сме във Валутен борд от 20 години и няма смисъл да имаме подобна разпоредба, защото влизаме с твърд курс, но за съжаление механизмът и правилата по него са от 1997 г. „Не може като едно изключение за нас да правят поправки“, посочи още Менда Стоянова. \"Всички пари, които имаме в обращение зад тях стои над 160% евро. Това означава, че утре всеки, който реши да си обърне парите в евро, всичко ще се случи без проблеми\", каза още тя.  \"Нямам обяснение защо БСП се въздържаха. За мен те имат друга причина. Искат да са остра опозиция на всяка цена\", добави Стоянова.  \"Не виждам нормална икономическа причина да се твърди, че ще се губят пари при обмяната в евро. Това има отзвук сред хора, които не са специалисти. С този борд от 23 години нямаме суверенитет. Ние имаме евро. Българският лев в момента е на златен стандарт\", каза тя.                                                                                                                                                                                                                                                                                                                                ", "date": "2020.01.30", "title": "Менда Стоянова: Българският лев в момента е на златен стандарт"}
{"url": "https://www.24chasa.bg/novini/article/8131402", "text": "Френски апелативен съд отмени присъда срещу най-високопоставения католически духовник в страната, предаде ДПА, като се позова на местни медии. Кардинал Филип Барбарен бе осъден на по-долна инстанция през март миналата година по обвинение, че не е съобщил за твърдения за сексуално малтретиране на деца от свещеник. 69-годишният Барбарен бе признат за виновен по обвинение, че не е уведомил властите за многократно отправени твърдения срещу свещеник, заподозрян, че е извършил сексуално насилие срещу десетки деца през 80-те години на миналия век, предава БТА. Кардиналът от Лион обжалва постановената му шестмесечна условна присъда и днес апелативен съд я е отменил. След като бе признат за виновен миналата година, Барбарен предложи да се оттегли като архиепископ на Лион, но папа Франциск не прие оставката му заради обжалването на присъдата. Решението на апелативния съд на практика удовлетвори искане на прокуратурата. На по-долната инстанция тя заяви, че уликите срещу кардинала или се отнасят до събития с изтекла давност, или не доказват, че е извършено престъпление. Преди това, през 2016 г., прокуратурата прекрати предварително разследване срещу Барбарен, но делото все пак бе заведено в съда от асоциация на пострадали. Обвиненият за насилствените действия свещеник застана пред съда по-рано този месец, а присъдата срещу него се очаква да бъде произнесена на 16 март. Прокуратурата поиска поне осем години затвор по това дело.", "date": "2020.01.30", "title": "Оправдаха френски духовник, прикривал свещеник, обвинен, че насилва деца"}
{"url": "https://www.24chasa.bg/novini/article/8131403", "text": "\"Ядрената енергетика е една от възможностите да се справим с предизвикателствата, свързани с климатичните промени и да си осигурим енергийна сигурност\". Това каза министърът на енергетиката Теменужка Петкова на среща с делегация от Агенцията за ядрена енергия към Организацията за икономическо сътрудничество и развитие, водена от Нобухиро Муроя, заместник-генерален директор по управление и планиране на Агенцията. Експертите бяха на посещение в България, за да се запознаят с изпълнението на националната политика в областта на безопасното използване на ядрената енергия и държавното регулиране и контрол на тази дейност. Визитата се проведе във връзка с решение на Министерския съвет от миналата година България да кандидатства за членство в Агенцията. Министър Петкова запозна своите гости с дългогодишния опит на страната ни в областта на ядрената енергетика. \"Повече от 45 години експлоатираме успешно АЕЦ \"Козлодуй\" при спазване на най-високите международни стандарти за безопасност\", каза тя. Енергийният министър представи пред експертите от Агенцията за ядрена енергия възможността за изграждане на втора ядрена мощност в страната и хода на процедурата за избор на стратегически инвеститор за АЕЦ \"Белене\". Политиката за привличане на висококвалифицирани ядрени експерти и перспективите пред България да остане нетен износител на електроенергия също бяха сред темите на разговор. Министър Петкова запозна своите гости с практиката на АЕЦ \"Козлодуй\" за привличане на кадри – предоставяне на стипендии и стажантски програми, подпомагане работата на професионалните гимназии и други. Гостите изразиха високата си оценка за дългогодишния опит на страната в областта на ядрената енергетика. В рамките на посещението си в София делегацията от АЯЕ се срещна и с представители на различни министерства и държавни структури, които работят в сферата на ядрената енергетика. На организирана в Министерството на енергетиката кръгла маса с представители на научната общност и неправителствени организации бяха представени възможностите за обучение по ядрена енергетика в страната. Как това обучение да бъде направено по-атрактивно за младите хора бе една от темите, обсъждани в рамките на кръглата маса. С оглед на реализацията на втора ядрена мощност в страната необходимостта от висококвалифицирани кадри ще се увеличи, единодушни са участниците в дискусията.", "date": "2020.01.30", "title": "Петкова: Ядрената енергетика дава сигурност при прехода към нисковъглеродна икономика"}
{"url": "https://www.24chasa.bg/novini/article/8131424", "text": "Компютъпната томография позволи да се изготви триизмерна реконструкция на единствения намерен череп на един от най-древните хищници на планетата, предав а ТАСС. Става дума за праисторическо животно, което е било прародител на динозаврите от рода на гаряиниите. То е живяло преди четвърт милиарда години. Благодарение на новите технологиите учените могат да проследят еволюцията на неговия мозък, предаде БТА. Екипът от Петербургския държавен университет успяха да създадат триизмерна реконструкция на изкопаемото животно. Чрез нея учените ще могат да проследят еволюцията на мозъка на хищника и други вътрешночерепни анатомични детайли на отделна група археозаври.", "date": "2020.01.30", "title": "За пръв път надникнаха в черепа на праисторическо животно"}
{"url": "https://www.24chasa.bg/novini/article/8131459", "text": "Не мога да коментирам думите на главния прокурор. Това каза Валентин Златев пред \"24 часа\" по повод  Не се срещам с олигарси. Имах обаждане в кабинета от Златев, (вероятно Валентин Златев - б.р.) иска среща, аз с такива хора не се срещам. Това каза главният прокурор Иван Гешев преди заседанието на ВСС. Валентин Златев е лицето на руския петролен гигант \"Лукойл\" у нас. Беше дълги години генерален директор, а след това оглави Контролния съвет на компанията. Нямам нужда да се срещам с такива хора. Срещам се с обикновени хора. Това е моята среда. Аз съм обикновен човек и се срещам с обикновените хора и ме интересуват проблемите на хората. Работата на прокуратурата е да решава проблемите на обикновените хора, добави Гешев.", "date": "2020.01.30", "title": "Валентин Златев: Не мога да коментирам думите на главния прокурор"}
{"url": "https://www.24chasa.bg/novini/article/8131454", "text": "Върховният представител на ЕС по външната политика и сигурността Жозеп Борел призова днес Сърбия и Косово да възобновят диалога, като заяви, че това е единственият начин за нормализиране на отношенията им и за постигане на окончателно споразумение, предаде Асошиейтед прес, цитирана от БТА. Преговорите между Белград и Прищина бяха прекъснати през ноември 2018 г, когато Косово наложи 100-процентни мита на сръбските стоки заради опитите на Белград да попречи на Косово да се присъедини към различни международни организации. \"Моят дълг, моята задача, моят стремеж и моята цел е да съпътствам и да помагам в преговорите между Сърбия и и Косово\", заяви Борел след среща с косовския президент Хашим Тачи в Прищина. \"Защото проблемът може да бъде решен само от Сърбия и Косово чрез преговори между тях и резултатът може да дойде само от споразумение между тях\", посочи европейският представител. \"Няма друго решение\". Преговорите с посредничеството на ЕС започнаха през 2011 г., но бяха блокирани след налагането от Косово на 100-процентни мита върху сръбските стоки преди 14 месеца. Борел каза също, че Брюксел не се състезава с Вашингтон за преговорите между Сърбия и Косово и че те \"работят заедно за постигането на резултат\". На свой ред Хашим Тачи изрази оптимизъм, че споразумение между Косово и Сърбия в крайна сметка ще бъде постигнато \"въпреки че това не е лесен процес\". Тачи не каза как или кога ще бъдат възобновени преговорите.", "date": "2020.01.30", "title": "Жозеп Борел: Сърбия и Косово да възобновят диалога"}
{"url": "https://www.24chasa.bg/novini/article/8132130", "text": "Уволниха банкова служителка от София. Жената била хваната да фалшифицира платежни документи. Злоупотребата е била със сметка, в която се събирали пари за животоспасяващо лечение на онкоболно момчe, разказа  Парите даряват за лечението на Димитър. В края на миналата година, в благотворителния базар в помощ на Митко се включила и Виолета Станева. Тя взела стоки, от чиято продажба е трябвало да бъдат събрани хиляди левове. Пари по сметката на момчето, обаче, не превела. Близките на Митко разбрали случайно, че документите, които им показва, са фалшиви. \"Хората са изпращали стоките, а нищо не е постъпвало по сметката на Димитър. Аз бях потресена! Искам да й кажа да дойде само до тук, да види децата и само за 5 дни да я включа на химиотерапия. Не съм човек, който кълне, то си има Господ\", каза майката на Димитър Станимира Славова. Измамницата успявала да заблуди всички, защото слагала истински печат на фалшивите платежни, собственоръчно написани от нея. Така, само на доверие, различни хора й изпращали всякакви стоки разчитайки, че ще преведе парите за тях за лечението на Митко. Това обаче не се случило, а вместо това още преди празниците измамницата Виолета Станева се развихрила - избирала най-скъпите вещи от базара. Казва, че се разкайва. \"Да кажа, че съм силно възмутен! Как може да си позволява да краде средства от хора с онколечение? Средствата са за животоспасяващи лекарства\", споделя болното момче Димитър. Междувременно, Виолета върна вещите, които е взела, а до дни те отново ще бъдат дадени за продажба благотворително: \"Ето виждате - парфюми, злато, все скъпи неща си е избирала\", добави Даниела Йорданова, администратор на благотворителния базар. След справка дали всичко е върнато, от банката са готови да заплатят остатъка.", "date": "2020.01.30", "title": "Банкова служителка фалшифицира платежни документи за онкоболно момче"}
{"url": "https://www.24chasa.bg/novini/article/8132143", "text": "Истинското предизвикателство пред многостранната дипломация са изкушенията от едностранни действия, от които произтичат рискове за сигурността. Това е заявил днес държавният глава Румен Радев на традиционния прием за ръководителите на дипломатическите мисии, акредитирани у нас. Президентът е припомнил, че от трибуната на 74-ата сесия на ООН е призовал отново за утвърждаване на принципите на многостранната дипломация, информират от прессекретариата на президенството. По думите на Румен Радев диалогът и сътрудничеството нямат алтернатива при решаването на предизвикателствата, пред които е изправен светът - конфликти, терористични акции, религиозен фундаментализъм, климатични промени, защита на правата на човека, борбата с бедността и неравенствата. Като основен приоритет на българската външна политика държавният глава откроил засилването на конструктивния глас на България в Европейския съюз за утвърждаване на единството, преодоляване на различията, търсене на рационални пътища за решаване на общите предизвикателства. По думите му, за да преодолеем вътрешните за съюза различия са нужни не само програми за социално и икономическо сближаване, а и сближаване в образованието, научните изследвания, които са гарант за икономически просперитет. Румен Радев е посочил, че Западните Балкани ще бъдат и занапред сред водещите за страната ни теми в международен план. \"Ние продължаваме с всички възможни действия и инициативи да връщаме европейския и не само фокус върху този регион, без който не може да има сигурна, стабилна и просперираща Европа\", е подчертал държавният глава. Пред дипломатите президентът е изтъкнал и интензивния стратегически диалог на България със САЩ, издигането на нивото на партньорство с Китай, ползотворните отношения с Русия в редица области и интензифицирането на българо-японските отношения, както и отношенията с останалите региони - Латинска Америка, Близкия Изток, Северна Африка, Индия и Централна Азия. Държавният глава е благодарил на дипломатите за положените усилия и постигнати резултати в развитието на отношенията на България със своите страни и международните организации, които представляват. Президентът е поздравил и учредения Клуб на посланиците, които говорят български език. \"Това е начинът да опознаете по-добре нашата вековна култура, прекрасните традиции на нашия народ, вековната култура\", е посочил Румен Радев. Няма държава, в която да няма наши сънародници и ви благодаря и за това, че откликвате и помагате на всички наши инициативи с вицепрезидента г-жа Йотова, да помагаме нашите сънародници зад граница по-добре да отстояват своите социални, образователни права, да запазват своята национална идентичност, традиции и език, е подчертал още пред дипломатическите представители Румен Радев. Ахмед ал Мадбух - извънреден и пълномощен посланик на Палестина и доайен на дипломатическия корпус у нас също е отправил приветствие към дипломатите, пише в съобщението. На приема са присъствали вицепрезидентът Илияна Йотова и представители на изпълнителната и законодателната власт. Президентът Румен Радев е бил придружаван от своята съпруга Десислава Радева.", "date": "2020.01.30", "title": "Радев прие ръководителите на дипломатическите мисии, акредитирани у нас"}
{"url": "https://www.24chasa.bg/novini/article/8132038", "text": "През януари стартира проверка за нелегални отпадъци в цялата страна, която бе разпоредена от главния прокурор Иван Гешев, а Борисов поиска временен мораториум за вноса. “Това, което се разпоредихме и се разбрахме, е буквално да ги смажем, ако има такива, които да се възползват от правомощията, които имаме в Европа, за свободно движение на товари, защото то е много ясно регламентирано как могат да се движат и с какви сертификати”, каза Борисов на пресконференцията след срещата в Министерския съвет. “Така че всеки, който се опита да заобиколи закона, на двамата вътрешни министри ще разпоредим. А можем да въоръжим магистратите да направят много от двете страни да се разбере имало ли е някакъв проблем. Имам пълната увереност от премиера Конте, че ще помогне максимум да уточним и да накажем виновните, ако такива има”, каза още Борисов. “Свободното циркулиране на хора и стоки не означава, че трябва да циркулират нелегално. Това са правови държави, даже дори да не споменавам нашата чувствителност към околната среда и ангажираност към здравето на хората. От тази гледна точка аз бих казал, че това е началото на тази битка, ще се борим с нелегалния трафик. Сътрудничеството ни с България ще доведе до много скорошни резултати, да не кажа внезапни. Ще бъде изкоренен всеки стрък на нелегалност”, каза Конте. Двамата премиери са обсъдили и енергетиката, туризма, търговията и миграцията. Това е огромна роля, защото това е не само национален интерес, но интересува и всички европейски страни, които желаят да диверсифицират своите доставки”, оцени Конте. Като прекрасни определи отношенията с България. Италия пък ще ни подкрепи за влизането в еврозоната и Шенген. И двамата се надяват търговският обмен между двете страни да се вдигне. През миналата година той е нараснал с 10% до 4,86 млрд. евро. По-късно Борисов показа на Конте базиликата “Света София”. И обясни, че двете държави има много какво да покажат на света. Страната ни е на трето място по артефакти в Европа именно след Италия и Гърция, написа Борисов във фейсбук. ", "date": "2020.01.30", "title": "Борисов и Конте: Буквално ще смажем\nвиновните за боклука (Обзор)"}
{"url": "https://www.24chasa.bg/novini/article/8132139", "text": "Три пъти Националната лотария е била проверявана през 2019 г. от комисията по хазарта дали печелившите са истински, но нарушения не са открити. На проверяващите са били предоставени платежните нареждания за изплащане на сумите. Хората, които са спечелили над 5000 лв. у нас, вече са над 10 000. Внушителният брой показва, че е трудно да се организира подобна огромна група от фалшиви печеливши. За допълнителна прозрачност в общите условия на лотарията е записано, че този, който спечели над 5000 лв., се съгласява да бъде сниман. За някои от билетите печалбата се изплаща веднага, за други сумата се дава на части. Във втория случай една част от сумата се дава накуп, а останалата - примерно на годишни вноски. Печалбите от лотарията се наследяват, а организаторите са длъжни да заделят провизии, които да гарантират изплащането на разсрочените печалби. Не е и възможно да се знае предварително кой билет е печеливш, тъй като голяма част от тях се печатат в чужбина - САЩ или Англия, друга част - в България. “Всички печеливши от лотарии съществуват и парите им са преведени”, увери Васил Божков пред БНТ. “Това нанася големи вреди на бизнеса и ще заведа лични дела. Парите им са преведени по банков път, както е по закон”, добави бизнесменът. Печатниците отговарят за равномерното разпределение на печелившите билети, а организаторите на лотарията нямат информация. Билетите и тиражите пристигат по едно и също време. Чрез електронната система също не е възможно да се разпознае печеливш билет, защото, за да се разбере какво има на билета, трябва да се изтрият каретата. Там има код, който се разпознава от системата, но не е възможно да се разбере преди изтриването само по баркода дали билетът печели. ", "date": "2020.01.30", "title": "10 000 българи спечелили над 5000 лв. от Националната лотария"}
{"url": "https://www.24chasa.bg/novini/article/8132190", "text": "Простиращата се на хиляди километри граница на Русия с Китай е частично затворена с цел предотвратяване на разпространението на новия вирус, предадоха Ройтерс и БТА. Русия, където до момента няма потвърдени случаи на заразата, има 4300-километрова граница с южния си съсед. Руските власти спряха да издават електронни визи на китайски граждани. Част от транспортните връзки между двете страни обаче не са преустановени. Това са директният влак между столиците Москва и Пекин, товарният железопътен транспорт и ежедневните пътнически полети.", "date": "2020.01.30", "title": "Русия затвори частично границата си с Китай заради новия вирус"}
{"url": "https://www.24chasa.bg/novini/article/8131801", "text": "Кметовете да следят дали в населените им места се изхвърлят нерегламентирано отпадъци. Писмо с тези указания е изпратил министърът на екологията Емил Димитров до областните управители, които пък трябва да инструктират кметовете. Ако има такива места, трябва да сигнализират съответното РИОСВ. Писмото е във връзка със зачестилите случаи с опити за изхвърляне на отпадъци на неразрешени места. “Това значи, че мерките действат”, категоричен беше министърът. По време на ресорна комисия в парламента той обясни, че заради засиления контрол и проверки на ДАНС, МВР и РИОСВ вече всеки, който е внесъл контейнер с намерение да го препродаде и да изкара пари, не може да намери къде да го откара и затова се чуди как да се оттърве. Някои се опитват да го върнат обратно, други - да изхвърлят отпадъците по деретата, каза Димитров. И призова нарушителите сами да спрат с провиненията, защото не е самоцел да се отнемат лицензи. Отговорността за създаване на незаконни сметища на територията на общините е на кметовете. В правомощията на областните управители е да координират работата на органите на изпълнителната власт и техните администрации на територията на областта по отношение на опазването на околната среда.", "date": "2020.01.30", "title": "Ревизоро нареди на кметовете да следят за незаконни сметища"}
{"url": "https://www.24chasa.bg/novini/article/8132243", "text": "Шведски депутати предложиха младата активистка за борба с промените в климата Грета Тунберг да получи тазгодишната Нобелова награда за мир, предадоха Франс прес и БТА. \"Грета Тунберг е активистка за климата и основната причина, поради която тя заслужава Нобеловата награда за мир, е, че въпреки младата си възраст тя не спря да отваря очите на лидерите за климатичната криза\", пишат депутатите Йенс Холм и Хокан Свенелинг в писмо до Нобеловия комитет. Без \"Петъци за бъдеще\" - движението, което се зароди около Грета Тунберг - и самата нея въпросът с климата нямаше да е толкова актуален\", изтъкват шведските народни представители в писмото си, до което Франс прес си гарантира достъп. Седемнадесетгодишната шведка вече бе споменавана като възможен лауреат на миналогодишната Нобелова награда за мир, която в крайна сметка бе присъдена на етиопския премиер Абий Ахмед заради приноса му за помирението със съседна Еритрея. Тунберг стана популярна, след като през август 2018 г. започна да организира седящи стачки на ученици пред шведския парламент с призиви за борба с промените в климата.", "date": "2020.01.30", "title": "Шведски депутати предложиха Грета\nТунберг да получи Нобелова награда за мир"}
{"url": "https://www.24chasa.bg/novini/article/8130376", "text": "Служебна проверка във ВВС, която да установи дали командващият ген. Цанко Стойков е дал всички документи, поискани от КПКОНПИ документи за съпругата на президента Десислава Радева. Това е поискал вицепремиерът Красимир Каракачанов от началника на отбраната ген. Андрей Боцев. Проверката трябва да даде яснота какво точно е искала комисията във връзка с назначението на Радева като пиар на ВВС и дали генералът и укрил документи. Докато на ген. Стойков не бъде повдигнато обвинение, той остава командващ на ВВС стана ясно от думите на Каракачанов. Вицепремиерът подчерта важната роля на генерала при договарянето на сделката за самолетите F-16.", "date": "2020.01.30", "title": "Каракачанов поиска проверка крил ли е ген. Стойков документи за Десислава Радева"}
{"url": "https://www.24chasa.bg/novini/article/8129413", "text": "На 28-ми януари 2020 г. Филип Морис Интернешънъл Инк. обяви сключването на споразумение за сътрудничество в световен мащаб с водещата компания за тютюневи и никотинови изделия KT&G от Южна Корея. Споразумението включва търговска реализация на бездимни продукти на KT&G извън Южна Корея. „За да изпълним визията на ФМИ за бъдеще без дим, ние трябва да разширяваме категорията бездимни изделия в световен мащаб. Това изисква множество компании да предлагат широк набор от по-добри алтернативи за пълнолетните пушачи. Въпреки, че IQOS продължава да бъде водещ бранд в категорията на бездимните изделия и планът ни да разширим портфолиото си с електронна цигарав следващите месеци, ние сме убедени, че по-широкото сътрудничество ще е от полза за пълнолетните пушачи, защото ще им осигури по-голям избор и ще ускори приемането на бездимните изделия в целия свят,“ каза Андре Каланцопулос, главен изпълнителен директор на ФМИ. „Нашата цел е всички пълнолетни пушачи, които биха продължили да пушат, да преминат възможно най-бързо на по-добри алтернативи и да се откажат от цигарите, което ще е по-добре за тяхното здраве, за общественото здраве и за обществото като цяло. Наред с нашите постоянни усилия за разработване, оценка и реализация на набор от научно доказани бездимни алтернативи на цигарите, ние сме винаги отворени за съвместна работа с трети страни по продукти, които допълват нашето силно портфолио и които можем да доразвием. Щастливи сме, че KT&G избраха ФМИ с цел увеличаване на продажбите на бездимните изделия на компанията извън Южна Корея. Готови сме да работим заедно, за да осигурим на пълнолетните пушачи по света повече възможности да се откажат от цигарите, като им предложим гама от продукти с все по-богат диапазон от вкусове, цени и технологични варианти.“ Споразумението е с първоначален срок от три години. Двете компании ще си сътрудничат в световен мащаб с намерение да разширяват активно своята дейност в много пазари на база на добри търговски резултати. Споразумението дава ексклузивни права на ФМИ да осъществява дистрибуция на съществуващи бездимни продукти на KT&G и техни последващи нови версии, без да се ограничава възможността на ФМИ за дистрибуция на собствени продукти или продукти на трети лица. Бездимните продукти на KT&G включват системи за нагряване без горене на тютюн (например Lil Mini и Lil Plus), хибридни технологии, комбиниращи нагряване на тютюна и електронни изпарители (например Lil Hybrid), и електронни цигари (например Lil Vapor). Продуктите, предлагани по силата на споразумението, подлежат на внимателна оценка, за да се гарантира, че отговарят на нормативните изисквания на пазарите, където се пускат, както и на високите стандарти на ФМИ за качество и научна обосновка на техния потенциал за намалена вреда. ФМИ и KT&G ще предприемат нужните действия за получаване на всички необходими разрешителни за съответния пазар. „Вълнуваме се от сключването на споразумението с KT&G,“ добави Г-н Каланцопулос. „Можем да допринесем с ресурсите, познанията и инфраструктурата на ФМИ при реализацията на бездимните продукти на KT&G в пазарите извън Южна Корея. Продуктите, продавани по споразумението, ще осигурят на потребителите в международен мащаб достъп до бездимните изделия на KT&G за първи път; това ще доведе до ускорено изпълнение на визията на ФМИ за бъдеще без дим, като същевременно ще даде възможност на KT&G да се възползва от техническата, научна и международна експертиза на ФМИ с цел пълнолетните пушачи да бъдат подпомогнати да преминат на по-добри алтернативи.“ ФМИ ще отговаря за търговската реализация на бездимните изделия по споразумението. То не обхваща пазара в Южна Корея или пазара на горими изделия. В момента не се планира предлагане на продукти на KT&G в САЩ. Филип Морис Интернешънъл (ФМИ) е двигател на трансформацията на тютюневата индустрия с цел изграждане на бъдеще без дим и замяна на цигарите с бездимни изделия в полза на пълнолетните пушачи, които в противен случай биха продължили да пушат, на обществото, компанията и акционерите на компанията. ФМИ е водеща международна тютюнева компания за производство и продажба на цигари, бездимни изделия и свързаните с тях електронни устройства и аксесоари, и други изделия, съдържащи никотин, на пазари извън САЩ. Освен това, ФМИ доставя версия на своето устройство IQOS Платформа 1 и консумативи за него, разрешени от Агенцията за храни и лекарства на САЩ, на Алтрия Груп, която извършва продажбите в САЩ под лиценз. Новата категория бездимни продукти, които макар и не без риск, са много по-добър избор за потребителите в сравнение с продължителното пушене, са бъдещето на ФМИ. На базата на своите мултидисциплинарни способности при разработването на нови продукти, на високотехнологично оборудване и водещи научни постижения, ФМИ се стреми нашите бездимни продукти да отговарят на предпочитанията на потребителите и на строгите нормативни изисквания. Портфолиото от бездимни изделия IQOS на ФМИ включва продукти с нагряване на тютюна и електронни изпарители, съдържащи никотин. Към 30 септември 2019 г. според данни на ФМИ близо 8.8 милиона пълнолетни пушачи по света вече са спрели да пушат и са преминали на продукта на ФМИ с нагряване на тютюна, който се предлага на 51 пазара в ключови градове и държави под марката IQOS. Повече информация можете да намерите на нашите уебсайтове:   и ", "date": "2020.01.30", "title": "Филип Морис обяви споразумение за сътрудничество с корейската компания KT&G"}
{"url": "https://www.24chasa.bg/novini/article/8130304", "text": "Парламентът задължи българския финансов министър и управителя на БНБ курсът на лева към еврото да бъде този, който е в момента – 1,95583 и никакъв друг. Това заяви в екслузивно интервю за „24 часа“ шефката на бюджетната комисия Менда Стоянова минути, след като парламентът гласува това решение. Нещо повече, ако има каквито и да било други предложения или опит за натиск отвън, от други държави за промяна на курса, депутатите задължиха българските преговарящи да напуснат преговорите. .", "date": "2020.01.30", "title": "Менда Стоянова: В чакалнята за еврото само с този курс на лева"}
{"url": "https://www.24chasa.bg/novini/article/8130438", "text": "Европейският съвет прие днес \"на подпис\" споразумението за оттеглянето на Великобритания от ЕС. С това цялата процедура от страна на ЕС се изчерпва преди предстоящото от полунощ на 1 февруари централноевропейско време напускане на британската страна, съобщава БТА.  От 1 февруари Великобритания ще бъде за ЕС чужда страна. Споразумението урежда условията на раздялата и обхваща правата на гражданите, задълженията на Лондон към бюджета на ЕС, преходния срок за договаряне на бъдещите отношения, протоколите за Ирландия/Северна Ирландия, Кипър и Гибралтар. Влизането в сила на споразумението поставя началото на преходния срок до 31 декември, с който се дава време на гражданите и дружествата да се съобразят с настъпилите промени. До края на годината Великобритания ще продължи да прилага правото на ЕС, без да участва при неговото обсъждане и приемане. Преходът може да бъде удължен веднъж за срок до две години, ако двете страни постигнат съгласие за това преди 1 юли 2020 година. Договарянето на бъдещите отношения между ЕС и Лондон ще започне, след като Европейският съвет утвърди преговорните насоки, предложени от Европейската комисия.", "date": "2020.01.30", "title": "Европейският съвет: От 1 февруари Великобритания ще бъде за ЕС чужда страна"}
{"url": "https://www.24chasa.bg/novini/article/8130475", "text": "48-годишен мъж е заплашил с убийство 17-годишно момче от Борино в местността \"Омана\", съобщи полицията в Смолян. Между двамата се провел остър разговор за неуредени финансови отношения. Младежът е имал неизпълнен ангажимент към мъжа и след разговора тръгнал да се отдалечава, когато възрастният стрелял с газов пистолет във въздуха и го заплашил с убийство. След сигнал С.Т. е задържан за едно денонощие. Иззето е оръжието, което е законно притежаван газов пистолет. Стреляно е във въздуха със сигнален халосен патрон. Мъжът е разпитан, признал е обстоятелствата около случая и е привлечен като обвиняем за заплахата за убийство. По случая е образувано бързо производство.", "date": "2020.01.30", "title": "Мъж гърми с газов пистолет и заплашил с убийство 17-годишен в Борино"}
{"url": "https://www.24chasa.bg/novini/article/8130383", "text": "За първи път министерството на правосъдието подписа общо споразумение с трите синдиката за охрана на затворите в страната и охрана на съдебната власт - синдиката на служителите в затворите, синдикат \"Охрана\" и синдиката на пенетенциарните служители. Министър Кирилов благодари на премиера Бойко Борисов за отпуснатите 200 бройки, които ще се запълват поетапно. Това ще бъде изпълнено по линия на бюджета за 2020 г. Споразумението с 3-те синдиката урежда сътрудничеството между министерството на правосъдието и синдикатите при осъществяването на социалния диалог с министерството на правосъдието, като целта е гарантиране и защита на социално-икономическите и професионални права и интереси на работещите в главна дирекция \"Изпълнение на наказанията\" и в главна дирекция \"Охрана\".", "date": "2020.01.30", "title": "Правосъдното министерство подписа с 3 синдиката за охрана на затворите"}
{"url": "https://www.24chasa.bg/novini/article/8130286", "text": ", оглави комисията по хазарта през 2013 г. по времето на кабинета \"Орешарски\". В началото на 2018 г. бе сменен от финансовия министър Владислав Горанов. Тогава бе обяснено, че това става по взаимно съгласие. По времето на Митев обаче имаше няколко скандала с комисията. Например тя дълго време отказваше да лиценз на голям международен букмейкър, въпреки че беше платил всички дължими такси. През 2016 г. имаше и съмнения, че се прави опит 2 млн. лв. от фонда за борба с хазартната зависимост да се дадат на подставени дружества с нестопанска цел. Почти всички те се оказаха новосъздадени, а регистрациите им по адрес съвпадаха с тези на хазартни оператори. По времето на Митев комисията бе сезирана и за агресивна реклама на хазарт по националните телевизии. Тогава от ведомството направиха проверка и излязоха със становище, че рекламите са напълно законни.", "date": "2020.01.30", "title": "Кой е арестуваният Огнемир Митев - назначен при Орешарски, уволнен от Горанов"}
{"url": "https://www.24chasa.bg/novini/article/8130583", "text": "Парламентът отхвърли на първо четене законопроектите на БСП и на \"Обединени патриоти\" за промени в Закона за съсловните организации на медицинските сестри, акушерките и асоциираните медицински специалисти, на зъботехниците и на помощник-фармацевтите. И двата законопроекта предвиждаха създаването на отделни съсловни организации на различните видове медицински специалисти, предаде БТА. От \"Обединени патриоти\" предлагаха съществуващата в момента Българска асоциация на професионалистите по здравни грижи да остане само съсловна организация на рентгенови лаборанти, медицински лаборанти, ортопедични техници, масажисти (с увредено зрение) и санитарни инспектори. Даниела Дариткова /ГЕРБ/ коментира, че законопроектът за разделяне на Асоциацията на професионалистите по здравни грижи не е нов. Според нея промените са само с цел удовлетворяване на лични властови амбиции. Тя посочи, че Асоциацията гарантира правата и на професионалистите, и на пациентите. Георги Йорданов /\"БСП за България\"/ посочи, че основният мотив, с който се внася тази промяна в закона, е, че различните професии не работят в съгласие. Той даде пример с регулацията на професията на фелдшерите, които имат специфични особености, които трябва да си ги решат сами, също така на акушерките и на рехабилитаторите.", "date": "2020.01.30", "title": "Отхвърлиха предложенията за отделни съсловни организации на медицински специалисти"}
{"url": "https://www.24chasa.bg/novini/article/8130594", "text": "Германска медицинска сестра е заподозряна, че е инжектирала с морфин пет преждевременно родени бебета, които са оцелели след този опит за отравяне, в болницата, предадоха днес германската полиция и прокуратура, цитирани от Франс прес. \"Издадена е заповед за арест на медицинската сестра по обвинение в пет опита за убийство\", каза Кристоф Лер - градски прокурор на южния германски град Улм. Лер уточни, че полицията е открила в шкафчето на заподозряната спринцовка с кърма и следи от морфин, предава БТА.", "date": "2020.01.30", "title": "Обвиниха германска медицинска сестра, че опитала да убие 5 бебета"}
{"url": "https://www.24chasa.bg/novini/article/8130675", "text": "Руската армия каза днес, че не е извършвала нощни въздушни удари срещу фурна и болница в провинция Идлиб - бунтовнически бастион в Северозападна Сирия, както твърди Сирийският център за наблюдение на правата на човека, предаде Франс прес, цитирана от БТА. \"Руската авиация не е извършвала никакви бойни мисии в този район на Сирия\", заяви в комюнике руското министерство на отбраната и осъди като \"медийни провокации\" информациите, че има 10 убити цивилни при руски въздушни удари в близост до фурна и болница. Според центъра сред жертвите има най-малко пет жени, жителки на местността Ариха в провинция Идлиб, където правителствените сили предприемат офанзива срещу последната крепост на бунтовниците в Сирия. По последни данни броят на убитите цивилни при руските въздушни удари в провинция Идлиб е нараснал до 21 души само в рамките на последните 24 часа, обяви Сирийският център за наблюдение на правата на човека. Тези интензивни бомбардировки се извършват в момент, когато правителствените сили напредват в южната част на Идлиб, където вчера превзеха стратегическия град Маарет ан Нуман, отбелязва АФП.", "date": "2020.01.30", "title": "Русия отрича: Не сме бомбардирали болница и фурна в Идлиб"}
{"url": "https://www.24chasa.bg/novini/article/8130713", "text": "Самолет на руската авиокомпания S7 съобщи, че неин самолет е извършил принудително кацане на московското летище \"Домодедово\", след като пътничка заплашила да взриви самолета, предадоха Ройтерс и ТАСС, цитирани от БТА. Авиокомпанията каза, че машината е кацнала безопасно и далече от останалите самолети, а службите за спешна помощи и служители по сигурността веднага са се отправили към нея. Полицията е задържала пътничката, но взривни вещества или устройства у нея не са били намерени. По предварителни данни жената е била пияна. В самолета е имало 195 души и всички те са били изведени от него. Случаят се разследва.", "date": "2020.01.30", "title": "Руски самолет кацна принудително в Москва заради фалшива бомбена заплаха"}
{"url": "https://www.24chasa.bg/novini/article/8130743", "text": "Това е метростанцията на Орлов мост от третата линия на метрото. Тя е на дълбочина от 24 метра, под Перловската река. Това написа във фейсбук кметът на София Йорданка Фандъкова и приложи видео, на което се вижда новата метростанция.  \"В момента продължават тестовете на системите и влаковете в участъка от \"Красно село\", бул. \"България\", Медицинска академия, НДК, Одеон, Орлов мост\", пише още тя.                                                                                                                                                                                                                                                                                                                                ", "date": "2020.01.30", "title": "Фандъкова показа новата метростанция на Орлов мост (Видео)"}
{"url": "https://www.24chasa.bg/novini/article/8130750", "text": "Турция днес критикува остро действията на члена на Европейския парламент от Гърция Янис Лагос, който по време на изявление в ЕП наскоро скъса лист хартия, на който бе изобразен флагът на Турция, предаде ТАСС. Външният министър на Турция Мевлют Чавушоглу посочи в Туитър, че тези \"расистки\" представители знаят по-добре от всички останали как действа Турция спрямо лицата, осмелили се да атакуват турския флаг, предава БТА. Разглезените расистки деца на Европа трябва да знаят мястото си. Европа трябва да сложи край на расизма и враждебността към исляма, написа Чавушоглу. По думите му \"никой не трябва да се съмнява, че флагът на Турция вечно ще се развява гордо\". Очакваме Европейският парламент да вземе необходимите мерки спрямо \"този клоун\", добави турският външен министър. По време на изявлението си в Брюксел Лагос обвини Турция в организиране на преминаването на нелегални мигранти в Европа и критикува турския президент Реджеп Тайип Ердоган заради заплахите му да отвори границите на страната (за мигрантите). По време на речта си Лагос скъса лист хартия със снимка на флага на Турция.", "date": "2020.01.30", "title": "Турция критикува гръцки евродепутат, разкъсал лист със снимка на флага й"}
{"url": "https://www.24chasa.bg/novini/article/8130796", "text": "„В ход е изграждането на българската екосистема за киберсигурност в изпълнение на Националната стратегия за киберсигурност, способна да отговори на киберинцидентите със значително въздействие“, заяви заместник министър-председателят по икономическата и демографската политика Марияна Николова на международния форум „Кибертехнологии“ в Тел Авив, Израел. Акцент в изказването на вицепремиера, която е председател на Съвета по киберсигурност към Министерския съвет, бяха политиките за превенция срещу киберпрестъпленията и приетите нормативни промени, произтичащи от българския Закон за киберсигурност. Тя подчерта, че приоритет за България е постигане на високо ниво на киберхигиена в институциите. „Съсредоточени сме върху програмите за обучение и образование в областта на киберсигурността, за да се изгради национален пул от киберексперти, които да отговорят на търсенето на бизнеса и правителствените организации“, изтъкна вицепремиерът Николова. В рамките на участието си във форума тя припомни мотото на българското председателство на Съвета на ЕС - „Съединението прави силата“, което би подхождало и на общите усилия в сферата на киберсигуността. Това съобщиха от правителствената информационна служба.  Вицепремиерът Николова даде висока оценка на партньорството на страната ни с държавата Израел по отношение на киберсигурността. Тя сподели своите впечатления от посещението на българската делегация в Националното бюро по киберсигурност в израелски град Беер Шева. Заместник министър-председателят каза, че е било договорено с ръководството на бюрото да се засили сътредничеството и обмена на информация. В делегацията са заместник-председателят на Държавната агенция „Електронно управление“ Красимир Симонски и националният координатор по киберсигурност и началник отдел „Киберпрестъпления“ в ГДБОП Явор Колев.", "date": "2020.01.30", "title": "Вицепремиерът Николова: Изграждаме национален пул от киберексперти"}
{"url": "https://www.24chasa.bg/novini/article/8130795", "text": "Социалното министерство разработва Национална карта за социалните услуги. Това обяви пред журналисти в Стара Загора министърът на труда и социалната политика Деница Сачева.  , обясни министър Сачева. По думите й Националната карта ще бъде гаранция, че няма да се създаде безконтролен пазар на социалните услуги, предава БТА. Сега държавата осигурява годишно близо 294 милиона лева за предлаганите 1356 социални дейности в подкрепа на гражданите. Според социалният министър сериозен обаче остава проблемът с кадрите. \"Трябва да имаме стратегия за привличане на повече хора, които да учат и после да практикуват тези професии. Колкото повече показваме негативните примери, толкова повече ще отблъскваме младите хора да ги избират\", посочи министър Сачева. В Стара Загора министърът на труда и социалната политика посети Дневен център за 72 деца и младежи с увреждания, за които се грижат 27 специалисти и помощен персонал. Услугите за децата до 18-годишна възраст са напълно безплатни. Нови шест услуги ще се разкрият през тази година в областния град, броят на предлаганите сега е 38. От 14 часа министър Деница Сачева участва в публична дискусия за Закона за социалните услуги, която се провежда в зала \"П.Р. Славейков\" в Община Стара Загора.", "date": "2020.01.30", "title": "Социалното министерство разработва Национална карта за социалните услуги"}
{"url": "https://www.24chasa.bg/novini/article/8130820", "text": "Държавите, които развиват технологиите, определят бъдещето и задават дневния ред, заяви президентът Румен Радев днес по време на церемонията по отличаване на победителите в Националния конкурс \"Иновативно предприятие на годината\" с марката \"Високи постижения в иновациите\". Ние имаме достатъчно талант, потенциал и амбиции, за да бъдем част от този процес, посочи държавният глава, предава БТА. Вярно е, че Европа изостава от страни като САЩ, Китай, Япония, но пътят за преодоляване на това изоставане е обединението, смята Румен Радев. Имаме шанс да успеем, ако всички европейски държави се обединим и всяка има амбицията да присъства по-силно на европейската иновационна карта, отбеляза той. По думите му има нужда от още по-голяма държавна подкрепа, като въпросът е не само да се дадат пари, а по какъв начин да се организира процесът, така че парите да носят максимален ефект. Нуждаем се да пренесем иновативността като занятие и начин на мислене на още по-ниска възраст, смята президентът. Предложението му е във всеки областен град да се създаде център за дигитални технологии и иновации, където да има оборудване на високо ниво и учениците да могат да се подготвят безплатно за дигиталните технологии на бъдещето и да придобиват иновационна култура. Иновациите са ключът към нашето бъдеще, отбеляза Румен Радев и допълни, че иновациите възпитават хора да мислят креативно, да имат силата да отстояват своите идеи, да мислят перспективно. Всеки иноватор трябва да преодолее поне две бариери - едната интелектуалната, да надскочи стандартното, а другата е психологическата - да има достатъчно смелост да се хвърли в неизвестното, каза президентът. Той посочи, че иновациите трябва да бъдат поощрявани, те ни теглят напред и ни включват в световната система, подчерта държавният глава. По думите му иновациите отразяват амбициите на една нация да се развива като конкурентоспособна, амбициите да бъде част от икономиката на бъдещето. По време на церемонията в категорията \"Иновация за пазарно лидерство\" беше отличена \"Ултрафлекс Корпорейшън\" ООД, за новаторска система за индукционно нагряване, приложима в сектори, свързани с термообработката на материали. В областта \"Зелена иновация\" за 2019 г. беше отличена фирмата \"Интернешънъл Пауър Съплай\" АД за автономна хибридна токозахранваща система за управление на добита електроенергия от възобновяеми източнии. В категорията \"Социална иновация\" наградена беше Найкомс ЕООД за система от хардуерни и софтуерни продукти в областта на телемедицината, включително станция за телемедицина и програма за онлайн аудио-видео консултация между лекар и пациент. За \"Иновативно новостартирало предприятие\" беше отличена Пауър Дрон, която разработва софтуер за специализиран анализ на данни от техническа инспекция на електропроводи и друга енергийна инфраструктура на основата на заснемане с дрон. За \"Качество на живо\" награда получи ПроВиотик АД за създаването на лиофизиран пробиотик на основата на щам Лактобацилус Булгарикус, изолиран от кокиче и отгледан в биозеленчуков сок. За \"Иновация за развитие на таланти\" отличие получи Юбитрак ООД за автоматизиране на процеса на събиране на данни за представянето на футболисти и отбори чрез прилагане на алгоритми за компютърно зрение и машинно обучение върху видеоматериал. В категорията \"Иновация в креативните индустрии\" бе отличена ЗенАрт ООД за каталог от реални исторически, културни и природни дестинации във виртуална реалност. Националният конкурс \"Иновативно предприятие на годината\" се организира от фондация \"Приложни изследвания и комуникации\" и се провежда под патронажа на президента. Марката \"Високи постижения в иновациите\" е знак за иновативност, с който се отличават върхови постижения, въздействие и ефективност на авангардни иновации, разработени от български предприятия.", "date": "2020.01.30", "title": "Румен Радев: Държавите, които развиват технологиите, задават дневния ред"}
{"url": "https://www.24chasa.bg/novini/article/8129677", "text": "Министърът на младежта и спорта Красен Кралев откри седмото издание на ежегодния Информационен ден на програма „Еразъм+ спорт“ заедно с еврокомисаря по иновациите, научните изследвания, културата, образованието и младежта Мария Габриел. Събитието, което събра над 650 участници, се проведе в Брюксел и е организирано от Европейската комисия, съобщиха от министерството на младежта и спорта. “Новата програма трябва да продължи да подкрепя спорта за всички, както и работата по нашите приоритетни области – доброто управление и борбата с допинга и корупцията в спорта. Иновацията, която очакваме, е децентрализирането на някои от дейностите в глава „Спорт“, като мобилностите за треньори и спортен персонал. Разбира се, новите дейности и по-високите амбиции изискват по-силно финансиране. Ето защо приветствам призива на Мария Габриел за значително увеличаване на бюджета на програмата и се надявам тя да бъде приета и от финансовите министри на ЕС”, каза Красен Кралев. Спортният министър изрази увереност, че ръководството на Хърватското председателство и новият Европейски парламент, заедно с българския еврокомисар, ще продължат преговорите по новата програма “Еразъм+, като същевременно засилват ролята на спорта. За периода 2021-2027 г. е предложено увеличение на бюджета за спорт и разширяване на обхвата за подпомагане. Това ще даде още по-големи възможности, както за създаването на устойчиви политики, така и за спортистите, треньорите, различни организации и всички български граждани. Министър Кралев подчерта, че в България „Еразъм+“ е запазена марка за качество и посочи, че това е една от водещите знакови програми на Европейския съюз. ММС е бенефициент на програмата и през последните години системно популяризира възможностите по нея сред спортните организации в България. В резултат на това през 2019 г. страната ни е в топ 3 на държавите-членки на ЕС с най-голям брой одобрени спортни проекти. “Спортът за всички е в центъра на програмата, но не можем да оставим професионалния спорт зад себе си. Ето защо считам, че ЕС и неговите държави-членки трябва да засилят усилията си в засилването на сектор “Спорт”, почтеността в спорта, спортните квалификации и компетенциите на треньорите, ролята на медиите в спорта. Водещ приоритет е и борбата срещу допинга, която представлява лична кауза за мен, като бивш спортист, а сега и като представител на Европейския съюз в Управителния съвет на Световната антидопингова агенция (WADA)”, допълни Красен Кралев. Относно изготвянето на политики Кралев даде за пример инструмента „партньорски обучения“ (peer learning) за правителствата. “Горди сме, че България вече беше домакин на две обучения, съфинансирани по програма „Еразъм+“. Те привлякоха експерти, представляващи значителен брой правителства, спортни и международни организации”, посочи той. Министър Кралев подчерта приноса на масовия спорт, неговата социална и образователна роля и значението му за младите хора, които са бъдещето на Европа. Инициативата Европейската седмица на спорта #BeActive популяризира масовия спорт сред подрастващите. “През 2019 за пета поредна година България участва в организацията на Европейската седмица на спорта. Внушителният спортен панаир, който организирахме с подкрепата на „Еразъм+“ в най-голямата спортна зала в страната ни, бе посетен от хиляди ученици от 45 различни училища”, добави още той. Форумът е най-голямото ежегодно събитие на ЕК в сектор “Спорт”. В него участват представители на спортното движение, неправителствения сектор, европейските и национални институции. В откриването участие взе и евродепутатът от Италия Тициана Бегин. Преди форума министър Кралев проведе работна среща с Мария Габриел, на която обсъдиха актуални въпроси и предстоящи инициативи в секторите “Спорт” и “Младеж”.", "date": "2020.01.30", "title": "Кралев: Подкрепям Габриел за увеличаване на финансирането на ЕС за спорт"}
{"url": "https://www.24chasa.bg/novini/article/8129721", "text": "Земетресение с магнитуд от 5,1 по скалата на Рихтер е било регистрирано в 3,28 часа тази сутрин в морето на 78 километра източно-югоизточно от гръцкия остров Карпатос от групата на Додеканезите, съобщи АНА-МПА, като се позовава на гръцкия институт по геодинамика. Евро-средиземноморският сеизмологичен център оценява силата на труса на 5,6 по Рихтер, предава БТА. Около 40 минути по-късно в същия район е засечено още едно земетресение от 4-а степен и няколко по-слаби. Не се съобщава за пострадали хора и за материални щети. Във вторник край Карпатос беше регистриран трус, който според Евро-средиземноморския сеизмологичен център е бил с магнитуд от 5,5.", "date": "2020.01.30", "title": "Ново силно земетресение в Егейско море"}
{"url": "https://www.24chasa.bg/novini/article/8129589", "text": "Опитът на главния секретар на президента да се свърже с главния прокурор няма отношение към внесеното от прокуратурата искане за тълкуване на разпоредбите на чл.103 от Конституцията. За действията на прокуратурата президентската институция научи от медиите впоследствие. С тази позиция президентството е отговорило на главния прокурор Иван Гешев във връзка с отправени журналистически въпроси за днешните публични коментари от страна на главния прокурор. \"Отправената покана към главния прокурор за среща с държавния глава е за предоставяне на информация за поредния шпионски скандал преди годишната пресконференция на президента. Внушенията, че президентът е наредил да се смачка проверка на антикорупционната комисия, са манипулативни и не отговарят на истината\", се посочва в позицията. .", "date": "2020.01.30", "title": "От президентството признаха за есемеса до Гешев (Обновена)"}
{"url": "https://www.24chasa.bg/novini/article/8129791", "text": "Турция подготви специален самолет за евакуиране от Китай на своите граждани във връзка с епидемията от коронавирус от нов тип, предаде ТАСС. Със самолета е планирано да бъдат евакуирани и граждани на три други държави, съобщи днес Анадолската агенция. След като получи всички необходими разрешения от китайска страна, военно-транспортният самолет \"Коджа Юсуф\" ще замине за град Ухан, за да изведе 34 граждани на Турция, седем граждани на Грузия, седем граждани на Азербайджан и един албански гражданин. В турския самолет, по инициатива на здравното министерство, ще има здравни специалисти по инфекциозни заболявания, предаде БТА. В Турция засега не са регистрирани случаи на заразяване с коронавируса от нов тип. До днес броят на заразените в Китай достигна 7,7 хиляди души, а смъртните случаи са 170. Освен в Китай новият коронавирус е открит в още 18 страни. Световната здравна организация призна епидемията за национална извънредна ситуация и изпрати специалисти в страната.", "date": "2020.01.30", "title": "Турция подготви самолет за евакуиране от Ухан на граждани от 4 страни"}
{"url": "https://www.24chasa.bg/novini/article/8129790", "text": "От 28 януари д-р Катерина Генова и д-р Людмил Станев вече не са част от персонала на Комплексния онкологичен център в Русе. Двамата са подали своите заявления за напускане, които били приети от управителя на лечебното заведение д-р Камен Кожухаров, съобщи той пред „24 часа“. Срещу двамата лекари имаше множество сигнали в социални мрежи, като дори бе организиран и протест в Световния ден на борба с рака в крайдунавския град. „Имаше жалба за грубо държане към пациенти на д-р Екатерина Генова и колегата й, д-р Людмил Станев. Дори и колегите им от Онкодиспансера вече не искаха да работят с тях, карали са се. Затова аз предложих и на двамата просто да се разделим по човешки. Те напуснаха по взаимно съгласие и от 28 януари вече не са на работа при нас“, обясни д-р Кожухаров. Според управителя, става дума за грубо отношение на лекарите към пациенти, към техни близки, към които д-р Генова и д-р Станев се обръщали дори с неприлични думи. „Някои твърдят, но лично аз не съм чувал, че са използвали изречения от типа „ти какво искаш, да те лекуваме , още не си умрял“, изключително грубо отношение към хората. Питах колеги, направих проучване, натежа и общественото мнение по случая. Оказа се, че и колегите им са настроени срещу тях, защото са се карали през годините, че двамата лекари са показвали неуважение и към персонала на КОЦ. При мен за тези години е дошла само една жалба срещу двамата лекари. През последните месеци обаче нещата се поизостриха и явно, вече нямаше начин да се работи с тези хора“, каза д-р Камен Кожухаров. Според него д-р Катерина Генова и д-р Людмил Станев са много добри специалисти, изключително начетени, но все пак, в основата си остава отношението към човека. „Има и нарушени от тяхна страна клаузи от Хартата за правата на пациента, за етично поведение. Дори днес, /четвъртък/ двамата имат насрочена среща в Етичната комисия на Българския Лекарски съюз в Русе, не е изключено и там да им бъдат наложени някакви наказания. Очаква се и становището на БЛС по случая“, посочи управителят на КОЦ. Двамата лекари са се занимавали с медицинска онкология, отговаряли са за лекарствената терапия. Те са изписвали лекарствата и схемите за лечение. „В случая става дума само за лошо отношение към пациентите, не може да се говори за корупция“, категоричен е Камен Кожухаров. Д-р Катерина Генова работи в КОЦ от 28 години, а д-р Людмил Станев – от петнадесетина. Според д-р Кожухаров, скандалът няма да наруши дейността на Комплексния онкологичен център в Русе и пациентите няма да бъдат ощетени. Работата на двамата лекари ще бъде разпределена между техните колеги до обявяване на конкурс за конкретните позиции.", "date": "2020.01.30", "title": "Лекари напуснаха онкоцентъра в Русе заради грубо отношение към пациенти и колеги"}
{"url": "https://www.24chasa.bg/novini/article/8129818", "text": "Индия и Филипините съобщиха днес за първи случаи на зараза с новия коронавирус, предадоха световните агенции. В Индия е приет за лечение студент, завърнал се от Ухан. Той е поставен в изолация в болницата в Керала. Във Филипините 38-годишна китайка, пристигнала от Ухан, също даде положителна проба за наличието на новия коронавирус и сега се намира в правителствена болница. В Малайзия властите съобщиха, че не са разрешили на 14 пътници, пристигнали на 28 януари с полет от Ухан до Куала Лумпур, да влязат в страната. Решението е било взето съгласно разпоредбите на министерството на здравеопазването да не се излага на риск населението. Преди няколко дни малайзийските власти са разпоредили и временно да спре издаването на входни визи за китайци, живеещи в китайската провинция Хубей. В Малайзия има 8 случая на заразата и те са все китайци, пристигнали от Ухан, пише БТА. Западни страни продължават с плановете за евакуация на свои граждани, намиращи се в Ухан. Париж предвижда да върне с два самолета най-малко 350 европейски граждани, от които 250 са французи. Берлин обяви, че в идните дни ще пристъпи към евакуацията на 90 германци, намиращи се в Ухан, предаде Франс прес. Великобритания отложи планирания за днес полет за евакуация на своите граждани, защото не е получила необходимите разрешителни от китайските власти за неговото изпълнение, предаде Ройтерс. Планира се евакуираните британци от Ухан да бъдат докарани във база на британските кралски военновъздушни сили. Пред няколко аптеки в Хонконг се извиха дълги опашки от хора, чакащи да си купят маски с надеждата, че те ще ги предпазят от новия коронавирус.  Днес руският премиер Михаил Мишустин подписа разпореждане за затваряне на границата на Русия в Далечния Изток, предаде ТАСС. Това е част от мерките, които властите взимат срещу проникването на вируса в страната.", "date": "2020.01.30", "title": "Индия и Филипините с първи случаи на зараза с новия коронавирус"}
{"url": "https://www.24chasa.bg/novini/article/8129860", "text": "Над 10 скулптури на Салвадор Дали бяха откраднати в четвъртък от галерия \"Кульор\" в центъра на Стокхолм, съобщиха ТАСС и Асошиейтед прес. Алармата в галерията се задействала малко след 4 часа сутринта днес, счупена била витрина на входа. \"Едва сега стана известно, че са откраднати 10 - 12 скулптури, но все още е трудно да се каже колко точно липсват\", каза пред тв Ес Ве Те собственикът на галерията Педер Енстрьом. \"Съкрушен съм, толкова дълго работих за организацията на тази изложба\", добави той, цитиран от БТА.  Произведенията на Дали са в галерията от десет дни, като изложбата трябваше да бъде закрита в събота. Стойността на задигнатите бронзови фигури е милиони крони (стотици хиляди долари). Всяка от скулптурите на Дали се оценява между двеста хиляди и петстотин хиляди крони (21 000 до 52 000 долара). Фигурите са с размери до петдесет сантиметра. Сред задигнатите произведения са и няколко от прочутите течащи часовници върху дърво. Полицията разследва случая и смята, че в галерията са проникнали не по-малко от двама крадци, които са напуснали местопрестъплението с автомобил. \"Предстои да разберем дали има камери, които са заснели престъплението\", каза Туве Хег от полицията в Стокхолм.", "date": "2020.01.30", "title": "Повече от 10 скулптури на Салвадор Дали са\nоткраднати в Стокхолм"}
{"url": "https://www.24chasa.bg/novini/article/8129894", "text": "Руското федерално следствие повдигна обвинения срещу петимата бивши полицаи, задържани вчера в рамките на делото за незаконния арест на журналиста Иван Голунов, предаде ТАСС. Петимата са обвинени в превишаване на правомощията, фалшифициране на доказателства и незаконни действия с наркотици. Сред тях има и наркополицаи. Следствието поиска от съда обвиняемите да бъдат поставени под стража, предава БТА. Журналистът от новинарския сайт \"Медуза\", известен с разследвания за корупция и злоупотреби, бе арестуван през лятото от полицаи, които твърдяха, че са намерили значителни количества наркотици в чантата и апартамента му. Той бе освободен няколко дни по-късно, а полицаите - уволнени след мобилизация на медиите и на руското гражданско общество.", "date": "2020.01.30", "title": "Обвинения за полицаите, задържали незаконно журналиста Иван Голунов"}
{"url": "https://www.24chasa.bg/novini/article/8127381", "text": "Кой можеше да предположи, че Джузепе Конте, който през 2018 г. беше посочен като компромисен вариант за премиер, ще надживее на политическата сцена лидерите Матео Салвини и Луиджи ди Майо, качили го на нея? Днес анонимният по онова време адвокат е премиер за втори път, Ди Майо вече не е нито вицепремиер, нито политически лидер на движението “5 звезди”, а лидерът на Лигата Салвини е в опозиция. Професорът по частно право Конте, взет назаем от политиката, оглавява вече второто си правителство, този път съставено от “5 звезди” и Демократическата партия. Кой е в действителност роденият през 1964 г. Джузепе Конте? Сегашният италиански премиер се ражда в южното селце Волтурара Апула с 400 жители, област Пулия, в семейството на общинския секретар Никола и на детската учителка Лилина. Заради работата на бащата семейството се мести в Кандела, а после в Сан Джовани Ротондо, селото на светеца Пий, когото почитат милиони италиански католици. Конте има и с 1 година по-голяма сестра, която работи в банка. “Обичаше да учи, беше интелигентен”, спомнят си за малкия Джузепе тогавашните му учители. В Сан Джовани живее и Конте завършва право с отличие в римския университет “Сапиенца” и специализира във “Вила Надзарет”, който мнозина смятат за храм на демократическия католицизъм. В 18-страничната му биография, с която навремето влиза в политиката, се говореше и за специализации в Сорбоната и в Нюйоркския университет. Самите учебни заведения обаче опровергаха да са имали подобен специализант или изследовател. Конте започва правната си кариера в известни адвокатски кантори в Италия. Скокът му в политиката обаче се дължи на академичните му връзки, пуснати в Юридическия факултет в навремето. Връзката между професора и движението “5 звезди” прави тогавашният му асистент в университета Алфонсо Бонафеде, сегашен минстър на правосъдието. Именно той представя “шефа” си на движението, въпреки че Конте не е нито негов симпатизант, нито избирател. По онова време той симпатизира на Демократическата партия. Джузепе Конте оглавява първото си правителство на 1 юни 2018 г., а на 20 август 2019 г. подава оставката му в Сената след вот на недоверие. Няколко дни по-късно обаче президентът Серджо Матарела му дава мандат за съставяне на правителство, тъй като става ясно, че съществува възможност за коалиция между “5 звезди” и Демократическата партия. В последната си данъчна декларация през 2019 г. Конте - с близо 700 000 повече от предишната година. Мнозина се запитаха откъде премиерът забогатя толкова много. И сега, както и преди, той е собственик на частно жилище в Рим и ретро кола “Ягуар”, модел XJ6. Според източници от премиерския дворец “забогатяването” на Конте се дължи на факта, че за да няма конфликт на интереси, той е трябвало да се откаже от няколко участия в различни съвети и приключвайки работата си там, е получил доходи, които иначе трябвало да бъдат разсрочени. Открай време Конте се слави като изключително дискретен, що се отнася до личния му живот. Конте има дете от бившата си съпруга, и тя адвокат като него - русокосата Валентина Фико, майка на 12-годишния му син Николо. Паладино.   Тя е дъщеря на известна римска фамилия хотелиери. Баща ѝ е собственикът на петзвездния “Плаза” на централната Виа дел Корсо в Рим, по която със сигурност е минал всеки българин, посетил Вечния град. Оливия е наследила красотата и сексапила на майка си – бомбастичната бивша шведска актриса и певица Ева Олин, по която през 70-те години губи ума си и Марлон Брандо. Двойката Джузепе - Оливия не обича публичните изяви. Едва напоследък, когато се зашушука за предполагаема криза в отношенията им, премиерът и спътницата му в живота се показаха “случайно” пред папараци как Елегантната и с висока класа Оливия реши да се покаже до премиера и неотдавна по време на благотворителна вечер в театъра на Неапол “Сан Карло”. На практика за 39-годишната красавица това беше първият официален случай, когато го придружи на събитие. И тя, подобно на Конте, има дете от предишен брак. Казват, че в момента Оливия е ангажирана с лансирането на ресторанта “Маскани” във фамилния хотел, където навремето е живял известният италиански композитор. Няма италианец, който да не отбележи елегантния и изискан стил на Конте. Мнозина го сравняват с Всичко в облеклото му – от тъмния костюм, белите или светлосини ризи до сините вратовръзки на точки или други дребни фигурки, са внимателно подбрани. Няма никакви импровизации и в обувките и аксесоарите, които са най-точният мерник дали даден мъж е стилен, или не. Перфектно сгънати са и джобните кърпички, а да не говорим за обувките – те са в стил денди. Това, от което са горди в премиерския дворец “Киджи” в Рим, е, че неговият титуляр на политическата и държавната сцена. Според социологическо проучване от декември 2019 г. 49% от италианците одобряват Конте, докато за следващия го Матео Салвини процентът е 36. Според проучване на “Текне” от края на декември 2019 г. близо 69 на сто от италианците не одобряват сегашното правителство. Последните административни избори на 26 януари в област Емилия-Романя, известна като червения бастион, обаче потвърдиха Демократическата партия начело на областния съвет. За левите, които са част от коалиционното правителство, това е глътка въздух пред Лигата на Матео Салвини. Победата на кандидатката на десните партии в област Калабрия, където също се проведоха избори за губернатор, на практика “подпечатаха” краха на популисткото движение “5 звезди”.", "date": "2020.01.30", "title": "Джузепе Конте – елегантният адвокат, взет назаем от политиката"}
{"url": "https://www.24chasa.bg/novini/article/8129970", "text": "България представлява най-важната отправна точка за целия регион. Страна, която осъзнава своята функция и роля за всички инициативи в региона. Затова Италия обръща голямо внимание на всички инициативи на нашите български приятели. Това заяви премиерът на Италия Джузепе Конте. Срещата става на фона на 140-годишнината от установяването на дипломатическите отношения между двете страни, която бе отбелязана през изминалата 2019 г. Италия е важен съдружник и приятел, главно действащо лице по много въпроси, отнасящи се до ЕС и Балканите. България започва да има все по-голяма роля за газовите хъбове. Това е огромна роля и това ще позволи на страната допълнително да израсне и да продължи да дава своя принос, защото това не е само национален интерес, но интересува и всички останали европейски страни, които желаят да диверсифицират своите доставки, добави Конте. Очаквайте подробности.", "date": "2020.01.30", "title": "Джузепе Конте: България е най-важната отправна точка за целия регион (Видео)"}
{"url": "https://www.24chasa.bg/novini/article/8129918", "text": "Парламентът прие проектът на решение за определяне на условията за договаряне на централен курс на лева към еврото съгласно параграф 2.3 от Резолюция на Европейския съвет за установяването на механизъм на обменните курсове през третия етап на Икономическия и паричен съюз Амстердам. Предложението беше прието с гласували 140 народни представители “за”, “против“ – 2 и „въздържали се“ - 66. Проектът на решение е подписан от ГЕРБ, „Обединени патриоти“, ДПС и „Воля“. С Проекта се посочва, че България не участва в Механизма на обменните курсове при централен курс между еврото и лева различен от централния курс 1.95583 лв.", "date": "2020.01.30", "title": "Парламентът реши България да не участва в ERM2 при различен от централния курс"}
{"url": "https://www.24chasa.bg/novini/article/8129839", "text": "Съпругата на любимия синоптик Емил Чолаков Красимира е починала на 39-годишна възраст, съобщи \"Топ Преса\". Младата жена си е отишла след дълга битка с коварна болест, според информацията. Погребението е било вчера в Гоце Делчев - родния град на Красимира и на Емил.", "date": "2020.01.30", "title": "Емо Чолаков загуби съпругата си"}
{"url": "https://www.24chasa.bg/novini/article/8129590", "text": "По искане на прокуратурата към момента текат данъчни ревизии във фирмите на Васил Божков. Това съобщи финансовият министър Владислав Горанов по време на брифинг в Народното събрание.Той уточни, че няма как да коментира ревизиите, тъй като все още не са приключили. Горанов съобщи, че са констатирани огромен по размер дължими, но невнесени такси и оттук нататък е много вероятно да се създаде акт за установяване на публични държавни вземания, който да бъде връчен на хазартните оператори и да започне изпълнително производство. В момента се проверява колекцията от антични предмети на фондация „Тракия“. Сред тях има стотици безценни артефакти, които се съхраняват при специални условия. От други имоти пък се изнасят колекции с картини на Божков. Стойността на колекцията му възлиза на 100-200 млн. евро. „Държавната финансова инспекция установи грешки в прилагането на закона от страна Комисията по хазарта, довели до стотици милиони, невнесени такси за организиране на хазартни игри“, разясни министърът. „Оттук-нататък много е вероятно да се издаде акт за установяване на публични държавни вземания, който да бъде връчен на хазартните оператори и да тръгне изпълнително производство за дължимите, но невнесени суми\", каза още финансовият министър. \"Ако трябва да сме формалисти нека разделим върпоса на две, тъй като хазартните оператори, под надзора на комисията заплащат такси по закона за хазарта. Те се администрират от комисията по хазарта. Вероятно хазартните оператори, на основание на другите данъчни закони, заплащат осигурителни вноски и корпоративен данък за другите дейности, но за организирането на хазартни игри, както е посочено в чл.30 на ал.3 на действащият закон за хазарта, се събират такси, които се администрират от Комисията по хазарта като надзорен орган по прилагането и организирането на хазарта в България\", заяви министър Горанов в отговор на въпроса дали е имал представа през годините какви данъци е плащал Васил Божков.", "date": "2020.01.30", "title": "Проверяват златната колекция на Васил Божков (Обновена)"}
{"url": "https://www.24chasa.bg/novini/article/8129942", "text": "Променят се датите, на които ще се състои областният кръг на олимпиадите по математика и по физика. Това съобщиха от пресцентъра на Министерството на образованието и науката. Заради грипната ваканция математиците ще се състезават на 5 февруари от 9.00 часа, вместо на 1 февруари. Олимпиадата по физика ще започне от 14.30 часа на 23 февруари. Промяната се прави заради проявеното желание от много ученици да участват и в олимпиадата по български език и литература, която в досегашния график съвпадаше по време с тази по физика - на 22 февруари от 9.00 часа.", "date": "2020.01.30", "title": "Областният кръг на олимпиадата по математика е на 5.02., по физика - на 23.02."}
{"url": "https://www.24chasa.bg/novini/article/8129945", "text": "Военното обучение в училищата може да се въведе още от следващата учебна година. Това стана ясно след среща на групата на \"Обединени патриоти\" с образователния министър Красимир Вълчев. Не говорим за военно обучение в традиционния му смисъл, подчерта Вълчев пред журналисти. И обясни, че вероятно ще бъде съчетано и с други часове по интереси. Освен въвеждането на военно обучение, патриотите са обсъдили с министъра и въвеждането на предмета “Родинознание” в училищата. Преди няколко години преметът бе разделен на “Човек и общество” и “Човек и природа”. Според министъра обаче вместо въвеждането на нов предмет, може да се говори за преименуване. Не говорим за нови предмети. В момента имаме човек и общество, има и социални компетенстности. Говорим за компетентности, не за предмети, подчерта Вълчев. \"И трите теми, които поставихме - основно за поемане на таксите на децата в детските градини на 4-5 годишна възраст, разбрахме, че ресурсът, който е отпуснат, ще осигури ресурс за минимум 50% от децата. Ще се борим това да стане на 100%, ако не, поне на 70%. Въвеждането на родинознанието да стане от следващата учебна година и не на последно място от тогава да имаме и програма за военно обучение. Обсъждаме критериите за държавното финансиране на предучилищната, основно ще бъдат подоходни, но няма да бъдат само за социално слаби. Въпросът е на разговори с финансовия министър”, коментира пък съпредседателят на “Обединени патриоти” Искрен Веселинов. Предвидени са 70 млн. лв. за нови детски градини и отделно 10 млн. за издръжката на децата на 4 г. Ако някога има недостиг на детски градини, то ще бъде в София, но те ще продължат да се строят. Това трябва да става предимно в южните квартали на столицата, тъй като там има най-голям недостиг, каза Вълчев. Според него въвеждането на задължителната предучилищна за децата на 4 г. е най-силната мярка за интегриране на децата, на които майчиният език не е български. Обясни, че в момента на 78% от децата на 4 г. ходят на детска градина, а на 5 г. -91%. “Разликата между 78% и 100% е 3/4 от децата, при които в семейството липсва отношение към образованието, родителите също са с ниско образование”, продължи той. И допълни, че вероятно ще бъдат направени компромиси за децата, които са на места отдалечени от детски градини.", "date": "2020.01.30", "title": "Военното обучение в училищата може да се въведе от догодина"}
{"url": "https://www.24chasa.bg/novini/article/8129889", "text": "Бизнесменът Васил Божков предлагал по 10 хил. лева всеки ден на длъжностно лице от Комисията по хазарта, което да внася предложения за отнемане на лицензи на конкурентни дружества. Това разкри преди минути говорителят на главния прокурор Сийка Милева на брифинг.  \"Прокуратурата е наясно срещу кого се изправя и знае, че тази империя разполага с огромни финансови възможности\", добави тя. В обитавано от собственика на \"Нова холдинг\" жилище били иззети много картини, които имат белезите на културни ценности, а от игрална зала - 400 хил. лв. Петима са обвинени, четирима от тях са извън България. Те са обвинени задочно, в присъствието на служебен защитник.  Петият е обвинен в длъжностно престъпление. Той е бивш председател на Комисията по хазарта.  По отношение на Васил Божков е повдигнато за ръководене на организирана престъпна група от 2014 г. на територията на цялата страна - с цел принуда, изнудване, длъжности престъпления, подкупи и пране на пари. Говорителят на главния прокурор съобщи още, че престъпната група, за чийто лидер е обвинен Васил Божков, действала от 2014 г. на територията на цялата страна. Според прокуратурата  част от престъпленията, които извършвала били пране на пари и  длъжностни престъпления.  Прокурор Милева каза, че липсва огромна сума над половин милиард лева.", "date": "2020.01.30", "title": "Божков предлагал по 10 000 лв. на ден на човек от Комисията по хазарта, за да се отнемат лицензи"}
{"url": "https://www.24chasa.bg/novini/article/8128833", "text": "Той придоби известност при протести на площад \"Синтагма\" в Атина през 2011 г., когато заплаши служители на силите за борба с безредиците с лък. Вчера 32-годишният мъж заедно с две жени, на 28 и 26 години, е бил задържан в Атина, докато е пътувал в откраднат автомобил. Полицията е установила, че пътниците са тежко въоръжени с един автомат \"Калашников\", един картечен пистолет \"Узи\" и поне два пистолета. Властите смятат, че тримата са подготвяли терористичен удар, пише БТА. Вестник \"Катимерини\" съобщава, че името на \"Стрелеца\" е Янис Михаилидис и той е обвинен в участие в терористичната организация \"Заговор на огнените ядра\". Миналата година \"Стрелецът от Синтагма\" избяга от затвора в Тиринт, където излежаваше 13-годишна присъда за обири на банки. 28-годишната жена, която беше задържана заедно със \"Стрелеца\", е сътрудничка на известната екстремистка Пола Рупа от анархистката организация \"Революционна борба\".", "date": "2020.01.30", "title": "Гръцката полиция арестува известен\nекстремист"}
{"url": "https://www.24chasa.bg/novini/article/8128920", "text": "Китай запазва статута си на най-голям източник на директни чуждестранни инвестиции за Етиопия, с общо 60% от новоодобрените чуждестранни проекти в страната за 2019 г, сочи доклад на Конференцията на ООН за търговия и развитие (ЮНКТАД), предаде  ЮНКТАД, която описва Етиопия като най-големия получател на директни инвестиции в района на Източна Африка, също разкрива, че, около 60% от тези инвестиции са дошли от Китай. През миналата година в страната са постъпили 2,5 милиарда долара директни инвестиции, което обаче е спад с 800 милиона долара спрямо предходната година. Високопоставен служител от етиопска страна каза за „Синхуа\" във вторник, че нарастващото присъствие на китайските инвеститори в индустриалните паркове на Етиопия е отражение на „неоспоримите и трайни търговско-икономически връзки между двете страни\".", "date": "2020.01.30", "title": "Доклад на ООН: Китай остава топ източник на инвестиции за Етиопия"}
{"url": "https://www.24chasa.bg/novini/article/8128850", "text": "Служители на полицейските управления в Горна Оряховица и Стражица иззеха акцизни стоки без бандерол, информират от дирекцията на МВР във Велико Търново. В сряда при проверка в имот в железничарския град, обитаван от 65-годишна жена, са установени и иззети 200 литра течност с мирис на алкохол, 1,3 кг. насипен тютюн и 15 пакета с по 20 саморъчно свити цигари, всички без документ за платен акциз. Същия ден в имот в Стражица, обитаван от 44-годишен мъж са установени и иззети 480 грама насипен тютюн, без акцизен бандерол. По двата случая са образувани преписки, които ще бъдат докладвани в ТД «Дунавска» - Русе, за вземане на отношение.", "date": "2020.01.30", "title": "Пенсионерка къта 200 л нелегален алкохол в Горна Оряховица"}
{"url": "https://www.24chasa.bg/novini/article/8128918", "text": "Не се срещам с олигарси. Имах обаждане в кабинета от Златев, (вероятно Валентин Златев - б.р.) иска среща, аз с такива хора не се срещам. Това разкри главният прокурор Иван Гешев преди заседанието на ВСС. Валентин Златев е лицето на руския петролен гигант \"Лукойл\" у нас. Беше дълги години генерален директор, а след това се оглави Контролния съвет на компанията.  Нямам нужда да се срещам с такива хора. Срещам се с обикновени хора. Това е моята среда. Аз съм обикновен човек и се срещам с обикновените хора и ме интересуват проблемите на хората. Работата на прокуратурата е да решава проблемите на обикновените хора, добави Гешев. Главният прокурор отново каза, че прокуратурата ще върне Васил Божков.", "date": "2020.01.30", "title": "Валентин Златев искал среща с Иван Гешев"}
{"url": "https://www.24chasa.bg/novini/article/8128925", "text": "Златисти „клетки“ покриват цялата повърхност на звездата. Всяка от тях е приблизително с размерите на щата Тексас, уточняват учените, цитирани от  . Заснемането на тези кадри е от огромно значение за научната общност, защото по-детайлното наблюдение на Слънцето ще позволи на хората да предвиждат неговите състояния по-рано и с по-голяма точност. „Този телескоп ще ни помогне да изследваме Слънцето и ще ни даде възможност да предвиждаме опасни соларни бури с голяма точност“, казва Франс Кордова, който е директор на Националната научна фондация, която стои зад проекта. Една от задачите на телескопа е да открие защо слънчевата корона – атмосферата на звездата – е по-топла от нейната повърхност.", "date": "2020.01.30", "title": "Ето така изглежда повърхността на Слънцето (Видео)"}
{"url": "https://www.24chasa.bg/novini/article/8128976", "text": "Работата на военната контраразузнавателна служба на Белгия е поставена под въпрос заради лични отношения. Това съобщават местни медии, като се позовават на писмо на група служители, изпратено до НАТО и институциите на ЕС, предаде БТА. В писмото се твърди, че много случаи на съмнения за пробив във военното разузнаване остават без последствия заради криворазбрана лоялност на разузнавачите към техните началници. Допълва се, че операции за противодействие на чужди служби са били проваляни от белгийското военно командване. Лоялността сред военните среди често води до нарушаване на правилата и на закона, заявяват подателите на сигнала. Според тях е съмнително сътрудничеството с турското военно разузнаване, както и с кюрдски милиции, без политическо решение в тази посока. Военните контраразузнавачи добавят, че обстановката в тяхната служба се влошава в последните десетина години. По-рано този месец местни медии съобщиха, че парламентарната комисия за надзор на разузнаването в Белгия проверява данни за външно проникване в националните разузнавателни служби и основно при военните. Уточнено бе, че се извършва проверка на около 20 случая, някои от които са свързани с Русия.", "date": "2020.01.30", "title": "Служители:  Белгийското военно контраразузнаване се влияе от лични отношения"}
{"url": "https://www.24chasa.bg/novini/article/8128915", "text": "Кражба на мобилни телефони и електрически инструменти от лек автомобил, паркиран пред жилищен блок във Велико Търново, разкриха местни криминалисти. Деянието е извършено в края на юли миналата година. От проведените действия по разследването е установено, че извършител е 41-годишен мъж от с. Шемшево, известен на полицията и многократно осъждан, с 29 криминални и съдебни регистрации. След доклад на материалите в прокуратурата той е привлечен като обвиняем. Към момента е с мярка „задържане под стража”. Служители на РУ Горна Оряховица разкриха кражба на пари и документи от лек автомобил, оставен отключен пред сервиз в Лясковец. Деянието е извършено на 13 януари тази година. От проведените действия по разследването е установено, че автор е 43-годишен мъж от същия град. Той е признал вината си. Инкриминираните вещи – 100 лв. и лични документи, са установени и върнати на собственика. Материалите по случая ще бъдат докладвани в прокуратурата.", "date": "2020.01.30", "title": "Пипнаха апаш с 29 крими прояви след поредна кражба във Велико Търново"}
{"url": "https://www.24chasa.bg/novini/article/8128995", "text": "Хотел в Китай, където са настанени под карантина пациенти, за които се предполага, че са заразени с коронавируса, нае роботи да им доставят храна, съобщи в. \"Индипендънт\". Роботите \"Фъстъчко\" сноват по коридорите на хотел в Ханджоу, където са настанени пътници от самолет, транспортирал заразени с вируса, пише БТА. \"Здравейте, милият Фъстъчко ви носи храна\", казва роботът пред всяка от стаите. \"Насладете се на храната си. Ако се нуждаете от нещо друго, моля, изпратете съобщение до персонала през платформата УиЧат\". Над 300 души са настанени под карантина в 16-етажния хотел и на всеки етаж работят по няколко робота.", "date": "2020.01.30", "title": "Роботи сервират храна на заразени с коронавируса в китайски хотел (Видео)"}
{"url": "https://www.24chasa.bg/novini/article/8128936", "text": "Близо 6000 медицински служители от цял Китай са пристигнали в провинция Хубей до вторник, за да помогнат на местните в борбата с вирусната епидемия, съобщи Държавната здравна комисия на същия ден, след като обяви рязко покачване на броя на заразените. Здравните власти в страната са проследили близо 48 000 души, които са били в близък контакт със заразените и ги е поставила под медицинско наблюдение, предаде  Засилват се мерките на различни равнища в Китай през последните дни, за да се ограничи разпространението на болестта. До момента претоварените лечебни заведения са приели общо 4130 медицински служители от цял Китай, които да асистират в борбата с епидемията, съобщиха още от Здравната комисия. Медицинските работници специализират в различни области, включително респираторни и инфекциозни заболявания, много от тях имат опит от първа ръка, тъй като са участвали в борбата с ТОРС през 2003 г. Властите в Ухан ускоряват усилията в осигуряването на легла за пациентите. Освен строящите се в момента две болници, които ще предоставят 2300 легла, 14 лечебни заведения в града са отделили 6000 легла специално за заразените с коронавируса, с което общият им брой ще достигне 10 хиляди.", "date": "2020.01.30", "title": "Хиляди китайски медици се включват в борбата с епидемията в провинция Хубей"}
{"url": "https://www.24chasa.bg/novini/article/8129023", "text": "Дрогиран шофьор блъсна и уби възрастен мъж на второкласен път II-55, км.40+950 м., в близост до с. Пчелиново, съобщиха от Областната дирекция на полицията в Стара Загора. Пътният инцидент е станал на 29 януари малко преди 19:30 часа. По второкласия път се е движил влекач с прикачено полуремарке. Тежкото возило блъснало намиращия се на пътното платно 62-годишен мъж. В резултат на удара той е починал. 34-годишният шофьор е тестван за алкохол, като пробата била отрицателна, но дала положителен резултат за наличието на метадон. Мъжът е задържан за 24 часа. Образувано е досъдебно производство.", "date": "2020.01.30", "title": "Дрогиран шофьор уби възрастен мъж на пътя до село Пчелиново"}
{"url": "https://www.24chasa.bg/novini/article/8123035", "text": "Двама генерали, които са коренно различни като поведение - Кирчо Киров и Драгомир Димитров, бяха качени неочаквано в една лодка от прокуратурата. И двамата са бивши шефове на българското разузнаване. Единият на 70 години, другият на 60. Кирчо Киров е подсъдим пенсионер, който очаква тежки окончателни присъди по две дела. Той оглавява Националната разузнавателна служба (НРС) до януари 2012 г. Премиерът Бойко Борисов го назначава за съветник, но 2 месеца по-късно го уволнява заради породили се съмнения за злоупотреби, които после бяха потвърдени от военната прокуратура и от две съдебни инстанции. От седмица наследникът му Драгомир Димитров бе обвинен от военно-окръжна прокуратура, че през 2016 г. не организирал и не контролирал дейностите по Защита на класифицицираната информация като е била набавена \"облага за определено дружество в размер на 91 500 евро. Затова по-нататък. Кирчо Киров служи по времето на двата мандата на президента Георги Първанов, а Драгомир Димитров - при Росен Плевнелиев и две години и половина при Румен Радев. Стартира като шеф на Националната разузнавателна служба през 2012-а. 3 години по-късно тя е девоенизирана със закон и става Държавна агенция “Разузнаване”. Дотогава шефът й е на подчинение на държавния глава, а след промяната - на премиера. Димитров е освободен от правителството след негова молба на 24 юли 2018 г. Неофициално се знае, че здравословен проблем е провокирал генерала да поиска оттегляне от поста, преди да завърши мандатът му. Още същата вечер всички шефове на спецслужби и ключови оперативни работници се събират, за да изпратят Димитров и да посрещнат наследника му Атанас Атанасов. Часове преди това Румен Радев подписва двата указа - за освобождаване и назначаване. Така този юлски ден е последният работен ден за Димитров. Един фен на всичко немско - от желязната дисциплина до студената бира. Той бе наследен от впечатляващ експерт за Балканите. И за Димитров, и за Атанасов и досега се говори, че са известни, че компенсират мълчанието си извън агенцията с качествена информация в помощ на държавата. Разузнавателната информация по линия на външното разузнаване и икономическата сигурност се изпращат на точно 57 адреса в България - президент, премиер, вицепрезидент, министри, главен прокурор, ДАНС, НСО, МВР... Когато настъпва смяната на Драгомир Димитров с Атанасов “24 часа” пише, че за първи път на върха един след друг в разузнаването застават двама професионалисти, които стоят на здравословно разстояние от всички политици. В същия този 24 юли 2018 г. бившият шеф на разузнаването Кирчо Киров чува своята трета подред присъда. Той бе осъден от Софийския градски съд за разгласяване на класифицирана информация. Имаше присъда и за безстопанственост, от която са настъпили щети в размер на близо 5 милиона лева. За това обвинение Киров получи от 10 години затвор. На 24 юли 2018 г. Военноапелативният съд потвърди, че като директор на Националната разузнавателна служба Кирчо Киров е присвоил валута - евро и щатски долари, в особено големи размери - още едни 5 милиона и 100 хиляди лева. На 24 юли 2018 г. Киров обявява, че се готви за “100-годишна война” и директно обвинява като “поръчител” Драгомир Димитров. Точно година по-късно Върховният касационен съд спира делото срещу Киров за присвоените 5 милиона лева, тъй като той е болен. Генералът е получил микроинсулт. През есента на 2019 г. антикорупционната комисия предявява иск към Киров и съпругатаму за 1,163 милиона лева След юли 2018 г. ген. Димитров става генерален консул в Мюнхен Дипломатическата служба не е нова за него, тъй като той е бил на работа в посолството в Берлин по времето на посланик Меглена Плугчиева. Генералът е отлично разпознаваем сред политическия и икономическия елит в Бавария и един от добрите български дипломати. Затова и вероятно българското външно министерство преди дни, когато той получи обвинение, излезе с позиция, че няма намерение да се разделя с консула в Мюнхен. Мотивът на ведомството на Екатерина Захариева б е, че обвиненията към него са за период, когато Димитров не е бил служител на външно министерство. Генералът обаче излезе в дълъг отпуск в очакване проверката да завърши. И запази мълчание, въпреки настойчивите медийни покани да говори. Разследването срещу Димитров и съдебните дела срещу Киров са секретни, защото са свързани с държавни тайни. От малкото публична информация обаче могат да се направят няколко сравнения между двата казуса. 179 000 лева срещу 9,9 милиона лева, или 56 пъти е по-голяма сумата, заради която вървят делата срещу Кирчо Киров. С 91 500 евро, или 179 хиляди лева се облагодетелствала фирма в резултат на неупражнен от Димитров контрол според обвинението на Военноокръжната прокуратура. Никъде не се посочва, че самият Димитров се е облагодетелствал. Разследването срещу него е далеч от приключване. Само са повдигнати обвинения. 9,9 милиона лева са щетите за бюджета на службата от 2007 до 2011 г. от действията на Кирчо Киров като началник на разузнавателната служба. Крупната сума е от две дела срещу него, които са близо до окончателна присъда. Първо той е обвинен и осъден за присвояване на 4,7 милиона. С тези пари е плащано на агенти и са финансирани тайни операции зад граница. След повторна проверка се оказва, че няма документи за тях, но парите липсват. Сумата дори набъбва с още 5,1 млн. лв. Така започва и второ дело срещу ген. Кирчо Киров. Престъпление и наказание От съобщението на прокуратурата за ген. Драгомир Димитров става ясно, че е обвинен в престъпление по служба, защото е нарушил служебните си задължения. Не е организирал и не е контролирал дейностите по защита на класифицираната информация. Не е уточнено по кой член от Наказателния кодекс е привлечен като обвиняем. Наказанията там са средно от 1 до 8 г. затвор. При Киров квалификацията и по двете съдебни дела е длъжностно присвояване в особено големи размери, което се наказва със затвор от 10 до 20 г. По едното дело, което е на Върховния касационен съд, наказанието за ексразузнавача е 15 г. затвор, а по висящото във Военноапелативния съд в София като втора инстанция присъдата му е 13 г. затвор. Договор, одобрен от комисия, срещу харчени милиони без документи От лаконичното съобщение на прокуратурата едно става ясно - в случая с Димитров има едно облагодетелствано дружество за сумата от 91 500 евро. Всъщност обаче става дума за договор с изпълнител по обществена поръчка, показа проверка на “24 часа”. За обезпечение на работата на Държавната агенция “Разузнаване” е доставена техника. Процедурата е минала през комисия, която е одобрила параметрите на договора. Плащането е по банков път. Но не в сметка на шефа на разузнаването, а в тази на службата Вината на Димитров според обвинението е, че е нарушил служебните си задължения, като не е организирал и не е контролирал дейностите по защита на класифицираната информация. След това настъпили вредни последици - нерегламентиран достъп до класифицирана информация. Кой точно е имал достъп, също не е ясно. Делата срещу Кирчо Киров са с коренно различен предмет и нямат нищо общо с обвиненията срещу Димитров, казват запознати и с двата казуса. Проверка в Националната разузнавателна служба след 10-годишното управление на Кирчо Киров показва огромни злоупотреби. Разследването на екип от прокурори и военни следователи показва, че за 5 г. - от 2007 до 2011-а Киров е присвоил бюджетни средства, поверени му да управлява като директор. Теглени са огромни суми за разузнавателна дейност и са оправдани като разходи по оперативни дела, които всъщност са били окончателно приключени и архивирани години по-рано, и Киров е знаел за това. Вероятно заради всички тези дела на този генерал дейността на Драгомир Димитров е проверявана повече от сериозно. Най-вече обществените поръчки. Имало е достатъчно време за тази операция - все пак генерал Димитров си тръгва през юли 2018-а - почти година и половина по-късно идва обвинението за тези 91 хиляди и 500 евро. Поръчката пък е от 2016 г. Две години преди той да напусне разузнаването. Факт е, че става дума за техника, неофициално потвърждението е, че е за контакти с партньорска служба. Класифицираната информация също е допирна точка в казусите на Драгомир Димитров и Кирчо Киров. За такава се споменава в съобщението на военно-окръжната прокуратура по обвинението срещу Димитров, без да става ясно какъв е механизмът за издаването ѝ. Ген. Кирчо Киров обаче има и присъда, макар и условна, за разгласяване на класифицирана информация по трето дело срещу него в Софийския градски съд. През 2018 г. беше наказан, защото разкрил в телевизионно интервю как е спасен български шофьор от смъртно наказание в Иран. Вероятно и заради това генерал Драгомир Димитров запазва мълчание. Защото двамата с Киров са удивително различни. По-възрастният обича медийни изяви, появява се на публични събития със своята съпруга. Охотно дава интервюта на тема спецслужби, приема журналисти в дома си, когато е под домашен арест, и споделя, че в нито една държава няма осъден шеф на разузнаването Отново посочва наследника си Драгомир Димитров като автор на сигналите срещу него. Уж е внимателен, че говори “държавни тайни”, но ги споделя ...донякъде. Драгомир Димитров е неразпознаваем за повечето медии. Почти не се появяват негови снимки когато е шеф на разузнаването. Опитва се да върне тихо разузнаването на полето на професионализма. Димитров не е просто първият директор на ДАР, назначен с указ на президента Плевнелиев, но и един от идеолозите на закона за агенцията, който бе приет от парламента през октомври 2015 г. Тогава разузнаването премина към премиера. Новият закон задължи агенцията да предоставя еднаква по обем и съдържание информация на трима души в държавата - президент, председател на парламента и премиер. През 2016 година Държавната агенция “Разузнаване” прави сайт по подобие на всички световни спецслужби. На него се появява една необичайна обява за кандидатстване за работа: Какво ще се случи с двамата генерали, упражнявали тази професия - единият подсъдим пенсионер, а другият - обвинен дипломат, ще се разбере след години. За съжаление. Животът и на двамата вече се преобърна. .", "date": "2020.01.30", "title": "Кръстът да си шеф на разузнаването - съдбите на Кирчо Киров и Драгомир Димитров"}
{"url": "https://www.24chasa.bg/novini/article/8129025", "text": "Окръжна прокуратура – Велико Търново внесе в съда обвинителен акт срещу К.Д. за това, че на 25.01.2018 г. в гр. Свищов, действайки при условията на продължавано престъпление, в товарен автомобил, без надлежно разрешително съгласно Закона за контрол върху наркотичните вещества и прекурсорите, държал с цел разпространение високорискови наркотични вещества /амфетамин/ и в автосервиз за гуми, държал с цел разпространение наркотични вещества: коноп /марихуана/ и 3,4 г метилендиоксиметамфетамин /MDMA/, като наркотичните вещества са на обща стойност 2547,50 лева - престъпление по чл. 354а, ал. 1, изречение първо, пр. 4, вр. чл. 26, ал. 1 от НК. Обвиняемият е осъждан петнадесет пъти за различни престъпления. На 25.01.2018 г. на територията на РУ на МВР – Свищов била проведена специализирана полицейска операция с обща насоченост. В хода на същата, дежурен автопатрул от РУ - Свищов спрял за проверка товарния автомобил „Фиат Дукато“, управляван от обвиняемия, който бил известен на органите на МВР като лице от криминалния контингент, занимаващо се с държане и разпространение на наркотични вещества. При извършената полицейска проверка на превозното средство са намерени наркотичните вещества. Същия ден при извършено претърсване в помещения, ползвани от обвиняемия, били намерени още наркотици. Предстои насрочване на делото за разглеждане от съда.", "date": "2020.01.30", "title": "Изправят на съд свищовлия, държал наркотици за над 2500 лв. в сервиз за гуми"}
{"url": "https://www.24chasa.bg/novini/article/8129068", "text": "Два излезли от употреба спътника се разминаха \"на косъм\" от сблъсък, след като експерти предупредиха, че те могат да се ударят с комбинирана скорост от 53 000 километра в час, изхвърляйки в пространството хиляди отломки, предаде Франс прес, цитирана от БТА.  Спътниците - революционен международен космически телескоп и експериментален сателит на американските ВВС, носещи се в противоположни орбити и рискуващи да се ударят челно с висока скорост, \"се разминаха без инцидент\", отбелязва говорител на Американското космическо командване. Пътищата на двата сателита са се пресекли малко преди полунощ по Гринуич в сряда на около 900 километра над град Питсбърг, САЩ, след като по-рано експерти предупредиха, че вероятността от сблъсък е между един и пет процента - висок риск според космическите стандарти. Сблъсъците между големи сателити с изключително висока скорост, макар и редки, са опасни, тъй като отломките могат да унищожат или повредят активните спътници. След подобен сблъсък през 2009 г. между активния комуникационен сателит Иридиум 33 и изведения от експлоатация руски сателит Космос 2251, хиляда фрагмента с големина над 10 сантиметра попаднаха в нискоземна орбита. Космическият телескоп IRAS - съвместен проект на НАСА, Великобритания и Нидерландия, е изстрелян през 1983 г. Мисията му продължава само 10 месеца. Теглото на телескопа с размерите на камион, според данни на Европейската космическа агенция (ЕКА), е един тон. Експерименталният сателит GGSE-4, изстрелян от американските ВВС през 1967 г., тежи едва 85 килограма. За сметка на това спътникът има необичайна форма - широк е само 60 сантиметра, но е дълъг 18 метра, и лети вертикално. Ако двата сателита се бяха ударили, резултатът щеше да е 1000 отломки с големина над 10 сантиметра и над 12 000 фрагмента с големина над един сантиметър, отбелязват специалисти по астродинамика. Сателитните оператори постоянно трябва да изчисляват риска от сблъсък с над 26 000 обекта, каталогизирани в нискоземна орбита, и редовно да коригират траекториите на спътниците, което в случая с \"покойни\" апарати е невъзможно.", "date": "2020.01.30", "title": "Два \"покойни\" спътника се разминаха \"на косъм\" от сблъсък над САЩ"}
{"url": "https://www.24chasa.bg/novini/article/8128872", "text": "През миналата година, за пореден път, „ЧЕЗ Електро България“ АД възложи на независима организация да проведе проучвания от типа „таен клиент“, за да провери спазват ли се стандартите на Дружеството за обслужване на клиенти. Качеството на предоставяните услуги е приоритет за дружеството, защото „ЧЕЗ Електро България“ АД е лицензиран търговец на електрическа енергия, доставчик от последна инстанция и краен снабдител с електроенергия. Освен върху ефективността и качеството на работата, проучването акцентира и върху спазването на корпоративните стандарти при предоставяне на услуги на информационната линия 0700 10 010 и имейл   като канали за комуникация с потребителите. Проучването показа, че най-предпочитаният от клиентите начин за свързване с ЧЕЗ Електро България е информационната линия 0700 10 010. 80% от тях се доверяват на професионализма на обслужващите телефонни оператори, а нивото на удовлетвореност от качеството на обслужване достигна 90%. През 2019 г. на информационната линия на „ЧЕЗ Електро България“ АД, достъпна на номер 0700 10 010, са постъпили над 235 000 обаждания. Близо 110 000 от тях са били към оператор, като 88% са приети до 25-тата секунда. Отчетената средна продължителност на разговорите е 2:27 минути – време, за което клиентите са получили обслужване и исканата информация. В 99% от случаите клиентският въпрос се е решил при първия контакт. В 64 % от обажданията е търсена информация, свързана със задължения, срокове, лихви и начини за заплащане на сметките. Потребителите са използвали телефонно обаждане и за да се информират за предлаганите от „ЧЕЗ Електро България“ АД услуги, както и да заявят използването им. Най-често заявяваната по телефона услуга през 2019 г. е „проверка на сметка“. През изминалата година броят на приетите обаждания за проверка на сметка надвиши 56 000. Друг удобен канал за комуникация с Дружеството е имейла  . От 1 януари до 31 декември миналата година чрез него са обслужени над 10 000 клиентски искания. На 98 % от имейлите е отговорено до 24 часа от получаването им. Най-често клиентите използват имейла, за да получат информация за електронна фактура, отразяване на плащане, проверка на сметка и информация за необходими документи за заявяване на услуги на Дружеството.", "date": "2020.01.30", "title": "Клиентите на ЧЕЗ Електро с висока оценка за контактния център на дружеството"}
{"url": "https://www.24chasa.bg/novini/article/8129102", "text": "Депутатите от НФСБ внесоха искане до председателя на КПКОНПИ Сотир Цацаров да бъдат проверени имуществото и приходите на състава и ръководството на Комисията по хазарта през последните 5 години. Искането е по повод започналата проверка от специализираните органи за установяване на нередности в комисията.", "date": "2020.01.30", "title": "Патриотите поискаха Цацаров да провери Комисията по хазарта"}
{"url": "https://www.24chasa.bg/novini/article/8129135", "text": "В Токио бяха издадени заповеди за арест на бившия офицер от спецчастите на армията на САЩ Майкъл Тейлър и неговия помощник Джордж Зайек, които предполагаемо са участвали в организирането на бягството от Япония на Карлос Гон миналия декември. Според информационната агенция Киодо, цитирана от ТАСС, те могат да бъдат обвинени в укриване на престъпник. В същото време беше издадена и друга заповед за арест - на самия Гон - за нарушаване на закона за влизане и излизане от страната, предава  . Тейлър е служил дълго време в специалния отряд на американската армия, известен като Зелените барети. След това той, както отбелязва Киодо, е създал компания с дейност в областта на сигурността, изпълнявала различни задачи, включително в Афганистан и Ирак. Зайек е работил в сътрудничество с тази компания повече от 10 години, съобщи агенцията. След като избяга от домашен арест, Гон, според Киодо, се срещнал с тези хора в хотел в Токио, след което с високоскоростен влак е пристигнал в Осака. Според агенцията, от международното летище бившият мениджър на „Нисан“ е бил отведен с частен бизнес самолет, който е отлетял за Турция на 29 декември. Там Гон се е прехвърлил в друг частен самолет, който го откарал в Ливан, където се намира сега. Гон, който има гражданство във Франция, Бразилия и Ливан, беше арестуван в Токио на 19 ноември 2018 г. Според разследването той не е декларирал суми от възнаграждението си, възлизащи на 9 милиарда йени (повече от 80 милиона долара) като председател на борда на директорите на „Нисан“ от 2010 до 2018 година. Срещу него са повдигнати и други обвинения. През април миналата година Гон беше освободен от затвора и изпратен под домашен арест срещу голяма гаранция.", "date": "2020.01.30", "title": "Офицер от спецчастите на САЩ вероятно организирал бягството на Карлос Гон"}
{"url": "https://www.24chasa.bg/novini/article/8129144", "text": "Народните представители гласуваха удължаване срока на действие на временната комисия за проучване на фактите и обстоятелствата, свързани с прекъсване на излъчването на програма „Хоризонт“ на Българското национално радио, както и на твърденията за политически натиск върху ръководството и журналисти от Българското национално радио. Удължаването на работата на комисията е до 23 февруари. Депутатите удължиха и срока на действие на Временната анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани. Нейната работа е удължена с 1 месец.", "date": "2020.01.30", "title": "Депутатите удължиха работата на временната комисия по скандала с БНР"}
{"url": "https://www.24chasa.bg/novini/article/8129133", "text": "Нова гореща вълна обхвана южните части на Австралия и подхрани страховете за нови горски пожари, предаде Франс прес, цитирана от БТА.  Температурите днес се покачиха до над 40 градуса по Целзий в щата Южна Австралия, където властите предупредиха за риск от пожари. Очаква се после горещата вълна да се премести на изток и да достигне утре Мелбърн, Канбера, а през уикенда и Сидни. Метеоролози предупреждават, че там температурите може да скочат до 45 градуса. Горещините са съпроводени от сухи ветрове, което създава подходящи условия за горски пожари в някои части на щатите Виктория и Нов Южен Уелс, вече пострадали от огнената стихия.", "date": "2020.01.30", "title": "Нова гореща вълна обхвана южните части на\nАвстралия"}
{"url": "https://www.24chasa.bg/novini/article/8129193", "text": "Косовският вицепремиер Енвер Ходжай заяви, че граничният пункт Белановце-Станчич със Северна Македония ще бъде открит този уикенд, съобщи МИА, цитирана от БТА.  След много години и отлагания, граничният пункт е готов и ще бъде открит за гражданите този уикенд. Благодарение на косовските институции и правителството на Северна Македония ние успяхме да завършим този проект за една година след период на застой, написа Ходжай във Фейсбук. Граничният пункт Белановце-Станчич, който свързва района край Куманово в Северна Македония с района около Гниляне в Косово, е построен с европейски средства. Инициативата за построяването на този граничен пункт бе подета през 2011 г., но строителната дейност започна през 2018 г. В резултат местното население няма да трябва да пътува 100 км, за да стигне до другата страна на границата.", "date": "2020.01.30", "title": "Откриват нов граничен пункт между Косово и Северна Македония"}
{"url": "https://www.24chasa.bg/novini/article/8129239", "text": "В 19 области в страната е преустановен учебният процес днес, като няма да се учи в 1895 училища и в две детски градини. Това съобщи пресцентърът на Министерството на образованието и науката. От днес не са на училище учениците в област Стара Загора. Те са в грипна ваканция до 7 февруари. Частично са преустановени занятията в отделни училища в областите Кюстендил, Добрич, Ловеч и Разград. В област Кюстендил не учат 26 училища, в област Добрич - 37, в Ловеч - 7 училища, и само едно в област Разград. Няма занимания и в две детски градини в село Сушево и Завет, Разградска област. От днес са възстановени учебните занятия в училищата в област Монтана. Продължава да има учебни часове в областите Плевен, Русе, Търговище и Шумен.", "date": "2020.01.30", "title": "Общо 1895 училища в страната са в грипна ваканция днес"}
{"url": "https://www.24chasa.bg/novini/article/8129138", "text": "Американският технологичен концерн Google продължава да разширява функционалността на своята навигационна услуга Google Maps в българската столица. От няколко дни в София е налична бета версия на Live View в навигационната услуга. За разлика от обичайната двуизмерна карта за пешеходци Live View, която бе пусната официално в глобален мащаб в средата на 2019 г., функцията предоставя на пешеходците възможността да виждат упътвания, насложени върху реалния свят, както и миникарта в долната част на екрана. Това става факт благодарение на АR интерфейс в услугата за навигация, пише  . Новият софтуер позволява на Google Maps да възпроизвежда дигитални елементи върху картите, за да могат те да спомогнат още по-бързо да стигнем до желаното място. Доскоро опцията бе ограничена до собственици на Google Pixel и членове на Maps Local Guides програмата, но сега вече е налична за тестване и в София. Функцията е налична почти в цяла София за телефони, които са оптимизирани за ARCore. Използването ѝ е лесно - при отваряне на Maps потребителят въвежда заявка за търсене на локацията, натиска синята икона за навигация в долната част на екрана и при избор на секцията за пешеходци \"Walking Directions\" се появява „Live View\" бутонът, разположен в долната част. След натискането му остава да се следват инструкциите на дисплея. В идеалния случай потребителят трябва да насочи камерата си към сгради и знаци от другата страна на улицата, а не към дървета и хора, за да може изкуственият интелект да определи по-точно местонахождението. След като Maps определи къде се намира потребителят, той вижда упътвания в изгледа от камерата на екрана си. С цел безопасност и икономия на батерията е добре след това потребителите да прибират телефоните си, след като разберат накъде да вървят. Телефонът ще вибрира, когато се достигне до следващата стъпка от навигацията или до дестинацията. Ако потребителят иска да се върне към Live View, трябва да изправи телефона вертикално или да натиснете бутона „Live View“.", "date": "2020.01.30", "title": "Google пуска нова услуга в София - навигация Live View"}
{"url": "https://www.24chasa.bg/novini/article/8129279", "text": "\"Във вчерашния ден разработихме проект на решение, което фиксира твърд мадат на българските власти в процеса на престой във валутно-курсовия механизъм. Всички партии бяха запознати с механизма и технологията и подкрепиха, с изключение на колегите от БСП, решение, което е пледирано в деловодството на НС и днес ще бъде гласувано. Той обясни че с това решение ще бъде даден твърд мандат, който ще даде допълнителни гаранции, че България, през ERM-2 във влизане в Еврозоната, ще поддържа фиксиран курс в размер на сегашният.\" това заяви финансовият министър Владислав Горанов пред журналисти в парламента. \"Надявам се че с това почти единодушно решение на българския парламент отговаряме на темата за допълнителни гаранции за това, че България ще влезе в еврото само и единствено при този обменен курс. \"каза Горанов. \"Ако не се договорим да влезем точно с този курс, значи няма да влезем и ще се оттеглим от механизма.\", уточни той. На въпрос дали това ще бъде записано като текст в закона, финансовият министър отговори, че решението на НС дава твърд и единствен възможен мандат на българските власти, и уточни, че всички парламентарнo представени партии, с изключение на левицата, са подписали и застават решението. Управителят на БНБ Димитър Радев, заяви, че подкрепя казаното от министъра. \"Излизаме от тези разговори с отделните парламентарни групи с оптимизъм. Оптимизмът идва по две линии. Първо пълната подкрепа на това, което е линия на БНБ от много години - а именно, че България ще влезе и във валутния механизъм и когато времето дойде в Еврозоната с курса, който имаме във в момента.\" и допълни, че категорично този курс няма да бъде променян. \"Решението, което е педложено всъщност дава всички политически гаранции, че това няма как да се случи, независимо от това кой ще представлява България на тези преговори\", допълни още Радев.", "date": "2020.01.30", "title": "Горанов: Влизаме в Еврозоната само с настоящия курс на лева към еврото (Видео)"}
{"url": "https://www.24chasa.bg/novini/article/8129282", "text": "Временната анкетна комисия за проучване на всички факти и обстоятелства за скандални схеми при придобиване на българско гражданство от чужди граждани ще работи с един месец повече, гласуваха депутатите. Мотивът за предложението на председателя на комисията Йордан Цонев е нуждата от допълнително време за цялостен анализ на събраната информация, както и за изготвяне на окончателния доклад.", "date": "2020.01.30", "title": "Удължиха срока на работа на комисията за придобиване на БГ гражданство"}
{"url": "https://www.24chasa.bg/novini/article/8129175", "text": "Доживотен затвор за 21-годишния Мартин Трифонов, обвинен в убийство на седемгодишно дете от село Сотиря, поиска днес окръжният прокурор Пламен Стефанов, цитиран от БТА.  Окръжният съд в Сливен заседава за втори път по делото, като бяха разпитани вещото лице д-р Тома Чаушев и четирима свидетели на частните ищци - роднините на детето. Съдът прие заключението на патолога д-р Тома Чаушев, извършил огледа на тялото и аутопсията. Според него смъртта е била неизбежна и неминуема, причинена от съчетана травма от удари с тъпи предмети. Разпитани бяха свидетели на роднините на убитото дете, които са граждански ищци по делото, като настояват за обезщетение от общо 600 000 лева за претърпени неимуществени вреди. Те бяха единодушни, че случилото се е огромна трагедия, като посочиха, че хората продават фамилната си къща в Сотиря, която им напомня за убитото дете. Обвинениaята са три - за убийство, опит за изнасилване и блудство с малолетно дете. Според прокурора обвиняемият, макар и млад, е обществено опасен, а деянието е извършено в условията на опасен рецидив. По думите му, той няма ценностна система, а задоволява първичните си потребности. Психологичната експертиза е показала, че страда от личностно разстройство, но е съзнавал какво извършва. Той посочи, че не открива смекчаващи обстоятелства, освен самопризнанията му. Адвокатът на близките поиска най-тежкото наказание - доживотен затвор без право на замяна. Обвиняемият не пожела да обясни мотивите за престъплението, а адвокатът му настоя за наказание около средния размер, като посочи, че мъжът имал обремененост, израснал е в тежка среда, има личностно разстройство. Съдът ще оповести решението си в 11:30 часа днес. Престъплението бе извършено на 15 август, като Трифонов бе заловен след почти 24-часово издирване на следващия ден и бе ранен след като оказал съпротива.", "date": "2020.01.30", "title": "Искат доживотен затвор за убиеца на седемгодишно дете от село Сотиря"}
{"url": "https://www.24chasa.bg/novini/article/8129284", "text": "„На младата жена, настанена в инфекциозното отделение на болницата в Добрич, са взети всички изследвания, за да се изключи грип и парагрип. Резултати от лабораторното изследване се очакват едва следващата седмица. Не може да се каже, че тя е заразена с коронавирус” - каза директорът д-р Светозар Байчев. Жената сама е потърсила лекарска помощ и е била настанена в отделението на 28 януари в късния следобед след завръщането си от Тайланд с остра вирусна инфекция, като преди това е посетила спешното отделение. Изолирана е в самостоятелна стая, назначена е реанимация , противовирусно и антибиотично лечение.. От два дни пациентката е афибрилна, в общо добро състояние. Предприети са изследвания и на близките, с които е била в контакт жената - допълни директорът, няма съмнения за потвърждаване на клинична картина, близка до изолираната болна. Младата жена, завърнала се от Тайланд, е дошла в болницата по собствено желание заради публикациите за коронавируса в медиите в България - добави д-р Байчев. По думите му няма нужда от паника и тя до момента не съществува. В болницата в Добрич имат два екипа в спешното отделение, които подготвени да приемат пациенти. Подготвени са и стаи с по две легла в пет отделения. Болницата е готова, ако има увеличен прием на болни със съмнения за коронавирусна инфекция да ги приемат и изолират- каза още директорът.", "date": "2020.01.30", "title": "Резултатите за жената в Добрич, която може да е с коронавирус, излизат следващата седмица"}
{"url": "https://www.24chasa.bg/novini/article/8129395", "text": "През ноември 2019 г. спрямо октомври 2019 г. нараства производството на: електроенергия - с 11.6 на сто до 3 785 ГВтч., съобщи Националният статистически институт. Намалява производството на: твърди горива - с 14.5 на сто до 2 383 хил. т; пропан-бутанови смеси - със 7.7 на сто до 12 хил. т; безоловен бензин - с 6.4 на сто до 147 хил. т; дизелово гориво - с 9.5 на сто до 276 хил. т; природен газ - с 50 на сто до 1 млн. м3, предаде БТА.  През ноември 2019 г. спрямо същия месец на предходната година нараства производството на: пропан-бутанови смеси - с 20 на сто. Намалява производството на: твърди горива - с 21.2 на сто; безоловен бензин - с 6.4 на сто; дизелово гориво - с 1.8 на сто; природен газ - с 50 на сто; електроенергия - с 14.4 на сто. През ноември 2019 г. спрямо октомври 2019 г. нарастват доставките на: безоловен бензин - с 11.1 на сто до 40 хил. т; природен газ - с 41.5 на сто до 259 млн. м3; електроенергия - със 7.8 на сто до 2 856 ГВтч. Намаляват доставките на: твърди горива - с 14.5 на сто до 2 440 хил. т; пропан-бутанови смеси - с 10.3 на сто до 35 хил. т; дизелово гориво - с 14.8 на сто до 178 хил. т. През ноември 2019 г. спрямо същия месец на предходната година нарастват доставките на: пропан-бутанови смеси - с 6.1 на сто; безоловен бензин - с 48.1 на сто. Намаляват доставките на: твърди горива - с 21.6 на сто; дизелово гориво - с 0.6 на сто; природен газ - с 15.9 на сто; електроенергия - с 6.8 на сто. Общият индекс на цените на производител в промишлеността през декември 2019 г. нараства с 3.5 на сто в сравнение със същия месец на 2018 година, съобщи Националният статистически институт. По-високи цени са регистрирани при производството и разпределението на електрическа и топлоенергия и газ - с 8.7 на сто, в добивната промишленост - със 7.3 на сто, и в преработващата промишленост - с 1.8 на сто. Повишение на цените в преработващата промишленост се наблюдава при: обработката на кожи и производството на изделия от обработени кожи, без косъм - с 4.8 на сто, ремонта и инсталирането на машини и оборудване - с 3.9 на сто, и производството на хранителни продукти - с 3.2 на сто. Значително намаление е отчетено при производството на хартия, картон и изделия от хартия и картон - с 3.3 на сто, и при производството на дървен материал и изделия от него, без мебели - с 2.8 на сто. Общият индекс на цените на производител през декември 2019 г. остава непроменен спрямо предходния месец. Повишение е регистрирано в добивната промишленост - с 1 на сто, при производството и разпределението на електрическа и топлоенергия и газ е отчетен спад с 0.4 на сто, а в преработващата промишленост няма промяна. В преработващата промишленост по-високи цени на производител се наблюдават при: производството на основни метали - с 1.9 на сто, производството на хранителни продукти - с 0.8 на сто, и производството на автомобили, ремаркета и полуремаркета - с 0.6 на сто. По-съществено е намалението на цените при производството на лекарствени вещества и продукти - с 1.2 на сто, и при производството на изделия от каучук и пластмаси - с 1 на сто.", "date": "2020.01.30", "title": "Производството на електроенергия нараства с 11.6 на сто през ноември 2019 г."}
{"url": "https://www.24chasa.bg/novini/article/8129438", "text": "Предполагаемо изказване на държавния секретар на САЩ Майк Помпейо, в които той омаловажава значението на Украйна за американците, постави Киев в неловко положение в навечерието на визитата на Помпейо, предаде БТА.  Украйна и без това вече пази труден политически баланс заради опита за импийчмънт на президента Тръмп, основан на твърденията, че той е оказал натиск на украинския си колега Володимир Зеленски, за да го накара да разследва сина на съперника му демократ Джо Байдън. Помпейо, който се очаква да пристигне днес на официална визита в Украйна, ще бъде най-високопоставеният американски представител, посещаващ страната, откакто започна процесът за импийчмънт. Миналата седмица той беше обвинен, че се е разкрещял на репортерка от американското Национално обществено радио с думите \"Мислите ли, че американците ги е грижа за Украйна?\", след като преди това в интервюто тя го е разпитвала за Украйна. Помпейо заяви, че репортерката е излъгала, когато са уговаряли интервюто и когато се е съгласила разговорът им след интервюто да е неофициален. Той обаче не оспори казаното от нея за съдържанието на срещата им след интервюто. Радиото заяви, че срещата е била отразена коректно. Зеленски не е коментирал темата, верен на подхода си в повечето случаи да отбягва или отклонява въпросите относно импийчмънта на Тръмп. Святослав Юраш, депутат от партията на Зеленски и член на външната комисия на парламента, заяви, че е малко вероятно Украйна да повдигне този въпрос; анализаторът Володимир Фесенко от мозъчния тръст \"Пента\" каза, че Киев не е в позиция да недоволства. \"Може и да не ни харесва това, което се твърди, че е казал Помпейо, но не можем да си позволим да го критикуваме поради тази причина. Не можем да покажем отрицателно отношение\", заяви той. В изявление, изпратено до Ройтерс, украинското външно министерство посочва, че визитата на Помпейо е \"ярка демонстрация на подкрепата за Украйна\" и основните теми са конфликтът в Донбас, военната помощ и подкрепата на Вашингтон за вътрешните реформи на Киев. Висш правителствен представител на САЩ подчерта, че Вашингтон се фокусира върху подкрепата за Украйна и борбата й с корупцията. Бившият украински външен министър Павло Климкин заяви пред Ройтерс, че Киев смята Вашингтон за свой \"специален партньор\", но добави, че фонът, на който става посещението на Помпейо, \"наистина е неблагоприятен\". Украйна разчита на САЩ за дипломатическа подкрепа и военна помощ, за да купи противотанкови ракети \"Джевлин\" и друга техника в момент, в който се бие с подкрепяните от Русия сепаратисти в източния си регион Донбас във война, отнела живота на над 13 000 души. Тръмп замрази американска военна помощ за Украйна за близо 400 милиона долара, малко преди да говори със Зеленски и затова демократите го обвиниха, че е злоупотребил с външната политика на САЩ за лична изгода. След като се озова замесен във вътрешнополитически скандал във Вашингтон, ситуацията за Киев стана още по-неловка, когато Белият дом публикува резюме на разговора между Тръмп и Зеленски, в който имаше критики към Франция и Германия.", "date": "2020.01.30", "title": "Предполагаемо изказване на Помпейо\nсъздава неловка ситуация преди визитата му"}
{"url": "https://www.24chasa.bg/novini/article/8129441", "text": "Доживотен затвор без право на замяна получи 21-годишният Мартин Трифонов, който бе признат за виновен за убийството на седемгодишната Кристин от сливенското село Сотиря. Сливенският окръжен съд му наложи още присъда от двайсет години затвор за опит за изнасилване и десет години за блудство с малолетно дете. На майката, бабата и дядото на детето осъденият трябва да заплати общо 600 000 лева за нанесени неимуществени вреди, предава БТА. Наказанието ще бъде изтърпявано при първоначален специален режим. В петнайсетдневен срок присъдата може да бъде обжалвана пред Бургаския апелативен съд. Адвокат Сиво Сивов, който представлява частните ищци - роднините на детето заяви, че това е първата присъда след промяната в закона за съкратено съдебно следствие. По думите му, това ще бъде назидание за престъпниците и те ще имат пример за тежестта на закона. Милка Георгиева, която е баба на убитата Кристин, благодари на хората, които подкрепиха с подписки и мирни протести промените в закона и посочи, че ако получи пари от обезщетението, ще ги дари на деца в нужда. , като Трифонов бе заловен след почти 24-часово издирване на следващия ден и бе ранен след като оказал съпротива. Случаят доби широк обществен отзвук, като на няколко протеста и бдения граждани поискаха отмяна на съкратеното съдебно следствие и успяха да променят закона.  . ", "date": "2020.01.30", "title": "Доживотен затвор без право на замяна за Мартин, убил 7-годишната Кристин от с. Сотиря"}
{"url": "https://www.24chasa.bg/novini/article/8129488", "text": "Доброто сътрудничество между съдилищата е необходимо за правилното функциониране на вътрешния пазар, а използването на новите технологии ще улесни трансграничните съдебни производства. Това коментира българският евродепутат от ЕНП/ГЕРБ Емил Радев в качеството си на докладчик по регламента за съдебното сътрудничество между съдилищата на държавите-членки при събирането на доказателства по граждански или търговски дела. Това съобщиха от пресцентъра на ПП ГЕРБ. Позицията си Емил Радев изказа по повод приоритетите на хърватското председателство на ЕС, които бяха във фокуса на провелата се в комисията по правни въпроси на ЕП размяна на мнения с министъра на правосъдието на Хърватия Дражен Бошнякович. За хърватското председателство е изключително важно постигането на споразумение по регламентите за събирането на доказателства и връчването на съдебни и извънсъдебни документи по граждански или търговски дела, беше изтъкнато по време на обсъжданията. В своето изявление българският евродепутат отчете, че предоставянето на ефективна рамка за трансгранично съдебно сътрудничество е от особено значение за гладкото функциониране на съдебните системи на държавите-членки. Регламентът представлява важен инструмент за европейското съдебно сътрудничество. С него се създава общоевропейска система за пряко и бързо предаване и изпълнение на молби за събиране на доказателства между съдилищата и се определят точни правила относно формата и съдържанието на такива молби. „Целта е да се постигне по-гладко функциониране на пространството на свобода, сигурност и правосъдие и на вътрешния пазар, като се увеличат ефикасността и бързината на трансграничното събиране на доказателства”, отчете Емил Радев. Той припомни, че през 2018 г. приблизително 3,4 милиона граждански и търговски съдебни производства в ЕС са свързани с трансгранични процедури. При тях е необходимо да се получат доказателства от друга държава-членка. Именно регламентът за събирането на доказателства предоставя инструменти, които улесняват достъпа до тези доказателства. Министърът на правосъдието на Хърватия Дражен Бошнякович отговори, че бъдещият регламент за връчване на документи ще осигури по-добър достъп и ще гарантира правата на държавите-членки. „Освен това, ще се ускори процедурата по събиране на доказателства. По този начин ще успеем по-добре да цифровизираме дейностите по гражданско-правни въпроси. Това е сред нашите приоритети,“ допълни представителят на хърватското председателство на Съвета на ЕС.", "date": "2020.01.30", "title": "Емил Радев: Новите технологии ще улеснят трансграничните съдебни производства"}
{"url": "https://www.24chasa.bg/novini/article/8129520", "text": "Народните представители разгледаха на първо четене и не приеха законопроектите за създаване на самостоятелни съсловни организации за медицинските сестри, акушерките, фелдшерите, лекарските асистенти, рехабилитаторите и кинезитерапевтите. Към момента в закона е регламентирано съществуването само на една съсловна организация за медици – Българската асоциация на професионалистите по здравни грижи. Тя представлява интересите на няколко професии в сферата на здравеопазването – медицински сестри, акушерки, лаборанти, рехабилитатори, фелдшери и др. Разделянето на общата съсловна организация на множество малки е идея, която е разглеждана и преди от народните представители. Отхвърлените днес законопроекти за Закона за съсловните организации са два. Единият е внесен от лидерката на БСП Корнелия Нинова, а другият е внесен от народния представител от „Обединени патриоти“ Искрен Веселинов.", "date": "2020.01.30", "title": "Медицинските сестри остават без своя съсловна организация"}
{"url": "https://www.24chasa.bg/novini/article/8129534", "text": "Конкурс за доставка на плаващи прегради, които ще бъдат използвани като пречка срещу мигрантите, които се опитват да пресекат морската граница на страната в източната част на Егейско море, е обявило гръцкото министерство на отбраната, съобщава в електронното си издание вестник \"Катимерини\". На този етап конкурсът се отнася до доставката на плаваща преграда с дължина от 2700 метра и общ бюджет от 500 хиляди евро. Преградата ще бъде разположена пилотно в западната част на Егейско море, за да бъдат обучени служителите, предаде БТА.  Ако преградата се окаже ефикасна, ще бъде обявен нов конкурс за доставка на по-дълга преграда, която ще бъде инсталирана в източната част на Егейско море. Целта на гръцкото правителство е да покаже, че морските граници съществуват и е възможно да бъдат очертани по някакъв начин. Плаващите прегради ще бъдат закотвени за дъното и ще имат датчици и лампи, които ще ги направят видими от разстояние поне 10 километра. Такъв опит съществува в света при използването на подобни прегради от Израел в ивицата Газа и в залива Акаба. В тези случаи обаче приложението на преградите е било ограничено, защото морските граници на Израел в споменатите райони са много малки. Ситуацията в бежанските лагери (т.нар. центрове за приемане и идентификация) на гръцките егейски острови продължава да се влошава, защото потокът от Турция не спира, въпреки че има известно намаляване в сравнение с предишния период. Във вътрешността на страната се запазват и негативните реакции срещу плановете за изграждане на нови центрове за настаняване на мигранти. През миналата година 59 726 мигранти и бежанци са достигнали гръцките брегове, показват данни на Върховния комисариат на ООН за бежанците, цитирани от Ройтерс. Почти 80 процента от тях са пристигнали на островите Хиос, Самос и Лесбос.", "date": "2020.01.30", "title": "Гърция поръчва плаващи прегради срещу мигрантите в Егейско море"}
{"url": "https://www.24chasa.bg/novini/article/8129605", "text": "Израелският премиер Бенямин Нетаняху предложи на руския държавен глава Владимир Путин да обсъдят американската \"сделка на века\" за уреждане на конфликта в Близкия изток и прояви интерес към мнението му по въпроса, предаде ТАСС, цитирана от БТА.  \"Господин президент, вие сте първият лидер, с когото се срещам след посещението си във Вашингтон и оповестяването на плана на Тръмп. Мисля, че днес имаме възможност (да обсъдим тази тема), бих искал да поговоря с вас, да чуя вашето мнение, да видя как можем да обединим всички сили за мир и спокойно съществуване (в региона)\", каза Нетаняху. Министър-председателят на Израел напомни, че по-рано е разговарял с американските си приятели и може да разкаже \"за някои неща\", свързани с тези разговори. Нетаняху подчерта, че отношенията между Израел и Русия са по-солидни от всякога и благодари на Путин за лидерството по близкоизточната тема и по други теми. Той благодари от името на целия израелски народ на руския лидер за помилването в Русия на израелката Наама Исахар. Тя беше осъдена на 7 години затвор за притежание на няколко грама марихуана, предаде ДПА. Путин подписа указа вчера, преди пристигането на Нетаняху. Днес руският президент помоли израелския премиер да предаде на най-добри пожелания на помилваната и близките й.", "date": "2020.01.30", "title": "На среща в Кремъл Нетаняху предложи на Путин да обсъдят близкоизточната \"сделка на века\""}
{"url": "https://www.24chasa.bg/novini/article/8129648", "text": "„Италия е важен партньор за България в ЕС и съюзник в НАТО. Имаме отлични двустранни отношения, за чието задълбочаване продължаваме активния политически диалог на всички нива и взаимодействието по въпросите от общ интерес“. Това заяви министър-председателят Бойко Борисов по време на срещата си с премиера на Италианската република Джузепе Конте, който е у нас на официално посещение по покана на българския си колега. Това съобщиха от правителствената информационна служба.  В хода на разговора премиерът Борисов изтъкна високото ниво на търговско-икономическото сътрудничество между двете страни, както и желанието за увеличаване на италианските инвестиции в България и за разширяване на присъствието на български продукти на италианския пазар. Положителна оценка бе дадена на ръста от 10,2% на стокообмена за 2018 г., който възлиза на 4,86 млрд. евро, спрямо 2017-а. В рамките на срещата министър-председателят Бойко Борисов отбеляза желанието за активизиране на двустранното партньорство в енергийния сектор, предвид ролята на Италия в изпълнението на стратегическия проект Южен газов коридор и повишаването на енергийната сигурност в региона. Важна е ролята на Италия и за изграждането на „Балкански поток“ до границата със Сърбия, за което през септември миналата година “Булгартрансгаз\" и Консорциумът „Аркад“ (Саудитска Арабия и Италия) подписаха договор. Разширяването на газопреносната мрежа на страната ни заедно с други важни проекти допринася за укрепването на енергийната сигурност на България и за диверсификация на енергийните маршрути. Акцент в разговора между премиерите Борисов и Конте бе задълбочаването на сътрудничеството, обмена на добри практики и експертиза в областта на пътната инфраструктура и строителството, отчитайки опита на Италия и сравнителните предимства на двете страни. „Имаме възможности също за съвместни проекти и насърчаване на туризма“, каза още премиерът Борисов, изтъквайки природните дадености на България за морски, планински, културен, еко и спа туризъм. Българският министър-председател изяви желание още за активизиране на партньорството в сферата на културното наследство. Премиерът Борисов подчерта пред италианския си колега Конте колко богата на артефакти е България, която заема челно място по този показател в Европа именно след Италия и Гърция.", "date": "2020.01.30", "title": "Борисов обсъди с италианския премиер Конте сътрудничество в преноса на газ, туризма, строителството (Видео)"}
{"url": "https://www.24chasa.bg/novini/article/8129690", "text": "Лек автомобил блъсна смъртоносно пешеходец на 2 км преди ГКПП \"Лесово\", съобщи говорителят на МВР - Ямбол Татяна Павлова. Управляваната от 21-годишен жител на община Котел кола е ударила 62-годишен чужд гражданин, който стоял до паркиран на платното ТИР. Пострадалият е транспортиран до Спешно отделение на МБАЛ \"Св.Пантелеймон\" в Ямбол с черепно-мозъчна травма, където по-късно е починал. Пробата за алкохол на водача на лекия автомобил е отрицателна.", "date": "2020.01.30", "title": "Кола прегази пешеходец на 2 км преди ГКПП \"Лесово\""}
{"url": "https://www.24chasa.bg/novini/article/8130011", "text": "Поредно силно земетресение е било регистрирано преди малко край гръцкия остров Карпатос в южната част на Егейско море, съобщава в електронното си издание \"Катимерини\". Според информацията трусът е бил с магнитуд от 5,9 по Рихтер. Той е бил усетен в 13,21 часа местно време. Епицентърът му е на 74 километра югоизточно от Карпатос, а дълбочината му е 10 километра, според данни на Евро-средиземноморския сеизмологичен център, предаде БТА.  Това е второто силно земетресение в района за деня. В 3,28 през нощта е бил регистриран трус от 5,1 по Рихтер, както и няколко по-слаби.", "date": "2020.01.30", "title": "Земетресение от 5,9 по Рихтер край гръцкия остров Карпатос"}
{"url": "https://www.24chasa.bg/novini/article/8130017", "text": "Законът за социалните услуги се отнася до подкрепа на семействата и затова трябва да бъде приет. Това заяви днес в Стара Загора министърът на труда и социалната политика Деница Сачева, предава  . Сачева взе участие в публична дискусия за Закона за социалните услуги. Според социалния министър част от притесненията в новия закон, че деца ще бъдат отнемани от родителите им, идвали от българи зад граница, които нямат правна защита, не са сключили брак с партньора си от друга страна от Европейския съюз и изпитват трудности със социалните системи. „Ние твърдим убедено, че българската социална система не отнема деца от семействата. Българския модел на социална политика е да се работи със семействата, българските социални работници връщат децата в семействата, подкрепят семействата и извеждат децата само тогава, когато има риск от насилие или когато има риск за здравето и живота на децата”, заяви Сачева.", "date": "2020.01.30", "title": "Сачева: Българската социална система не отнема деца от семействата"}
{"url": "https://www.24chasa.bg/novini/article/8130045", "text": "В 22 области на страната има обявена грипна ваканция. Това каза пред журналисти в парламента министърът на образованието и науката Красимир Вълчев. Министър Вълчев се срещна с парламентарната група на \"Обединени патриоти\". Просветният министър информира, че в грипна ваканция са вече 1800 училища в страната. \"Тази седмица е пикът\", коментира той. По думите на Вълчев очакванията са грипната ваканция в повечето области да продължи до сряда следващата седмица. \"Учителите на много места са оформили срочните оценки, но има възможност да направят това в първите дни на втория учебен срок с решение на педагогическия съвет. Надявам се ще успеят да преструктурират материала\", коментира образователният министър.", "date": "2020.01.30", "title": "В 22 области на страната има обявена грипна ваканция"}
{"url": "https://www.24chasa.bg/novini/article/8130050", "text": "От Пощенска банка също отчитат засилен интерес към потребителските кредити за рефинансиране. Средно с 30% се увеличава сумата на търсеното от клиентите финансиране с цел обединение на задължения спрямо всички останали през 2019 г., като почти 50% от получените заявки за нови потребителски кредити в институцията са от този тип. Рефинансирането е водеща причина за теглене на кредит за 34% от хората. Голяма част от клиентите ползват едновременно няколко продукта и с обединението им могат да намалят ежемесечните си разходи. Повечето от клиентите, изтеглили потребителски кредит от Пощенска банка, са на възраст между 40 и 50 години, семейни с деца и с месечен доход между 900 и 2000 лв. Te отделят между 400 и 800 лева на месец за свободното си време, позволяват си две пътувания в чужбина за година и едно в България, ходят на ресторант поне веднъж в месеца, на кино – веднъж на 2-3 седмици и на театър веднъж седмично.", "date": "2020.01.30", "title": "Българите теглели повече за рефинансиране, отколкото за ремонт или кола"}
{"url": "https://www.24chasa.bg/novini/article/8130049", "text": "Американският телескоп Ди Кей Ай Ес Ти на Хавай получи най-подробните и ясни снимки на повърхността на Слънцето, съобщи ТАСС, цитирана от БТА.  Най-детайлните изображения досега ще помогнат на астрономите да дешифрират данните, които сондата Паркър събира, се посочва в съобщение на пресслужбата на Националния научен фонд на САЩ. Телескопът е разположен на хавайския о. Мауи. Снимките показват повърхността на Слънцето като мрежеста структура. \"Магнитното поле на Слънцето си остава основна пречка за нас. За да разгадаем всички негови основни тайни, трябва не само да огледаме и най-дребните му детайли от разстояние от 150 милиона километра, но и с голяма точност да измерим силата и посоката на магнитното поле както на повърхността, така в атмосферата на звездата\", каза ръководителят на проекта Ди Кей Ай Ес Ти Томас Римел. Слънцето е топка кипяща плазма, чиито връхни слоеве постоянно се смесват. Това в съчетание с високата електропроводимост на материята му създават силно магнитно поле. Линиите на това поле често излизат извън пределите на по-плътните слоеве на Слънцето и се взривяват, което води до появата на петна, бури и мощни коронарни изригвания, потенциално способни да унищожат цивилизацията и живота на Земята. Учените все още не могат да обяснят как точно възникват тези катаклизми, както и защо атмосферата на Слънцето е няколко хиляди пъти по-гореща от неговата повърхност. Не е ясно и как се поражда слънчевият вятър - мощният поток горещ газ, който постоянно се излъчва от Слънцето.", "date": "2020.01.30", "title": "Американски астрономи получиха най-ясните снимки на слънчевата повърхност"}
{"url": "https://www.24chasa.bg/novini/article/8130067", "text": "При първото си посещение в Косово днес върховният представител на ЕС по външната политика и сигурността Жозеп Борел ще постави началото на финансиран от ЕС проект за подобряване на показателите за замърсяването от топлоелектрическата централа \"Косово Б\" - най-големия производител на електроенергия в Косово. Това се посочва в съобщение на Европейската комисия, цитирано от БТА.  Проектът се очаква да допринесе за намаляването 35 пъти на количествата вреден прах и четири пъти - на азотните окиси от топлоелектрическата централа, за да отговаря на изискванията на ЕС. На Комисията ще бъде предоставено финансиране от 76,4 милиона евро за филтри на посочената ТЕЦ. В Косово са натрупани в продължение на десетилетия проблеми с околната среда заради безконтролно използване на природни ресурси и промишлено производство. Цялостното състояние на околната среда в Косово се е влошило през последните години заради засилено замърсяване от строителството, трафика и промишлеността, включително замърсяването от електроцентрали и от битово отопление през зимата. Представителството на ЕС в Косово подписа на 28 ноември 2019 г. договор за строителство с европейски дружества. Строителните работи следва да приключат за три години, се посочва в съобщението.", "date": "2020.01.30", "title": "ЕС осигурява 76,4 милиона евро за справяне със замърсяването на въздуха в Косово"}
{"url": "https://www.24chasa.bg/novini/article/8130062", "text": "По разследването срещу Васил Божков и другите четирима обвиняеми има данни, че хора, които са печелили големи награди от лотариите, реално не съществуват, каза наблюдаващият прокурор Венцислав Фердинандов на брифинг. Освен това капиталът на дружествата, с които оперират двете лотарии, е бил недостатъчен за изплащането на печалбите, каза още той.  Бившият председател на Държавната Комисия по хазарта Огнемир Митев е в ареста, а други четирима - Васил Божков и трима негови бизнес партньори се издирват.", "date": "2020.01.30", "title": "Разследващи Божков: Печеливши на големи награди от лотариите реално не съществуват"}
{"url": "https://www.24chasa.bg/novini/article/8130122", "text": "Чувстваме тъга и ще ни трябва време, за да я превъзмогнем. Това заяви зам.-председателят на Европейската комисия Маргрете Вестагер, попитана какво би казала за предстоящото утре оттегляне на Великобритания от ЕС. Снощното гласуване в Европейския парламент на споразумението между ЕС и Лондон беше много вълнуващо, осъзнахме, че това наистина се случва, добави тя. Попитана какво най-много ще й липсва заради напускането на британците, Вестагер на първо място посочи тяхното чувство за хумор. Тя даде пример с думи на нейн британски колега, когото попитала дали му тежи да слуша по цял ден чужденци да говорят на майчиния му език. Отговорът бил, че той се чувства поласкан, че колегите му полагат старания, предава БТА.  Ще ни липсва енергията на британците. С тяхното напускане остава празнота. Може би друга държава или съюз от държави ще запълнят тази липса в ЕС, но ще отнеме време, за да се възстановим напълно, обобщи Вестагер.", "date": "2020.01.30", "title": "Маргрете Вестагер: Трябва ни време да превъзмогнем тъгата от раздялата с Великобритания"}
{"url": "https://www.24chasa.bg/novini/article/8130120", "text": "Със 64 „за“, 1 „против“ и 80 въздържали се, народните представители отхвърлиха предложението Министерството на здравеопазването да плаща всички разходи около трансплантациите, както и да се дава писмено съгласие за даряване на органи, което да направи ненужно съгласието и от роднини. Така законопроектът, внесен от Георги Михайлов от БСП, не успя на първо четене в НС. Според сега действащата разпоредба, ако липсва несъгласие приживе, то задъжително на близките се съобщава за предстоящото вземане на органи, тъкани или клетки. Освен ако няма писмен отказ на някои от семейството на потенциалния донор. Статистиките показват, че България е на последно място в ЕС по изършени трансплантации. През 2017 г. са извършени едва 0,7% трансплантации на 1 млн. души у нас. За сравнение в Хърватия са 7,9%, а в Словения 11,4% на 1 млн. души. Към началото на 2019 г. българите, които имат нужда от сърце са 47, а трансплантираните са едва 4. Нуждаещите се от бъбрек са 1039, а получилите орган са 24 от тях. Българите с транслантиран черен дроб пък са 13, като 47 са били нуждаещите се.", "date": "2020.01.30", "title": "Отхвърлиха още на първо четене промени в Закона за трансплантациите"}
{"url": "https://www.24chasa.bg/novini/article/8130194", "text": "Историята познава редица смъртоносни заболявания - от свинския грип до Черната смърт, отнели милиони човешки животи. Новият коронавирус, появил се в китайския град Ухан, буди сериозни опасения, след като жертвите му достигнаха 170 души. Смъртността от него обаче \"бледнее\" в сравнение със страховитите пандемии в миналото, някои от които са застрашавали цели континенти. Кои са те припомня британският в. \"Дейли стар\". Когато се говори за грип, в девет от десет случая става въпрос за настинка, която може да наложи ден или два отсъствие от работа. Пандемията от свински грип от 2009 г. обаче отнема минимум 285 000 човешки живота, като се смята, че броят на жертвите може да е 580 000. За разлика от предишни пандемии свинският грип се сблъсква с мощта на съвременното здравеопазване, но въпреки това причинява повсеместна смъртност. Причинител на болестта е нов щам на грипния вирус H1N1 - виновник и за пандемията от испански грип (1918), която остава една от най-смъртоносните в човешката история. Други щамове на същия вирус, причинили азиатските грипни епидемии през 1958 и 1965 г., също отнемат милиони човешки животи, но като цяло процентът на смъртност е по-нисък. Произлязла от Китай, бубонната чума за първи път достига Европа около 540 г. след Христа. Болестта върлува на континента в продължение на 200 години. Смята се, че по това време населението на Европа е намаляло с около 50 процента. Според историка Прокопий в пика си чумата убива по 10 000 души на ден в Константинопол. Тъй като няма място за погребване на телата, а и близките на покойниците се страхуват да ги заравят, улиците са осеяни с купища трупове и градът \"мирише на смърт\", разказва историкът. Едва ли някога ще се узнае действителният брой на жертвите на Юстиниановата чума. Смята се, че тя е отнела между 25 милиона и 50 милиона човешки живота, което я прави една от най-смъртоносните. Черната смърт, вилняла из Азия и Европа през 40-те и 50-те години на 14-и век, е една от най-заразните пандемии в човешката история. Предполагаемите й жертви са между 75 милиона и 200 милиона. Историците смятат, че появилата се в Китай бубонна чума е пренесена по Пътя на коприната през Крим до Европа. Счита се, че по това време глобалното население е 475 милиона души. Черната смърт свежда броя им до около 350 милиона. На човечеството са необходими 200 години, за да се възстанови. Норвежкият историк Оле Бенедиктов смята, че пандемията е отнела двойно повече човешки живота и е \"отнесла\" около 60 процента от населението на Европа. Незначителни огнища на болестта продължават да възникват в Европа до 19-и век, а в САЩ поне до 1908 г. През октомври 2017 г. най-смъртоносната епидемия от чумата в наши дни поразява Мадагаскар. Заразени са хиляди, жертвите са 170. Пандемията от едра шарка е сред малкото \"добри новини\" - вирусът, който я причинява, е напълно изкоренен. Преди да бъде елиминиран благодарение на имунизационна програма, започнала през 60-те години, вирусът отнема най-малко 300 милиона човешки живота само през 20-и век. Заболяването датира от векове. Свидетелства за него са открити в тъканни проби от египетски мумии. До 18-и век около 400 000 европейци умират годишно от едра шарка, като още по-голям брой ослепяват или остават обезобразени. В хода на дългата си история едрата шарка се превръща в едно от първите биологични оръжия, използвано например през 50-те години на 18-и век от британците в борбата им срещу французите и индианците за господство над Америка. Синдромът на придобитата имунна недостатъчност (СПИН), причинен от човешкия имунодефицитен вирус (ХИВ), започва с кратко заболяване, което може да бъде сбъркано с лек грип и след това да остане дълго време в латентно състояние. Така носителят несъзнателно може да зарази много други жертви. Информация за зараза със СПИН - 5 случая в САЩ, за първи път е изнесена на 5 юни 1981 г. До края на 1982 г. е съобщено за 771 случая. През същата година 618 от жертвите умират. Към настоящия момент броят на заразените с ХИВ е от порядъка на 40 милиона души. Откакто вирусът е идентифициран, смъртните случаи са 35 милиона. Първоначално се смята, че вирусът засяга мъже със хомосексуална ориентация. Впоследствие се разбира, че обхватът му е по-широк. ХИВ може да се предаде чрез заразени кръв, други телесни течности и дори чрез кърма. Счита се, че вирусът за първи път се е появил при маймуни в Африка през 20-те години на миналия век. Най-засегната от ХИВ остава Субсахарска Африка. На този етап няма лечение или ваксина. Благодарение на забавящите развитието на заболяването терапии, страдащите могат да очакват почти същата продължителност на живота като здравите хора. През 1918 г. светът все още се възстановява от опустошителната война в Европа. По същото време се появява нов щам на грипния вирус H1N1, който заразява 500 милиона души по света, в това число и в някои от най-отдалечените райони на планетата. Днес се смята, че испанският грип е отнел живота на минимум 50 милиона души, като е възможно жертвите му да нахвърлят 100 милиона. Училища и театри остават затворени през 1919 и 1920 г., като някои от тях се използват като временни морги. Произходът на пандемията е проследен до военно-полеви лазарет във Франция. През 2014 г. историкът Марк Хъмфрис допуска, че неин източник са около 96 000 китайски работници, наети да копаят окопи за британската и френската армии. Грипът е наречен испански, тъй като вестниците в неутрална Испания не са засегнати от военна цензура и бързо разпространяват новината. Испанският грип изчезва почти толкова бързо, колкото се появява. Смята се, че вирусът е мутирал в по-малко смъртоносна форма. Точната истина така и не е изяснена. (От БТА)", "date": "2020.01.30", "title": "Най-смъртоносните пандемии в историята - от свинския грип до Черната смърт"}
{"url": "https://www.24chasa.bg/novini/article/8130156", "text": "България и Италия ще работят активно за прекратяването на всички нелегални превози на отпадъци. Това каза министър-председателят на Италия Джузепе Конте, който е на официално посещение у нас по покана на българския премиер Бойко Борисов. Той обяви, че е разпоредил на италианския министър на вътрешните работи за тяхното прекратяването. \"Не бива да се допускат нелегални превози на отпадъци\", отбеляза Джузепе Конте. Българският премиер заяви, че в рамките на седмица двете страни ще работят взаимно, за да се разбере дали някой се опитва да заобиколи закона, възползвайки се от свободното движение на стоки в Европейския съюз. \"Ще накажем виновните, ако има такива\", изтъкна Борисов. Това, че може да има свободно движение на стоки в Европейския съюз, не означава, че трябва да става нелегално, изтъкна Джузепе Конте. \"Абсолютно трябва да бъде изкоренен всеки стълб на нелегалност\", заяви още италианският премиер. Италия е на първо място в Европа по превенция на коронавируса и неговото разпространението, отчете Джузепе Конте. Той посочи, че са набелязани много мерки на италианските пристанища. Бойко Борисов смята, че за да се ограничи разпространението на този вирус, трябва да се работи активно и срещу нелегалната миграция, предаде БТА. По време на разговора им на \"четири очи\" двамата премиери са обсъждали двустранните отношения и възможностите за още по-активното им развитие. Министър-председателят Бойко Борисов показа на премиера на Италия Джузепе Конте един от символите на столицата ни – базиликата „Св. София“. Тя е издигната в сърцето на източния некропол на Сердика в периода края на V - началото на VІ в. и е построена върху останките на няколко по-ранни църкви, като всяка следваща е по-голяма от предишната. Храмът носи името на Светата Божия Премъдрост – едно от проявленията на Божия син. А през XIV в. настоящата столица на страната ни приема също името на базиликата. Един от акцентите днес в срещата на министър-председателя Бойко Борисов и италианския премиер Джузепе Конте бе именно двустранното сътрудничество в областта на културното наследство, както и обмяната на опит в сферата на археологията. България и Италия имат много какво да покажат на света – страната ни е на трето място по артефакти в Европа именно след Италия и Гърция.", "date": "2020.01.30", "title": "България и Италия - заедно срещу нелегалните превози на боклуци (Видео)"}
{"url": "https://www.24chasa.bg/novini/article/8130257", "text": "Днес, 30.01.2020 г., заместниците на главния прокурор на Република България Иван Гешев – Красимира Филипова и Десислава Пиронева, встъпиха в длъжност. Това съобщиха от прокуратурата.  На 22.01.2020 г. Прокурорската колегия на Висшия съдебен съвет по предложение от Главния прокурор Иван Гешев назначи, на основание чл. 160, във връзка с чл. 168, ал. 3 от ЗСВ, считано от датата на встъпване в длъжност както следва: - Красимира Филипова – прокурор във ВКП на длъжност „заместник на главния прокурор“ при ВКП и - Десислава Пиронева – прокурор в Софийска градска прокуратура на длъжност „заместник на главния прокурор“ при ВАП.", "date": "2020.01.30", "title": "Заместниците на Гешев встъпиха в длъжност"}
{"url": "https://www.24chasa.bg/novini/article/8130276", "text": "Потребителите, които плащат електронни винетки чрез банков трансфер, трябва да внимават при въвеждането на данните за срока на тяхната валидност, когато се отнасят за тежкотоварни превозни средства, съобщиха от пресцентъра на АПИ. Последната дата, от която може да бъде активирана месечна винетка за МПС над 3,5 тона, не трябва да е по-късна от 1 февруари 2020 г., а последната дата, от която може да бъде активирана седмична винетка – не по-късна от 23 февруари 2020 г. От 1 март пътните превозни средства с обща технически допустима максимална маса над 3,5 т ще преминат от е-винетки на тол такси и ще плащат за изминато разстояние. Поради тази причина след 1 февруари няма да се активират месечни винетки за тежкотоварни превозни средства, а след 23 февруари – седмични. От 24 до 29 февруари 2020 г. за автомобилите над 3,5 тона ще могат да се купуват само дневни електронни винетки, чиято продажба ще бъде преустановена в 23:59 часа на 29 февруари. В случай че в таблицата, която се попълва при плащане на е-винетка по банков път, има сгрешени данни за срока на валидност на винетката дори само на едно тежкотоварно превозно средство, електронната система няма да може да активира платените такси за всички леки или тежкотоварни превозни средства в нея. В същото време ще бъде генериран PAY код, с който плащането ще може да се осъществи. На сайта на Националното тол управление www.bgtoll.bg има Инструкция за закупуване на е-винетки с банков трансфер.", "date": "2020.01.30", "title": "АПИ: Плащащите е-винетки по банков път да внимават при въвеждането на данните"}
{"url": "https://www.24chasa.bg/novini/article/8130060", "text": "Преди юли 2020 г. трябва да се въведе стандарт за общо зарядно утройство, а потребителите да могат да го купуват отделно. Съществува „спешна необходимост от регулаторни действия“ за намаляване на електрическите и електронните отпадъци и за предоставяне на възможност на потребителите да правят устойчив избор. За това натояват евродепутатите в резолюция приета на сесията им в Брюксел с 582 гласа „за“, 40 гласа „срещу“ и 37 гласа „въздържал се“. В документа се призовава за задължителното въвеждане на общи зарядни за всички мобилни устройства. ЕП иска от Еврокомисията да приеме делегиран акт предвиден през 2014 г. в Директивата за радиосъоръженията, преди юли 2020 г., или, ако е необходимо, да представи законодателна мярка преди тази дата. Без да възпрепятства иновациите, Комисията следва да гарантира, че ще бъде извършван „редовен преглед на законодателната рамка за общо зарядно устройство, с цел вземане предвид техническият напредък“. Евродепутатите отново подчертават важността на научните изследвания и иновациите за подобряване на съществуващите технологии и създаването на нови. Парламентът иска Комисията: • да предприеме мерки за гарантиране на съвместимостта на различните безжични зарядни устройства с различни мобилни устройства; • да обмисли законодателни инициативи за увеличаване на количеството събрани и рециклирани кабели и зарядни устройства в държавите членки; • да гарантира, че потребителите няма да продължават да бъдат задължени да купуват нови зарядни с всяко ново устройство: трябва да се въведат стратегии за отделянето на продажбата на зарядни от продажбата на устройства, казват евродепутатите, подчертавайки обаче, че „всяка мярка насочена към отделяне, следва да избягва потенциално по-високи цени за потребителите“. Според някои оценки, всяка година се генерират около 50 милиона тона електрически и електронни отпадъци, което средно представлява повече от 6 кг на човек. През 2016 г. в Европа са генерирани 12,3 милиона тона електронни отпадъци, което е средно по 16,6 кг на човек. Краткият жизнен цикъл на някои устройства води до повече електронни отпадъци, отбелязва резолюцията. В Директивата за радиосъоръженията от 2014 г., европейските законодатели призоваха за развитието на общо зарядно устройство и дадоха на Комисията правомощия за продължаване на работата в тази насока чрез делегиран акт. Подходът на Комисията за „насърчаване“ на индустрията да развива общи зарядни устройства не изпълни целите на законодателите. Комисията отбеляза в пленарния дебат на 13 януари постигнатия напредък: през 2009 г. е имало повече от 30 различни вида зарядни устройства, а днес има основно три вида. В резолюцията си относно Европейския зелен пакт, Парламентът призова за амбициозен нов план за действие за кръговата икономика, насочен към намаляване на общия отпечатък на производството и потреблението на ЕС, като ключовите приоритети са ефективното използване на ресурси, нулевото замърсяване и предотвратяването на генерирането на отпадъци. Европейската комисия прие работната си програма за 2020 г. на 29 януари, в която тя се ангажира да представи законодателно предложение за общите зарядни устройства в третото тримесечие на 2020 г.", "date": "2020.01.30", "title": "ЕП: До юли да има правила за общo заряднo (Обновена)"}
{"url": "https://www.24chasa.bg/novini/article/8130305", "text": "68-годишният Станчо Ст., предаден на съд от Окръжната прокуратура в Добрич за опит да убие свой съселянин, бе осъден днес от състав на Добричкия окръжен съд на 15 години лишаване от свобода. Това съобщиха от прокуратурата. Съдът го призна за виновен за извършеното престъпление, останало недовършено поради независещи от дееца причини.  Припомняме, всичко започнало с покана за почерпка с ракия, отправена от Станчо към двама негови съселяни от добричкото село Дончево. На 17 януари 2019 г. около 10 часа тримата мъже седнали в дома на подсъдимия. Почерпката продължила до около 16 часа, защото ракията свършила. Междувременно между Станчо и пострадалия Владимир А. започнал разговор за предстоящ ремонт в дома на домакина. Повод за разправията освен количеството алкохол, изпит от мъжете, станала цената на ремонта. Станчо се нахвърлил с юмруци върху Владимир, който легнал на земята, за да се предпази. Жертвата успяла да стигне до портичката на двора на имота. С нож подсъдимият причинил порезни рани по главата на Владимир. По улицата Станчо настигнал пострадалия и започнал да му нанася удари с чук по главата и тялото, дори когато мъжът бил на земята, хъркал от липса на въздух, а тялото му механично реагирало на ударите. Случайно минаващ по улицата друг съселянин се намесил и казал на Станчо да престане да удря безпомощния мъж. Заради забележката подсъдимият се насочил с чука и към свидетеля по делото. Сигнал на 112 подала жена, която минавала по улицата с колата си. Пострадалият Владимир бил транспортиран до болницата „Света Марина“ във Варна, където бил лекуван до 30 януари. Само благодарение на квалифицираната медицинска болнична помощ той бил спасен. Извършена му е била и операция на главата заради тежката лицева и черепно-мозъчна травма от ударите с чука. Присъдата на Добричкия окръжен съд подлежи на обжалване пред Апелативния съд във Варна.", "date": "2020.01.30", "title": "15 години лишаване от свобода получи подсъдим за опит за убийство"}
{"url": "https://www.24chasa.bg/novini/article/8130379", "text": "Министърът на околната среда и водите Емил Димитров изпрати писмо до областните управители и Националното сдружение на общините в Република България за засилен контрол с цел предотвратяване на нерегламентирано съхранение на отпадъци и изхвърлянето им на нерегламентирани места. Писмото е във връзка със зачестилите случаи с опити за изхвърлянето на отпадъци на неразрешени за целта места след въвеждане на засиления контрол и проверки на държавни институции, включително ДАНС, МВР и РИОСВ. МОСВ инициира редица мерки за подобряване на ефективността и координацията на контролните органи на границата на страната и общността, с цел предотвратяване на незаконен внос на отпадъци. Чрез своите контролни органи по места в лицето на РИОСВ са предприети допълнителни мерки за контрола на площадки и съоръжения за дейности с отпадъци. Писмото е насочено към местните власти, тъй като отговорността за недопускане изхвърлянето на отпадъци на неразрешени за това места и създаване на незаконни сметища на територията на общините е на кмета на съответната община. В правомощията на областните управители е да координират работата на органите на изпълнителната власт и техните администрации на територията на областта по отношение провеждането на държавната политика по опазване на околната среда. В случай на установено нерегламентирано съхранение или изхвърляне на отпадъци, следва да бъдат информирани незабавно съответното РИОСВ, на чиято територия са установени замърсяванията и да бъдат предприети действия по тяхното премахване и предаването им в съоръжения за законосъобразно третиране.", "date": "2020.01.30", "title": "Емил Димитров: Местните власти да следят за нерегламентирани отпадъци"}
{"url": "https://www.24chasa.bg/novini/article/8130732", "text": "Бургаският апелативен съд остави в ареста 26-годишния Николай Василев, който на 19 януари стовари 5-килограмов чук в главата на баща си. Въпреки желанието на младия мъж най-тежката мярка за задържане да бъде заменена с домашен арест, магистратите го оставиха зад решетките. Николай е обвинен в опит за убийство на баща си Васил, който след удара е приет в кома и опасност за живота в бургаската болница. След животоспасяваща операция състоянието на ранения мъж се през последните дни се подобрява,. Според апелативния прокурор Емил Христов само бързата и адекватна намеса на лекарите е предотвратила фаталния изход. Представителят на държавното обвинение поиска най-тежката мярка за неотклонение подчертавайки, че ако бъде на свобода, обвиняемият  може да се укрие. Той е обвинен в тежко престъпление, за което се предвижда дори доживотен затвор. Защитата на 26-годишния Николай Василев пък подчерта чистото съдебно минало на младежа, постояненият адрес и  добрите му трудови характеристики. Адвокат Станко Крале представи в съда и 15 страници подписката в защита на клиента си, която жителите на бургаския квартал Долно Езерово са организирали. Кървавата драма потресе жителите на квартала, но повечето обитатели разказват, че пострадалият Васил бил алкохоли  и непрекъснато тормозел семейството си. Във фаталната вечер отново се прибрал пиян и се разкрещял на жена си. След това обаче, според обвинението, влязъл в стаята си, заключил се и легнал.  Близките опитали да разбият вратата и ударили по нея няколко пъти с чука. От шума пияният Васил се разбудил и понечил да стане. Точно в този момент синът му Николай го ударил с чука по главата. Все още не е установено дали ударът е  един или няколко, това ще изясни съдебен лекар, но счупванията са многофрагментарни, коментира пред 24 часа прокурор Христов. За да прикрие сина си, съпругата на ранения Васил първоначално поела вината, но после станало ясно, че лъже. ", "date": "2020.01.30", "title": "Оставиха в ареста син, стоварил 5-килограмов чук в главата на баща си"}
{"url": "https://www.24chasa.bg/novini/article/8130845", "text": "Жената до Васил Божков Елена Динева не е арестувана и обвинена като член на престъпната група, стана ясно на брифинги на Специализираната прокуратура и МВР. В дома й е имало претърсване и оттам са взети документи, но реално арест няма, посочиха разследващите. Сутринта в телефонно интервю за бТВ  . Той и трима негови съдружници се издирват с Интерпол. Обвинен като член на групата е и  . Разследването продължава. В сряда за разпити бяха отведени 19 души, повечето от които са длъжностни лица в комисията по хазарта.", "date": "2020.01.30", "title": "Имало обиск в дома на жената до Божков, не е арестувана"}
{"url": "https://www.24chasa.bg/novini/article/8130915", "text": "На сайта на МВР се появиха снимки и видео от проведената специализирана полицейска операция на територията на столицата в имотите на бизнесмена Васил Божков във връзка с образуваното досъдебно производство в Специализираната прокуратура. Това е най-мащабната операция, провеждана на територията на страната ни, постигнат е изключителен синхрон между институциите, съобщават от МВР. В хода на акцията са извършени множество процесуално-следствени и оперативно-издирвателни действия. Иззети са множество картини, които имат белези на движими културни ценности, назначени са експертизи. Уведомено е Министерството на културата, добавят от полицията.", "date": "2020.01.30", "title": "МВР снима имотите на Божков и ги пусна на сайта си (Видео, снимки)"}
{"url": "https://www.24chasa.bg/novini/article/8129421", "text": "Aксел Олеков, Мартин Трифонов, Северин Красимиров и още много други са само част от децата - жестоки убийци. Общото помежду им е, че са оставени от родителите си и за тях се грижат бабите и дядовците им. Като тях има още хиляди, които растат без грижа, любов, образование и ценностна система. Отказват се от училище твърде рано, след което не искат да започнат работа. Посягат към наркотиците и алкохола. Обикновено се препитават с кражби или други престъпления. Аксел, Мартин и Северин вече може да е всяко пето дете в страната, но Проверка на \"168 часа\" установи, че 17-годишният Аксел Олеков, който преби, изнасили и накрая уби по особено жесток начин 18-годишната Андреа в Галиче, не е бил известен на отдел \"Закрила на детето\". От Агенция \"Социално подпомагане\" споделиха пред вестника, че досега техни служители не са работили със семейството на младия убиец, въпреки че той спира да ходи на училище още в първи клас. \"Досега не са постъпвали сигнали за извършителя на деянието в отдел \"Закрила на детето\", както и за жертвата му - споделиха от агенцията. - Семейството му не е било обект на социално подпомагане.\" Нелепото в случая е, че за да се сезират социалните за такова проблемно дете, трябва някой да подаде сигнал - например полицаи, кметът на селото, учители или директорът на училището. В някои случаи от агенцията попадат на нередности и в социалните мрежи. Странното обаче е, че никого от тези институции тъй като при баба си и дядо си само се храни, и всъщност се отказва от образование. Въпреки че в селото става известен с престъпленията си, той по никакъв начин не привлича вниманието на институциите. Вечерта на 10 януари Олеков отива да хапне у баба си и дядо си, а къщата им е близо до тази на 18-годишната Андреа. В нея тя живеела рядко, защото баща й и брат й били на гурбет в чужбина. Затова момичето се било нанесло в дома на чичо си. Във фаталната нощ обаче той правил купон и ученичката решила да преспи в къщата на родителите си. След като Аксел си тръгнал от баба си, забелязал, че при Андреа свети, и решил да я посети. Харесвал я отдавна и се надявал, че тя няма да откаже да прави секс с него. Когато Аксел отишъл до дома й, намерил външната врата заключена. На двора открил стол, на който се покатерил и видял през прозореца, че Андреа спи на светната лампа. През отворен прозорец на мазето влязъл в къщата. Докато се качвал към първия етаж, забелязал метален прът и го взел. С него искал да сплаши спящото момиче. Влязъл в стаята на Андреа и я събудил с предложението да правят секс. Тя обаче се развикала и той я ударил с металния прът по главата. Момичето паднало на леглото, а Аксел Олеков почнал до го души, докато то спряло да се съпротивлява. Тогава я съблякъл и я изнасилил. Забелязал, че 18-годишната красавица още дава признаци на живот, и грабнал кухненски нож от съседна стая, за да я убие. Опасявал се, че иначе тя ще го издаде. в областта на шията. После съвсем спокойно взел мокри кърпи от масичка до леглото й и с тях избърсал окървавените си ръце и ножа. Веднага след това преровил къщата, намерил портмоне с около 250 лв. и го взел. После съвсем спокойно тръгнал към дома си. Разследването сочи, че по пътя изхвърлил ножа, а в кладенец на двора на тяхната къща хвърлил и празното портмоне. Всичко това станало между 1,30 и 2 ч през нощта в събота. На сутринта Аксел отишъл в магазин в центъра на селото и със задигнатите от Андреа пари си купил маратонки, ръкавици и тонколона. Оттам пък отишъл до Бяла Слатина за таблет. Казал на местната продавачка, че работил в София и си изкарал парите. Малко по-късно през деня той бе заловен при баба си. С него започнаха да работят криминални психолози, които са установили, че Аксел Олеков е социопат, необразован, неучащ и неработещ. с когото започнаха да работят социалните след жестокото убийство. Досега за него също не е получаван сигнал, но е забелязано, че се държи грубо и отправя заплахи за физическа саморазправа. Интересното в случая е, че само преди няколко месеца същият психопрофил бе направен и за Мартин Трифонов - безработен рецидивист, който изнасили и уби 7-годишната Кристин. Историята е напълно идентична като последния случай, който разтърси страната.", "date": "2020.01.30", "title": "\"168 часа\": 10 г. убиецът Аксел и жертвата Андреа невидими за социалните"}
{"url": "https://www.24chasa.bg/novini/article/8130882", "text": "Под ръководството на окръжната прокуратура във Видин се води разследване за държане на 312 стръка високорисково наркотично вещество коноп. Растенията били открити от органите на районното управление на полицията в Кула в изоставен имот в село от Видинска област. На място са били задържани три лица - Б. Б. (на 57 години), П. Ц. (на 53 години) и С.И. (на 57 години). Общата стойност на дрогата възлиза на 136 000 лева. Предстои тримата да бъдат привлечени в качеството на обвиняеми за извършено от тях престъпно деяние - държане на наркотични вещества с цел разпространение в особено големи размери. За него се предвижда наказание „лишаване от свобода“ от пет до петнадесет години и глоба от двадесет хиляди лева до сто хиляди лева. Конопът (марихуаната) е наркотично вещество и е под контрол, съгласно Единната конвенция на ООН за упойващите средства от 1961 г. и Закона за контрол на наркотичните вещества и прекурсорите. Това растение е с висока степен на риск за общественото здраве, поради вредния ефект от злоупотреба с него и е забранен за приложение в медицината, съобщават още от прокуратурата.", "date": "2020.01.30", "title": "Видинската прокуратура разследва трима за наркооранжерия"}
{"url": "https://www.24chasa.bg/novini/article/8131074", "text": "Разградският районен съд постанови мярка за неотклонение \"задържане под стража\" спрямо Ивелин Т. Той е обвинен за държане на незаконно огнестрелно оръжие и боеприпаси, съобщиха от съдебната институция, цитирани от БТА. Предвиденото в закона наказание за подобно тежко умишлено престъпление е лишаване от свобода от две до 8 години. Оръжието и боеприпасите са открити при претърсване в дома на обвиняемия в село Дряновец на 27 януари. Намерени и иззети са два револвера, както и боеприпаси за огнестрелно оръжие. Привлеченият като обвиняем мъж е с висока степен на обществена опасност, която се извежда от обстоятелството, че той многократно е осъждан за различни тежки умишлени престъпления, сред които кражби, изнасилване, нанасяне на телесни повреди, сводничество, уточняват от съда. Мярката за неотклонение може да се обжалва в тридневен срок пред Окръжния съд в Разград.", "date": "2020.01.30", "title": "Съд задържа под стража мъж, обвинен за държане на незаконно оръжие и боеприпаси"}
{"url": "https://www.24chasa.bg/novini/article/8131096", "text": "Окръжният съд в Кърджали намали наполовина паричната гаранция на Юсеин Ахмед,  . Срещу Юсеин Ахмед е повдигнато обвинение за съпричиняване на смъртта на детето. Обвинителният акт срещу бащата на бебето беше внесен след извършената автотехническа експертиза. На Юсеин Ахмед бе наложена мярка за неотклонение „парична гаранция“ в размер на 2000 лева. След обжалването, съдът намали гаранцията на 1000 лева. Решението е окончателно. Произшествието, при което загина 6-месечната Еджрин и пострадаха 9-годишното й братче, както и нейните родители, стана на 14 април 2019 година на разклона край село Загорско. При опит на Лютви Местан да се включи с автомобила си в движението по главния международен път Кърджали-Маказа-Комотини, последвал сблъсък с „БМВ“, движещо се от Кърджали по посока ГКПП „Маказа“. При катастрофата „БВМ“-то излита от пътя и пада на над 100 метра. Зад волана е бил бащата Юсеин Ахмед. След инцидента Лютви Местан беше задържан от полицията и му беше повдигнато обвинение за причиняване на смърт по непредпазливост.", "date": "2020.01.30", "title": "Намалиха гаранцията на бащата на бебето, загинало при катастрофата с Местан"}
{"url": "https://www.24chasa.bg/novini/article/8131127", "text": "По улиците на китайския град Ухан почти няма хора и автомобили на направените спътникови снимки на 28 януари, съобщи Ройтерс. Снимките илюстрират колко успешни са мерките за карантина в епицентъра на епидемията от новия коронавирус. Ухан е на площ от 8500 кв. км - пет пъти по-голяма от Лондон с предградията. Освен градската зона към него има и селскостопански райони, предава БТА. Властите почти напълно затвориха града с 11 милиона жители, който е основен транспортен център, през най-натоварения период - Лунната нова година. На снимка от 28 януари с червени арки и суспенсионни кабели на мост по река Яндзъ на пътя няма никакви автомобили. Сравнение може да бъде направено със снимка от 12 януари, където по артерията се вижда поток от бели правоъгълници. На по-новата снимка липсват и паркирани автомобили по околните улици. Дори няма кораби в реката. На друга снимка от 28 януари, направена над обикновено натоварената железопътна гара, няма нито влакове, нито автомобили, макар и част от нея да е засенчена от облак. Пътниците на железопътната гара съвсем са намалели, като милиони в околните градове са като в капан., след като общественият транспорт беше спрян, за да бъде прекратено разпространението на вируса.", "date": "2020.01.30", "title": "Спътникови снимки показват празните улици на Ухан"}
{"url": "https://www.24chasa.bg/novini/article/8131147", "text": "Експертите от басейновите дирекции ще проверяват дали са изпълнени условията в разрешителните за монтиране на измервателни устройства. Така ще се проследи отчита ли се реално ползваната от ВиК операторите вода и рационалното използване на наличния природен ресурс. „Проблемите във ВиК сектора ги знаете – върви едно междусистемно надлъгване от години. За да скрият загубите по мрежата и авариите по довеждащия водопровод, не отчитат колко взимат от язовирите. Имаме ВиК-та, които работят прекрасно, има други, които някак си не работят“, каза министър Димитров по време на заседанието. Според информацията, изнесена от зам.-министър Живков, има ВиК оператори, които отчитат 95% загуби по мрежата – като в Шумен, много други дружества пък съобщават за 70-85% загуби по водопровода. „Ние всеки месец гледаме една справка, сверяваме с другата на ВиК и басейнова дирекция и потвърждаваме тяхната потребност. Но вярвайки безрезервно, стигаме до конфликти ситуации. Затова ще променим системата. Ще се срещна с представители на Министерството на енергетиката, МЗХГ, МРРБ, „Язовири и каскади“ и всички заинтересовани страни. Ние сме в началото на процеса по разрешаване на водовземането, затова трябва да променим начина на работа първо при нас и после да го изисквам от другите“, обясни министърът. „Всеки ден ще отчитаме, всеки ден ще проверяваме потоците. Не може цял месец да е една и съща цифра приток и разход. Ясно е какво се прави – гледат миналогодишна база, не се мери и си пускат данни каквито си искат. Няма измервателни уреди и после сме изненадани. Ще изпращаме данните на всички ведомства по служебен ред, за да е ясно, че не крием нищо и да сме максимално прозрачни. И ще изискваме от тях по служебен ред информация“, категоричен беше Димитров. Министър Димитров съобщи още, че в МОСВ ще бъде създаден специален център, който ежедневно ще следи, и ако трябва ще се променят графиците на 10 дни. Според него има няколко проблемни язовира – „ако затегнем режима там, ще имаме вода за цяла година, ако не го затегнем, след 3 месеца ще питаме къде е водата“. Ще водя разговор с ВиК, но ние трябва да защитим обществения интерес. Важно е да се осигури за населението вода, приоритет са хората“, каза министър Димитров. Общо 6 язовира от 52, наблюдавани от МОСВ, са с обем под 50%. Студена е на 13,4% от обема, Асеновец – 28,3%, Дяково – 35,5%, Ястребино – 31,1%, Калин – 33,7, Карагьол – 32%. Съветът взе решение МОСВ да продължи да следи състоянието на всички 52 значими и комплексни язовира. И при установяване на обем под 50% на 15-те язовира, от които се използват води за питейно водоснабдяване, да се вземат мерки за спиране на водите за промишлеността, енергетиката и др. нужди и ограничаване на водите за питейни цели и преминаване към алтернативни водоизточници.", "date": "2020.01.30", "title": "МОСВ започва проверки на водовземанията на всички ВиК"}
{"url": "https://www.24chasa.bg/novini/article/8131166", "text": "България направи шоу и цяла информационна кампания около изгонването на двамата руски дипломати, посолството на Русия беше уведомено за обявяването им за „персона нон грата“, след като тази информация беше вече разпространена в медиите, заяви официалният представител на руското външно министерство Мария Захарова, предава РИА Новости. „Противно на общоприетата практика в такива случаи, от събитието направиха такава информационна кампания, медиен повод. Ние имаме и доказателство за това: посолството на Русия беше уведомено за даденото решение, само след като тази информация беше разпространена в медиите. Не бяха представени материали, доказателства, основания, които да послужат за основа на предприетите решения или вината на тези хора. Беше направено такова шоу“, заяви тя, цитирана от  . По-рано България обяви изгонването на двама руски дипломати поради обвинения в шпионаж.", "date": "2020.01.30", "title": "Захарова: България направи шоу с руските дипломати"}
{"url": "https://www.24chasa.bg/novini/article/8130908", "text": "Много хора са доста объркани, когато става въпрос за бързо разпространяващия се коронавирус, тръгнал от Китай. Това стана ясно от търсенията в \"Гугъл\". Във вторник от компанията съобщиха в Туитър, че интересът за симптомите на вируса в световен мащаб се е повишил с 1050% в сравнение с изминалата седмица. Сред петте най-чести търсения през последните 24 часа са \"как да се предпазим от коронавируса\" и \"как се предава вирусът\", пише списанието Vice. Освен питанията към \"Гугъл\" какво трябва и какво не трябва да се прави, що се отнася до пандемията, друго популярно допитване показва, че голяма част от хората по света са доста объркани по отношение на заразата. Стана ясно, че през последните дни има голям ръст и при търсенията на \"бира \"Корона\" вирус\". Очевидно има хора, които са останали с впечатлението, че заразата, позната още като nCoV, има нещо общо с популярната марка бира. Подобни търсения са регистрирани в Северна Америка (без Мексико, където се произвежда бирата) и Западна Европа, както и в Австралия, Индия, Индонезия, Япония и Нова Зеландия, като лидерите са Естония, Словения, Сърбия, Сингапур и Хонгконг. В действителност единственото общо, което има между вируса и бирата, е произходът на имената им, тъй като от латински - corona означава \"корона\". Коронавирусите бяха наречени така заради коронообразните шипове на повърхността им. Бирата обаче предхожда появата на вида зарази. Тя започва да се произвежда през 1925 г., докато човешките коронавируси не са идентифицирани до 1965 г.", "date": "2020.01.30", "title": "Много хора смятат, че коронавирусът идва от едноименната бира (Графика)"}
{"url": "https://www.24chasa.bg/novini/article/8131129", "text": "Министърът на образованието ще сключва договори с ректорите. Един преподавател ще участва в акредитацията на един университет. Ще се създаде национална карта на висшите училища, която трябва да бъде приета от Министерския съвет. Преподаватели над 65 г. няма да имат право да бъдат избирани на ръководна длъжност  Тези поправки в закона за висшето образование, приети на второ четене, обяви шефката на просветната комисия в парламента Милена Дамянова на заседанието днес. Депутатите обаче са ги приели единодушно на изнесени заседания в Сандански на 19 и 20 януари.", "date": "2020.01.30", "title": "Министърът на образованието ще сключва договори с ректорите"}
{"url": "https://www.24chasa.bg/novini/article/8131210", "text": "Земетресение с магнитуд 4 бе регистрирано днес в окръг Маниса (Западна Турция), съобщи правителствената Дирекция за управление при бедствия и извънредни ситуации (АФАД), цитирана от турската телевизия НТВ. Епицентърът на земетресението, регистрирано в 17.03 ч. местно време (16.03 ч. бълг. вр.), е бил в района на град Къркагач. Трусът е бил на дълбочина 6,98 километра, предава БТА. Няма информация за ранени хора и за нанесени материални щети.", "date": "2020.01.30", "title": "Земетресение в Западна Турция"}
{"url": "https://www.24chasa.bg/novini/article/8131211", "text": "На Европейския съюз ще му липсват британците с тяхното чувство за хумор и лингвистичните им умения, заяви днес заместник-председателката на Европейската комисия и еврокомисарка за конкуренцията Маргрете Вестагер, цитирана от Франс прес. Ден преди излизането на Великобритания от Европейския съюз датската еврокомисарка, която е една от най-активните фигури в Европейската комисия, заяви: \"ще ми липсват, защото дойдоха с британската култура и лингвистичните си умения, каквито не всички притежаваме\", предава БТА. Вестагер обясни, че в началото на работата си като еврокомисар в Брюксел й е било много трудно да не работи на майчиния си език. \"Осъзнах, че трябва много да се внимава какво говорите, защото то не е непременно каквото мислите\", допълни тя. В Брюксел \"говорим на един език, не знам как бихте го нарекли\", посочи тя пред британския журналист, който й беше задал този въпрос на пресконференция. Тя разказа, че е един път попитала британския еврокомисар Джонатан Хил дали не се чувства изтощен в края на работния ден заради начина, по който се отнасят с езика му. А той отговорил: \"Не, разбира се, че не! Чувствам се горд, че всички се опитвате\". Хил отговаряше за финансовите пазари и подаде оставка на 25 юни, два дни преди вота във Великобритания в подкрепа на Брекзита. Европейският съюз с неговите 24 официални езика е истинска Вавилонска кула, а преводаческите му служби са колосални. Брекзитът обаче поставя въпроса за господстващата роля на английския език след оттеглянето на най-големия контингент, на който той е майчин език.", "date": "2020.01.30", "title": "Еврокомисар: На ЕС ще му липсват британците с тяхното чувство за хумор"}
{"url": "https://www.24chasa.bg/novini/article/8131261", "text": "Метален сегмент от граничната стена на президента Доналд Тръмп с Мексико, бе повалена заради силните ветрове от 37 мили в час, които бушуват от дни в Калифорния, съобщи Си Ен Ен и пусна видео от мястото. Стоманените панели, високи повече от девет метра (30 фута), започнали да се навеждат заплашително от силните пориви. Впоследствие обаче те наново били издигнати, пише bg-voice.  За щастие никой не е ранен при инцидента в Калексико, Калифорния, на около 100 мили източно от Сан Диего. „Мексиканските власти реагираха бързо и успяха да отклонят трафика от близката улица“, коментира Карлос Питонес от граничния мексикански патрул.", "date": "2020.01.30", "title": "Вятър отнесе част от стената на САЩ с Мексико"}
{"url": "https://www.24chasa.bg/novini/article/8131275", "text": "Европейската комисия ще установи контакт с гръцките власти във връзка с планираните от Гърция плаващи прегради срещу мигранти, като предупреди, че те не трябва да възпрепятстват достъпа до процедура за убежище, предаде АФП, като се позовава на говорител на комисията, съобщи БТА. Най-общо поставянето на прегради не противоречи само по себе си на правото на ЕС, но /.../ прегради от такъв характер не могат да правят невъзможен достъпът до процедура за убежище за тези, които евентуално биха имали нужда от нея, и принципът да няма принудително връщане трябва да продължава да се спазва, заяви говорителят. Ние ще установим контакт с гръцките власти, за да разберем по-добре за какво точно става дума, каква е целта на това поставяне на прегради, добави той. Гръцкото министерство на отбраната обяви вчера търг за поставяне на плаващи прегради в Егейско море, които ще бъдат използвани при спешен случай за ограничаване на мигрантските потоци от съседна Турция. Гърция се превърна отново през 2019 г. в основен вход за мигранти и бежанци в Европа, което е сериозен проблем за правителството, което се опасява от продължаване на мигрантския поток и тази година. На фона на този мигрантски поток Европейската служба за подкрепа в областта на убежището обяви във вторник, че ще удвои персонала си в Гърция от 500 на 1000 човека и ще увеличи финансирането на дейностите си в страната с 30 процента до 36 милиона евро през 2020 г. Над 40 000 кандидати за убежище са струпани сега в нехигиенични лагери на гръцките острови в Егейско море, при положение че лагерите са с капацитет да поемат най-много 6 200 души", "date": "2020.01.30", "title": "Еврокомисията скочи срещу плановете на Гърция за плаващи прегради срещу мигранти"}
{"url": "https://www.24chasa.bg/novini/article/8130105", "text": "6000 души са блокирани на круизен кораб край Италия заради опасения от зараза с коронавирус на двойка от Хонконг, съобщи Ройтерс. Плавателният съд е задържан на пристанищете Чивитавекия край Рим, след като двамата китайци се почувствали зле и имат симптоми, сходни с тези на новия коронавирус. Двойката пристигнала в Италия на 25 януари и се качила на кораба “Коста Смералда” на пристанището в Савона същия ден. Впоследствие туристите вдигнали температура и имали затруднения с дишането. Корабът посетил Марсилия, Барселона и Палма де Майорка преди Рим. Общият брой на починалите от заразата в Китай достигна 170 души, като само за ден умряха 38. Броят на заразените е над 7700. Смъртоносният вирус достигна всички райони на Китай, появи се първи болен и в Тибет. Петима работници от Китай са под наблюдение в Черна гора заради коронавируса. Финландия съобщи за първи регистриран случай на зараза - китайски пътник, пристигнал от Ухан, където е огнището на болестта, Той е поставен в изолация в болница в Лапландия.", "date": "2020.01.30", "title": "6000 пътници в капан на круиз в Италия заради коронавирус (Обновена)"}
{"url": "https://www.24chasa.bg/novini/article/8131279", "text": "Нетната имиграция в Швейцария отново е нараснала през миналата година, сочат официални данни, публикувани от Държавния секретариат по миграция и цитирани от Ройтерс. Данните бяха публикувани преди референдума през май, за който настояваше Швейцарската народна партия, за отмяна на споразумението с ЕС за свободно движение на граждани. Имиграцията е увеличила с 55 000 души населението на Швейцария през миналата година, по данни на секретариата по миграцията. Чуждестранното население е било 2,1 милиона души в края на 2019 година или около една четвърт от 8,5-милионното население на страната, предава БТА. Нетната имиграция от страните от ЕС и от Европейската асоциация за свободна търговия (Исландия, Норвегия и Лихтенщайн) е нараснала с близо 32 000 души. Това се дължи в най-голяма степен на факта, че българите и румънците са се възползвали от пълното отваряне за тях на швейцарския трудов пазар от юни 2019 година. Най-големите групи граждани на ЕС, които живеят в Швейцария, са от Италия, Германия, Франция, Португалия и Косово. На референдума на 17 май, който има правно обвързваща сила, гласоподавателите ще решат дали Швейцария трябва да възвърне едностранния контрол на имиграцията, ако е необходимо дори с цената на отмяната на споразумението с ЕС за свободно движение, влязло в сила през 2007 година. Референдумът, който се провежда съобразно швейцарската система за пряка демокрация, беше обявен за \"Швейцарския Брекзит\". Референдумът изразява безпокойството от притока на чужденци. Налагането на ограничения за гражданите на ЕС обаче ще наруши двустранните отношения, които увеличават достъпа на Швейцария до единния европейски пазар. Той е жизненоважен за ориентираната към износа швейцарска икономика. Повечето швейцарци се противопоставят на идеята за отмяна на споразумението за свободно движение, сочи проучване, публикувано този месец. Приоритет за швейцарското правителство, което изпитва трудности да постави отношенията със заобикалящите го страни на нова основа, е да организира кампания за отрицателен вот на референдума Брюксел иска Швейцария да одобри нов договор, според който Берн ще приема редовно правилата на единния европейски пазар и ще създаде по-ефективна платформа за разрешаване на спорове, отбелязва Ройтерс.", "date": "2020.01.30", "title": "Преселение в Швейцария преди гласуването за отмяна на свободното придвижване"}
{"url": "https://www.24chasa.bg/novini/article/8131537", "text": "Гърция иска да разположи плаваща бариера срещу мигранти в Егейско море, предаде Ройтерс. Страната бе основна входна точка за ЕС за над 1 млн. сирийски бежанци и други мигранти през последните години. Дългата 2,7 км подобна на мрежа ограда, която Гърция иска да купи, ще бъде поставена край о. Лесбос, на който е разположен претъпканият лагер “Мория”. Бариерата ще се издига на 50 см над морското равнище и ще има светлинна сигнализация, която ще се вижда нощем, разкрива документ, който приканва към подаване на оферти за проекта. Целта му е “да намали увеличаващия се поток от мигранти”. Еврокомисията светкавично предупреди, че евентуални прегради не трябва да възпрепятстват достъпа до процедура за убежище. Говорител уточни, че ЕК ще установи контакт с гръцките власти, за да разбере по-добре за какво точно става дума. ", "date": "2020.01.30", "title": "Плаваща ограда издига Гърция за мигранти в морето"}
{"url": "https://www.24chasa.bg/novini/article/8131932", "text": "Шофьорът на кола на НСО, срещу когото бе подаден сигнал заради спречкване с друг водач, е назначен да вози шефа на парламентарната антикорупционна комисия Борис Ячев. Това научи “24 часа”.  съобщиха от НСО вчера. Между тях е възникнал вербален спор след засичане. Нито един от двамата обаче не е слизал от колата си. Няколко часа по-късно единият от шофьорите подал сигнал, който е препратен към IV РУП. Дежурните там установили, че другата кола е собственост на Националната служба за охрана. Автомобилът обаче не се управлява от служител на НСО, защото е предоставен с договор за временно ползване на Народното събрание, обясниха от службата. Возел е Ячев. Шофьорът обаче не е на договор към него, а към парламента. По време на случката той не е возел Ячев, а е бил освободен от него да си ходи. Спречкването станало именно на път за гаража, където стои колата, когато не се ползва. Самият Ячев пък не ползвал често автомобила. Не е имал инциденти с този шофьор. В четвъртък той е дал обяснения на шефа на парламентарния гараж, както и пред Ячев, който, макар да не му е пряк шеф, се поинтересувал какво точно се е случило.", "date": "2020.01.30", "title": "Подадоха сигнал срещу кола на НСО, шофьорът бил на депутата Борис Ячев (Обзор)"}
