{"url": "https://www.24chasa.bg/novini/article/7938592", "text": "По четене и математика българските ученици продължават да са на ниско ниво, а по природни науки резултатът им пада, отчита международното изследване на Организацията за икономическо сътрудничество и развитие PISA. Това стана ясно при представянето на резултатите в МОН. По четене точките са били 432 през 2015 г., сега са 420. По отношение на четенето PISA и ОИСР ни слага в група със стабилни резултати по четене от началото на провеждане на изследването, обясни Неда Кристанова, шеф на Центъра за оценяване в предучилищното и училищното образование към МОН. Нивото било по-ниско от средното за ОИСР, но разликата от -12 показва, че нито има подобрение, нито намаляване на резултатите. По математика през 2015 г. сме имали 441 точки, а миналата година - 436. Тук според PISA в последните 2 изследвания има тенденция към нарастване и стабилизиране. Най-зле сме по природни науки, където през 2015 г. 15-годишните ученици са имали 446 точки, а през 2018 г. - 424. Тук има статистическа значима разлика. родени през 2002 г. Повечето от тях са 9-класници. Извадката се изготвя на международно ниво от консорциум, създаден за изследването, и се прави чрез случаен подбор. Изследването е проведено между 10 април и 18 май миналата година. ОИРС е избрала да изследва знанията на 15-годишните, защото в много от държавите от организацията това е краят на задължителното образование и са сметнали, че това е възрастта, в която обществото на дадена държава трябва да знае бъдещите граждани до каква степен притежават умения за живота, обясни Неда Кристанова. Малка част от изследването е свързана с учебните програми, основното е доколко бъдещ гражданин може активно с умения да се справя с различни ситуации. През 2018 г. основната област беше четивна грамотност. Участват 79 държави. В теста са включени 273 въпроса за оценяване на грамотността по четене, 65 от които оценяват процеса “гладко четене”. Българските момичета са с по-голям резултат с около 40 точки по четене. Момичетата четат повече и по-разнообразни текстове, уточни Кристанова. PISA разпределя резултатите по 6 равнища по скалата за четене, като първото е разпределено на няколко поднива. Второ равнище показва минималното ниво на владеене на уменията за четивна грамотност. 53% от нашите ученици постигат второ равнище и нагоре. Средното за ОИСР е 77%. На 5-о и 6-о ниво учениците могат да разбират дълги абстрактни текстове, да интегрират информация и 2% са нашите ученици на 5-о и 6-о равнище по четене в сравнение с 8,6 за ОИСР. В София има срив на резултатите, в градовете над 100 000 жители до 1 млн. като Русе, Стара Загора, Варна, Бургас и Пловдив има увеличение на резултатите. Учениците попълват въпросници, свързани със средата, в която живеят, образованието на родителите и книгите в дома им. България е в тази група държави, в които все още социално-икономическите фактори оказват голямо влияние върху постиженията на учениците. С най-нисък резултат са учениците в непрофесионална подготовка, На първите места и този път са азиатски държави. Китай има 555 точки, Сингапур е с 549 точки. ( .)  По-напред е отишла Естония с 523 точки и е изпреварила Финландия. От ОИСР са направили съпоставяне с изследването PIRLS през 2011 г., където 4-класниците са се представили с много добри резултати по четивна грамотност. “Системата се префокусира всеки учител да мотивира, вдъхнови учениците за учене. Това предполага всеки учител да се чувства по-свободен, но и по-отговорен за резултатите”, каза министър Красимир Вълчев. Това била причината да се отмени тематичното разпределение. Още през 2020 г. ще се променят изпитните формати след 7-и клас - задачите в по-голяма степен ще мерят умения като теста по PISA. Догодина ще има изпити и след 10-и клас. “Български език и литература и математика отразяват формираните компетентности. От друга страна, насърчаването на изучаване на природни науки изисква с всички инструменти да ги изучаваме. Обсъждали сме идеята за интегрален тест - да има въпроси от всички области, но не сме взели решение”, допълни министърът. Според министъра мотивираните учители са най-важният фактор в образователната система. Все още обаче не бил консумиран положителният ефект от увеличението на заплатите. Трябва да поддържаме средните учителските заплати над 120% от средните за страната в дългосрочен период, каза министърът. Според него проблем е недостатъчното учебно време. Ние учим около 14% по-малко спрямо средноевропейското заради повечето почивни дни и дългата лятна ваканция. Като друг проблем министърът посочва и промененият профил на учениците. Учениците от семейства, в които липсва отношение към образованието, са се увеличили.     За нас резултатите не са изненадващи. Тези резултати малко или много ги виждаме, и в националното външно оценяване и в държавните зрелостни изпити. В последните години националните ни външни оценявания са надеждни като оценка. Ограничихме преписванията. Висшите училища казват, че ги приемат като надеждна атестация. Ясна е отликата между студент първокурсник с шестица и с четворка от националното външно оценяване. В същото време тези резултати са и разочароващи заради усилията на системата, които се повишиха в последните години, заради многото промени и инвестиции, които бяха направени. Очевидно е необходимо повече време. Това, което правим, трябва да го правим по-дълго време и по-ефективно. За съжаление, закъсняхме с голяма част от промените. Голяма част от тях бяха обвързани със Закона за предучилищното и училищното образование. През 2012 г. беше внесен първият проектозакон. През 2013 г. поради преждевременно прекратяване на мандата на правителството и на Народното събрание не беше приет. Законът беше приет през 2015 г., влезе в сила през 2016 г. Защо е важен законът? Защото с него беше регламентиран компетентностният подход. Нашата система е настроена да дава знания, затова и по PIRLS сме с по-добри резултати - там, където се мерят повече знания, където се мери съответствие с учебни програми, където се мери базисна грамотност. Без знания няма как да има умения, разбира се. Очевидно проблемът на българската система на образование е трудността да трансформира знания в умения PISA мери в много по-голяма степен умения. Компетентност със знания, умения и отношения - това възприехме и ние. Нашата система е прекалено амбициозна в предоставянето на знания и прекалено неамбициозна в предоставянето на умения. Кои са основните фактори за тези резултати? Първо, учебни програми. Новите учебни програми влязоха, но тези ученици, които са полагали теста по PISA, са по старите учебни програми. Това изследване не е атестация за новите учебни програми, които са базирани на компетентностния подход. На практика учителите трябва да променят методите си на преподаване, да имат достатъчно време да упражняват, да накарат учениците да дискутират, да свързват знания и умения, да проблематизират. Това е преходът към компетентностния подход - по-малко енциклопедично учене и много повече свързване на знания в умения, много по-малко пасивно и много повече активно учене. Това е промяната, която в момента се случва. Изследванията на PISA показват, че такава промяна произвежда ефект след 2 или 3 цикъла, т.е. 6 или 9 години, тъй като е 3-годишен цикълът по PISA. Не очакваме и следващите резултати да са добри. Това, че са малко по-лоши от предишните, не е фатално. Проблемът е, че няма подобрение Резултатите са малко по-лоши, но това може да е заради статистическата грешка, както и предходните изследвания, които са били малко по-добри. Не може да кажем, че имаме тенденция. По-скоро имаме стабилизиране на резултати. Има и промяна в трудността на теста. По 2 от трите теста има по-ниски резултати общо за ОИСР. Има промяна и в структурата на извадката. От 41 на 49% са се увеличили учениците от професионалните гимназии, които са включени в извадката, а знаем, че те са с по-ниски резултати. Не всички професионални гимназии, разбира се, са с ниски резултати. Само от тази промяна може да обясним между 15 и 20 точки отрицателна разлика. Има промени в структурата на резултатите, които не хващаме по нашето външно оценяване и които се дължат на извадката. Уменията са онова, което остава, като забравим всичко, което сме учили в училище, ако перифразираме Айнщайн. Примерната задача от PISA поставя 9 въпроса пред решаващите я ученици с обща тема “Краве мляко”. Целта е да се провери могат ли 15-годишните да осмислят текст. Въведението ѝ изисква от тях да си представят трима свои връстници от САЩ - Анна, Кристофър и Сам, които разбират, че собственикът на сладкарница, която те посещават, е взел решението да спре да предлага краве мляко и да го замени с продукт, направен от соя. Те решават да потърсят информация в интернет относно кравето мляко, като се спират на първия резултат в търсачката. Първият въпрос е свързан с текст от уеб страницата на “Млечни продукти от фермата до пазара”, който решаващите трябва да прочетат, и има за цел да провери доколко те могат да го разберат смислово, като изберат един от четири възможни отговора. Във втория въпрос, който също се отнася към текста със заглавие ,“Хранителната стойност на млякото: безброй ползи!”, се пита коя е основната цел на текста, като отново учениците избират от четири възможни отговора. В хипотетичната ситуация от задачата учениците Анна, Кристофър и Сам от САЩ разсъждават дали решението на собственика на сладкарницата не е резултат на увеличение в цената на краве млякото. Те намират втори източник на информация, статия на здравна тематика, със заглавие “Кажете “не!” на кравето мляко!”. В един от въпросите решаващите трябва да прочетат статия на здравна тематика, в която се апелира да се откаже приемът на краве мляко. В текста са представени резултати от няколко проучвания по темата, а като отговор трябва писмено да бъде посочен един от тях. Трудността на задачата е от първо равнище.", "date": "2019.12.03", "title": "15-годишните ни ученици слаби по природни науки (Обзор)"}
{"url": "https://www.24chasa.bg/novini/article/7938512", "text": "“Само 7% от всички 482-ма служители на КПКОНПИ работят за противодействие на корупцията. Броят им трябва да бъде увеличен. Няма нужда от нови щатни бройки, има незаети такива. Затова трябва да се промени и правилникът за дейността на комисията, за да може да се реорганизира”. Това заяви главният прокурор Сотир Цацаров пред депутатите във вторник по време на изслушването му като кандидат за председател на КПКОНПИ. Той прочете акценти от концепцията си, която е публична от седмица, и отговори на въпросите на народни представители и на неправителствени организации. Параграф 2 не работи, каза още Цацаров по време на дебата в комисията. Той има предвид хилядите, които са длъжни да подават декларации за имущество и конфликт на интереси. “Например ръководители на регионални звена на агенции, членове на управителни съвети на държавни предприятия, спортния тотализатор. Трябва прецизиране на категориите лица, които заемат висши държавни длъжности. Системата за проверка на всички тези декларации не работи”, каза Цацаров. Допълнителните разпоредби към закона за КПКОНПИ задължават и всички общински съветници в страната да подават декларации. “Трябва работещ механизъм - поне тези в София, областните градове или големите градове”, каза Цацаров. Според него има и неравно третиране на хората, които подават декларации. Тези, които имат брак например, декларират всичко за съпругите или съпрузите си. Властниците, които съжителстват с партньор - също, но могат да пожелаят това да не бъде публикувано само с попълването на едно квадратче. А тези, които са във фактическа раздяла, нямат задължение да опишат имуществото на партньора, с когото са разведени или разделени например. На въпрос от депутатите дали децата трябва да се обучават как да борят корупцията от малки, Цацаров отговори, че това не е необходимо. Идеята е на подалия оставка Пламен Георгиев, “Децата в градините и малките класове трябва да се възпитават кое е добро и кое е зло. Няма нужда от профилирано антикорупционно обучение. Навремето имаше дисциплина “Морал и право”. Учеше се в 11 клас. Да не бъдем по-католици от папата”, каза Цацаров. Той и отговори с цифри за обезпечено и отнето имущество. След това депутатката от БСП Кристина Сидорова прочете въпроси от “Правосъдие за всеки”. Един от тях беше дали е правен анализ на средствата, които КПКОНПИ “поглъща” от бюджета, и тези, които е върнала с дейността си. “Въпросът е некоректен. Елементарното мерене колко комисията “поглъща” и колко отнема, не е коректно. КПКОНПИ се занимава с много други дейности освен отнемането на имуществото. Това не е търговска компания\", заяви Цацаров. На друг въпрос от същото НПО дали комисията ще е инструмент за удари срещу неудобните и кой я е “приспал”, Цацаров отговори, че структурата е била дълго време без ръководител и ще направи всичко възможно по силите му да я направи работеща. “Има хора, които имат интерес комисията да не работи. Това са същите тези, които атакуват и прокуратурата вече 7 г. Всеки, чието имущество е запорирано, всеки, който е обвинен и има запори, няма да бъде позитивно настроен към комисията”, каза Цацаров. На въпрос дали ще запази Антон Славчев като негов заместник, Цацаров отговори, че ако бъде избран, той ще довърши мандата с настоящия състав на комисията и няма правомощия да назначава и уволнява членовете ѝ. “Не е нормално председателят на комисията да се предлага от депутатите, а членовете - от председателя, след което да бъдат гласувани от парламента. Освен това Иска се само висше образование и 5 г. стаж”, изказа мнението си Цацаров. Според него КПКОНПИ трябва да се контролира освен от ресорната комисия, но и от тази по вътрешен ред и сигурност. Още веднъж заяви, че няма нужда от нови правомощия като това подчинените му да арестуват и да имат собствена техника за подслушване например. Милко Недялков от БСП го попита как ще продължи да се бори със злоупотребите в здравеопазването и източването на стотици милиони, както стана ясно преди 2 г. Тогава Цацаров, бившият вътрешен министър Валентин Радев и на здравеопазването Николай Петров дадоха брифинг заради проблема - болница в болницата и ощетяването на държавните за сметка на частните. “Имаше проверки, те показаха злоупотреби, има разследвания и дела, дори свален имунитет на народен представител. Причините са две - не се намери политическа воля да се спрат тези злоупотреби. Законът за лечебните заведения трябваше да се промени. Болниците не трябва да са търговски дружества. Не се намери и политическа воля да се забрани отдаването под наем на площи за нуждите на частни болници в държавните такива”, отговори Сотир Цацаров. От БСП попитаха главния прокурор и дали е запознат с техния законопроект за КПКОНПИ, който внесоха преди седмица. Той отговори, че го е чел, но не е съгласен с много от разпоредбите в него. Цацаров разви и идеята от концепцията си за мониторинг на всички медии и самосезиране на комисията по материали в тях. Според него няма да има деление на удобни и неудобни медии, от които да се ползва информация за корупция и конфликти на интереси, по които институцията да работи. Той каза, че чете много и всички медии и не ги дели на удобни и неудобни. Депутатът Симеон Найденов от “Воля” е вторият кандидат за председател на КПКОНПИ, когото комисията в парламента изслуша във вторник.  69-годишният юрист е завършил право в Москва, работил е като следовател и адвокат, преди да стане народен представител и член на антикорупционната парламентарна комисия. Според концепцията му сега действащият закон за КПКОНПИ е добър и предвижда адекватни наказания. Нужни са обаче повече служители и по-добра координация с МВР, ДАНС и прокуратурата. По-добро заплащане на служителите, които ще борят корупцията и нови сгради са други акценти от концепцията му. На въпрос как ще е безпристрастен като член на партия “Воля”, той отговори, че дълги години е бил безпартиен и пак може да се върне към този режим, ако бъде избран за председател на КПКОНПИ. Той подкрепи много от тезите на Цацаров, но концепцията му беше само 5 страници.", "date": "2019.12.03", "title": "Цацаров пред депутатите: 7% от  служителите на КПКОНПИ борят корупцията, нужни са повече (Обзор)"}
{"url": "https://www.24chasa.bg/novini/article/7938539", "text": "Предложението минималната пенсия да стане 300 лв. от 1 юли скара депутатите и прекъсна гласуването на бюджета на Държавното обществено осигуряване.от управляващите предлагат минималната пенсия да се вдигне на 250 лв. То дойде от Кръстина Таскова от \"Воля\", която припомни, че това е обещание на \"Обединените Патриоти\".  После предложението за 300 лв. дойде и от “Атака”. “Смешно ли ти е, Валери, на хората, които нямат 300 лв. не им е смешно”, обърна се Десислав Чуколов от “Атака” към лидера на НФСБ Валери Симеонов. И се закани да не мръдне от трибуната, докато не бъде подкрепено предложението. Поиска и поименно гласуване за размера на минималната пенсия. В крайна сметка, след като изтече времето му доброволно слезе от трибуната. Малко по-късно Филип Попов от БСП също настоя за поименно гласуване на минималната пенсия. И започна разправия между депутати и представляващия пленарното заседание Емил Христов. Депутати скочиха около него и поискаха поименно гласуване. Христов обаче бе не отстъпи и на няколко пъти трябваше да обясни, че в процедура на гласуване не може да променен начина на гласуване. и в крайна сметка прекъсна заседанието. Преди това от  ДПС  поискаха най-ниските пенсии да се вдигнат още от 1 януари, но и това бе отхвърлено. БСП пък предложиха всички пенсии да се преизчислят с актуален осигурителен доход. Сред предложенията им бе и максималният осигурителен доход да стане 3900 лв. “Ако продължавате да карате възрастните хора да живеят с тези пари, не знам докъде ще стигнете. Сигурно можеш да купуваш избори, но не можеш до безкрай. Защото по-силен от телевизора и парите по избори е хладилникът. Когато възрастният човек отвори хладилника и види, че няма нищо вътре, ще се принудите да преизчислите пенсиите”, заяви социалистът Георги Гьоков. Предложението за преизчисляването на пенсиите ще струва допълнителни 1,7 млрд. лв., което ще доведе до нарушаване на осигурителната система, отвърна Светлана Ангелова от ГЕРБ. И обясни, че предложението на БСП няма да вдигне минималната и максималната пенсия, както и тези от нетрудова дейност. Според нея дебатът за преизчисляване на пенсиите заслужава внимание, но трябва да се води извън парламента.", "date": "2019.12.03", "title": "Депутатите на косъм от бой за минималната пенсия"}
{"url": "https://www.24chasa.bg/novini/article/7938678", "text": "Двете изразиха тезата, че нивото на корупцията в България се покачва. Иван Гешев отвърна, че твърденията им не отговарят на истината и даде пример с арестите на едни от най-богатите българи през тази година. Тази информация, която те възпроизвеждаха в деня на избора ми беше произведена от сайта Бивол и разполагат с непроверена информация, каза след конференцията бъдещият главен прокурор пред журналисти. Емил Радев каза, че тази информация е изпратена вчера от Бивол до евродепутати. Според Радев атаките са обслужвали бизнес интереси. По време на конференцията за всеобщ европейски план за борба с корупцията и организираната престъпност Гешев се срещна за кратко с главната европорокурорка Лаура Кьовеши. Казах на Кьовеши, че българската прокуратура ще окаже максимално съдействие и е насреща, когато възникнат проблеми, обясни Гешев.", "date": "2019.12.03", "title": "Иван Гешев: Показваме лошите си качества пред Европарламента"}
{"url": "https://www.24chasa.bg/novini/article/7938098", "text": "“Еврохолд” отчита 33% ръст на приходите и 3% на печалбата на годишна база, сочи консолидираният отчет на дружеството за деветмесечието на 2019 г., публикуван на сайта на холдинга. Общите доходи на бизнесгрупата са се увеличили до 1,16 млрд. лева, а оперативната печалба на холдинга е нараснала до 25,4 млн. лева. За този ръст значително допринасят новопридобитите от холдинга застрахователни дружества в Югоизточна Европа и страните на ОНД. Приходите от застрахователната дейност са се увеличили с 44% за една година и достигат над 962 млн. лева, а оперативната печалба е нараснала с 9% до малко над 18 млн. лева. Застрахователните премии на застрахователния подхолдинг на групата - “Евроинс Иншурънс Груп” (ЕИГ), са повишили приходите си с 37% до 617 млн. лева. С близо 7% е нараснала реализираната от ЕИГ печалба преди данъци. Премийният приход на ЕИГ е нараснал до 617 млн. лева, като най-висок ръст от 47% до 16,5 млн. лв. и печалба преди данъци от 3,9 млн. регистрира украинската ETI, която е специализирана в туристически застраховки. Ръстът в България също е сред най-високите - 45% за година, до близо 175 млн. лева премиен приход и повишение повече от четири пъти на печалбата преди данъци до 6.2 млн. лв. “Евроинс Русия” отчита 9% увеличение на премийния приход до 40,4 млн. лв., застрахователната компания в Северна Македония - 26% ръст до 20 млн. лева, а “Евроинс Румъния - 29% на годишна база до малко над 386 млн. лева. Силен ръст отчитат почти всички ключови дъщерни дружества, включително и голяма част от новопридобитите в Източна Европа и страните от ОНД. С 29% е нараснала оперативната печалба до 5,3 млн. лева в лизинговият сегмент на “Еврохолд” - “Евролийз Груп” ЕАД. Ръстът на приходите е 7% до малко над 20 млн. лв. Председателят на управителния съвет на “Еврохолд” Кирил Бошов обяснява добрите резултати с добро, последователно и стабилно управление. По неговите думи холдингът ще продължи да работи по избраната от тях стратегия за развитие, включваща придобивания на нови пазари при подходящи възможности. “Доволни сме, че експанзията, която предприехме през 2015 г. в новите за нас пазари от страните от ОНД, вече дава резултати. Трите страни, в които развиваме дейност в този регион (Русия, Украйна и Грузия), допринасят за над 15% от приходите и над 30% от печалбата на застрахователния ни подхолдинг ЕИГ”, коментира Бошов.", "date": "2019.12.03", "title": "“Еврохолд” с 33% ръст на приходите и с 3% на печалбата"}
{"url": "https://www.24chasa.bg/novini/article/7938765", "text": "Младата жена, която е умствено изостанала, е била докарана насилствено от Българи, за да проституира. Момичето е било принудено да поддържа сексуални отношения с много мъже, а заработеното е прибирано от тримата сводници, пише информационният сайт на българите в Испания bulgaros.ovh. Младото момиче, също български гражданин, е успя да избяга от пленниците си и се е качила на влак за Аликанте, където потърсила помощ в полицейското управление на Националната полиция. Тримата души, мъж и две жени, са обвинени за трафик на хора и склоняване към проституция. В процеса на разследването криминалистите установили, че тримата задържани са се опитали да продадат момичето за 700 евро на по-възрастен мъж, с когото е трябвало да се ожени. Делото срещу тримата е гледано от Окръжния съд в Мурсия. Обвинението иска за М. Т. И., който се смята за организатор на престъплението 14 години затвор и обезщетение от 18 000 евро, а за другите двама, които са били съучастници – 7 години и половина за всеки един.", "date": "2019.12.03", "title": "Нашенци продават младо момиче за 700 евро в Испания"}
{"url": "https://www.24chasa.bg/novini/article/7938683", "text": "България не трябва да пропуска историческата възможност да охранява въздушното пространство на Република Северна Македония, заяви пред журналисти президентът Румен Радев във връзка с участието си в срещата на върха на НАТО в Лондон. Докато отлагахме разговорите със Северна Македония на тази тема за “светлото бъдеще”, когато ще имаме ескадрила нови самолети, Гърция сключи споразумение за тази мисия. И то при положение, че с днешните наши възможности можем да изпълняваме напълно пълноценно тази задача, без никакви допълнителни разходи, защото тя се носи от базата за постоянно базиране “Граф Игнатиево”, посочи президентът. Радев е имал срещи с премиерите Мицотакис и Заев, на които ясно са се разбрали именно на срещата на НАТО в Лондон министърът на отбраната и началникът на отбраната на България да разговарят със своите колеги от Гърция и Македония за уточняване на параметрите на тази мисия, така че България да се включи в нея на ротационен принцип заедно с Гърция. Това е не само в наш национален интерес, това е най-вече дълг към братска Македония, а това ще бъде израз и на нашата политическа зрялост и съюзническа отговорност, коментира президентът Радев, като добави, че техническите подробности ще се изясняват. Форумът на НАТО в Лондон е и важен шанс за България да се утвърждава като фактор на стабилността в Югоизточна Европа и да отстоява своя национален интерес, заяви Румен Радев. Президентът ръководи българската делегация на срещата на пакта на 3 и 4 декември в Лондон, на която ще бъде отбелязана 70-годишнината от създаването на НАТО. В българската делегация са вицепремиерите Екатерина Захариева, министър на външните работи, и Красимир Каракачанов, министър на отбраната. В рамките на посещението в Лондон президентът Румен Радев и съпругата му Десислава Радева ще участват в прием, даван от Нейно Величество Елизабет II в чест на държавните и правителствени ръководители на страните - членки на НАТО, и техните съпруги. В рамките на различни формати държавният ни глава ще разговаря с британския премиер Борис Джонсън, както и с президента на САЩ Доналд Тръмп. Очаква се Радев да проведе и двустранни срещи. Българският президент очаква от форума в Лондон интересна и откровена дискусия. На въпрос дали сега алиансът е изправен пред “мозъчна смърт”, Румен Радев отбеляза, че с тези думи френският президент изразява тревогата си за бъдещето на НАТО, но пречупена през неговата загриженост и болка за бъдещето на ЕС, който в момента има амбицията да бъде фактор на световната сцена, търси мястото си, но е поставен в един стратегически триъгълник САЩ-Русия-Китай. Това означава, че има остра необходимост от дебат за единството и солидарността на алианса като негови основополагащи принципи, коментира Радев.", "date": "2019.12.03", "title": "Радев: Да не пропуснем да пазим небето на Македония (Обзор)"}
{"url": "https://www.24chasa.bg/novini/article/7938691", "text": "Президентът на САЩ заяви, че критиката на френския му колега Еманюел Макрон към НАТО, че се намира в мозъчна смърт, е много оскърбителна, съобщи Ройтерс. “НАТО служи на голяма цел”, каза Доналд Тръмп на съвместен брифинг в Лондон с шефа на алианса Йенс Столтенберг преди двудневната среща на върха на пакта, която отбелязва и 70-ата годишнина от основаването му. Президентът на САЩ предупреди, че може да види как Франция се откъсва от съюзниците след думите на Макрон. “Това е едно много, много злобно изказване по адрес на 28 държави - каза Тръмп. - Никой не се нуждае от НАТО повече от Франция.” Френският президент Еманюел Макрон обаче не се отказа от думите си за “мозъчната смърт” на пакта, предаде АФП. “Поддържам това изявление, заяви Макрон след среща с Тръмп. Американският президент размаха пръст и на Германия за разходите за отбрана. “Това не е честно. Ние харчим за отбрана между 4 и 4,3% от нашия БВП, а Германия - 1, максимум 1,2%. Несправедливо е също така, че Европейският съюз, много от чиито членове са и в НАТО, се държи много нечестно спрямо САЩ и по търговските въпроси”, каза Тръмп. Той похвали Столтенберг за фантастичната работа, която е свършил като генерален секретар, убеждавайки много съюзници да повишат военните си разходи. Тръмп се определи като фен на Брекзит и похвали домакина Борис Джонсън като много способен човек, който ще свърши добра работа. Лидерите на НАТО се очаква да обсъдят повишаването на средствата за отбрана, ситуацията в Сирия и Афганистан, отношенията с Русия и евро-атлантическото сътрудничество. Полша и балтийските страни”, предупреди Йенс Столтенберт. Той допълни, че военното присъствие на алианса в тези страни е мощен сигнал за Русия за способността на целия блок да реагира. “НАТО е готов да отговори на военни заплахи от страна на Китай, което е коренно нова задача за алианса, по-рано насочена единствено към възпиране на СССР и Русия”, обяви Столтенберг. Според него Пекин е създал междуконтинентални и свръхзвукови ракети, които могат да достигнат Европа. за защита на балтийските държави, ако алиансът не признае за терористични групировките, срещу които се бори в Сирия. Това обяви турският президент Реджеп Ердоган и добави, че очаква безрезервна подкрепа в борбата си срещу терористите. “Обновяването на НАТО е неизбежно. Русия е един от основните партньори на Турция, а отношенията между двете страни не са алтернатива на отношенията с други съюзници”, заяви Ердоган. Шефът на Пентагона Марк Еспър призова Турция да спре да пречи на отбранителния план на НАТО за Прибалтика и Полша. Той предупреди Анкара, че няма да подкрепи определянето на сирийските кюрди за терористи. Премиерът на Гърция Кириакос Мицотакис пък призова ЕС да започне преговори за членство със Северна Македония и Албания догодина, след като Франция блокира процеса на разширяване към Западните Балкани. Министърката на отбраната на Германия Анегрет Крамп-Каренбауер заяви, че балканските страни и Прибалтика са изправени пред заплаха от опитите на Русия за влияние, както и опити на Китай да влияе. “Знаем, че целият регион се разглежда с особен интерес от Китай и от Русия”, каза Крамп-Каренбауер.", "date": "2019.12.03", "title": "Тръмп: Франция се отцепва от НАТО след оскърбителните думи на Макрон (Обзор)"}
{"url": "https://www.24chasa.bg/novini/article/7937883", "text": "Хората не успяват да разберат гнева на младото поколение пред лицето на променящия се климат, заяви днес шведската климатична активистка Грета Тунберг, цитирана от Ройтерс. \"Хората подценяват силата на гневните деца. Те са гневни и фрустрирани\", каза Тунберг в Лисабон пред събрали се свои поддръжници и представители на медиите, предава БТА. По-рано днес 16-годишната шведска активистка за климата пристигна в пристанището на португалската столица, където слезе след продължило повече от две седмици пътуване през Атлантика с яхта. Тунберг съобщи, че ще прекара няколко дни в Лисабон, преди да отиде в Мадрид за срещата на ООН за климата. На нея тя ще се стреми да гарантира, че \"гласовете на бъдещите поколения\" ще бъдат чути.", "date": "2019.12.03", "title": "Грета Тунберг: Хората подценяват \"гневните\nдеца\""}
{"url": "https://www.24chasa.bg/novini/article/7937937", "text": "Кметицата Йорданка Фандъкова да отмени вдигането на данъци за колите. Иначе ще бъдат наказани половин милион софиянци. Това заяви общинският съветник от \"Атака\" Волен Сидеров по време на заседанието на Комисията по опазване на околната среда, земеделие и гори в Столична община. Националистът попита какво всъщност налага скока на таксите за автомобили. Това съобщиха от пресцентъра на \"Атака\". „Признахте, че нямате данни колко са електрическите автомобили в София, въпреки вашата връзка с КАТ. Не чухме да имате данни колко са и автомобилите с газови уредби, които не замърсяват. Защо ги наказвате?”, посочи Сидеров. В допълнение той каза, че вдигането на данъка няма да доведе до по-чист въздух, а до социално недоволство. Лидерът на \"Атака\" е категорично срещу въвеждането на подобна мярка и ще гласува „Против” това решение на Фандъкова. Той смята за нелепо предложението евентуалните събрани пари от по-високите данъци да отидат за ремонт на тротоари. „Извинявайте, средствата за оправянето на тротоарите не са ли предвидени? Нима разчитате на вдигането на данъците за определени коли? Ами ако всички софиянци сега карат коли над Евро 4 и не може да съберете пари, ще останат неоправени тротоарите ли? Няма логика във вашето искане да бъдат увеличени данъците”, категоричен беше общинският съветник. По думите му предложението е необосновано и антисоциално. В заключение Сидеров призова спорното предложение да бъде оттеглено и да не стига до зала, а вносителят да признае, че е сгрешил.", "date": "2019.12.03", "title": "Сидеров към Фандъкова: Не слагай данък върху колите"}
{"url": "https://www.24chasa.bg/novini/article/7937985", "text": "Парламентът прие на второ четене Закона за бюджета на НЗОК за 2020 г., предаде репортер на Агенция „Фокус“. Общата сума на разходите и трансферите по бюджета на Касата за следващата година е 4, 7 млрд. лв. Първоначалният вариант на бюджета претърпя промени. Първоначално парите за здравноосигурителни плащания за първична извънболнична помощ бяха 244 млн. лв., за специализирана извънболнична помощ – 264 млн. лв., а за медико-диагностична дейност – 94 млн. лв. Между двете четения постъпи предложение на ГЕРБ парите да бъдат увеличени. 6 млн. лв.допълнително бяха отпуснати от резерва за здравноосигурителни плащания за първична извънболнична медицинска помощ, 3 млн. лв. за здравноосигурителни плащания за специализирана извънболнична меицинска помощ и 3 млн. лв. за здравноосигурителни плащания за медико-диагностична дейност. Депутатите преразпределиха 99, 9 млн. лв. за лекарствени продукти. Предложението бе направено от депутата от ГЕРБ Александър Иванов. \"За\" него гласуваха 108 народни представители, \"против\" - 64 и без \"против\", с което то бе прието. Парите бяха предвидени за лекарства, които са изключение от общия механизъм за даване на отстъпки. Средствата за това изключение бяха в размер на 99,9 млн. лв. От ГЕРБ обаче оттеглиха този текст и това наложи преразпределянето на парите. 68 млн. лв отидоха за лекарствени продукти, медицински изделия и диетични храни за специализирани медицинсски грижи и за домашно лечение на територията на страната. 31, 9 млн. лв. бяха разпраделени за лекарствени продукти за лечение на злокачествени заболявания и лекарствени продукти при животозасращаващи кръвоизливи и спешни оперативни и инвазивни интервенции при пациенти с вродени коагулопатии, в условията на болничната медицинска помощ, които НЗОК заплаща извън стойността на оказваните медицински услуги. Депутатите решиха започналото лечение на онкологично и онкохемалогични заболявания преди навършване на 18-годишна възраст да продължи да се заплаща до приключането му. Промените са заложени в преходни и заключителни разпоредби на Закона за здравето. От БСП предлагаха лечението на децата да продължи в същото болнично заведение, в което е започнало. Предложението на опозицията бе отхвърлено. Народните представители запазиха размерът на 8 % здравна вноска. Законът за бюджета на НЗОК влиза в сила от 1 януари 2020 г.", "date": "2019.12.03", "title": "Парламентът прие бюджета на здравната каса"}
{"url": "https://www.24chasa.bg/novini/article/7938027", "text": "В Основния съд в Скопие днес започна съдебен процес по така нареченото дело \"Рекет\" срещу Катица Янева, бивш ръководител на Специалната прокуратура, и бизнесмените Боян Йовановски и Зоран Милевски по обвинение за вземане на подкуп, пране на пари и злоупотреба с власт, предаде агенция МИА. Йовановски и Янева пледираха невинни, докато Милевски се призна за виновен. След тяхното изслушване съдът обяви, че Милевски, който призна вината си, ще бъде съден отделно, предаде БТА. Прокуратурата за организирана престъпност и корупция повдигна обвиненията срещу Йовановски, Янева и Милевски през октомври. Прокуратурата съобщи, че Йовановски е заподозрян в пране на пари и други престъпления, докато другите двама са заподозрени във вземане на подкуп за незаконно влияние, а Янева - и в злоупотреба с власт и служебно положение. Като част от случая \"Рекет\" прокуратурата започна и ново разследване на ръководената от Йовановски организация International Alliance. В момента Янева и Милевски са под домашен арест, а Йовановски е в затвора.", "date": "2019.12.03", "title": "Катица Янева не се призна за виновна по делото \"Рекет\""}
{"url": "https://www.24chasa.bg/novini/article/7937959", "text": "Европол спря 30 506 уеб страници, разпространяващи фалшиво и пиратско съдържание в интернет. Операцията е проведена съвместно с Европейския съюз и САЩ и е имала за цел да спре разпространението на фалшиви фармацевтични продукти и лекарства, както и пиратски филми, музика, софтуер, електроника и други фалшиви стоки, информира  В хода й са арестувани трима души. Иззети са над 26 000 луксозни продукти – дрехи и парфюми, 363 литра нелегален алкохол и техника. Разследващите установиха и замразиха над 150 000 евро в няколко банкови сметки и онлайн платформи за разплащане.", "date": "2019.12.03", "title": "Европол спря над 30 000 пиратски сайта"}
{"url": "https://www.24chasa.bg/novini/article/7938062", "text": "Учени наблюдаваха в реално време как езеро върху леда в Гренландия се изпразва за няколко часа, след като водата се процежда през големи цепнатини, предаде Франс прес. Това може да стане често срещан феномен вследствие на климатичното затопляне. Ледът в Гренландия може да достигне дебелина 1 километър, а през лятото е обичайно част от ледената покривка да се стопи и да се появят езера. След това е възможно да се образуват цепнатини, през които водата да стигне до основата на ледника. Трудно е да се наблюдава директно феноменът, но глациолози от Кембриджския университет в Англия са имали тази възможност, когато стигнали до ледника Стор в западната част на Гренландия през юли 2018 г. Няколко часа след пристигането им две трети от езерото, т.е. 5 милиона литра вода изчезнали за 5 часа в почвата. Снимки от въздуха, направени преди и след случилото се от малък дрон на изследователския екип, показват как тъмносин водоем с кръгла форма се свива и се превръща в светлосин с по-малка дълбочина, предаде БТА. \"Дронът ни позволява да съберем информация за труднодостъпни райони\", заяви Том Чъдли от екипа. Ледникът Стор се придвижва с 600 метра годишно. Специалистите констатирали, че скоростта на изтичането на водата временно се ускорила. Целта на изследването била да се опишат големите цепнатини, през които водата се стича към основата на ледника и може да ускори придвижването му. Резултатите от изследването са публикувани в сп. \"Протоколи на Американската академия на науките\".", "date": "2019.12.03", "title": "Езеро в Гренландия се изпразни за часове (Видео)"}
{"url": "https://www.24chasa.bg/novini/article/7938065", "text": "Гърция отлага до ново решение поредния кръг от диалога с Турция по мерките за изграждане на доверие на военно равнище, който трябваше да се проведе този месец в гръцката столица, съобщава \"Катимерини\", цитиран от БТА. След последните турски инициативи, а именно сключването на споразумение с Либия и публикуването на карти с цел създаването на свършен факт при определянето на зоните на морска юрисдикция, гръцкият генерален щаб е преценил, че диалогът за мерките за изграждане на доверие е излишен, докато турската страна не се върне към конструктивен дух в разговорите си с Атина, се казва в съобщението. Още преди няколко седмици \"Катимерини\" писа, че Атина е скептична към целесъобразността на продължаването на мерките за изграждане на доверие поради опитите на Анкара да постави като предмет на разговорите бежанския въпрос. Цел на мерките за изграждане на доверие между Гърция и Турция е превенцията и избягването на неоправдани огнища на напрежение при извършване на военни дейности.", "date": "2019.12.03", "title": "Гърция замразява диалога с Турция"}
{"url": "https://www.24chasa.bg/novini/article/7938054", "text": "Шели Морисън - актриса с 50-годишна кариера, чиято най-известна роля е в комедийния сериал \"Уил и Грейс\", си отиде на 83-годишна възраст, предаде Асошиейтед прес. Морисън е починала в медицинския център \"Сидърс-Синай\" в Лос Анджелис в неделя. Причината за смъртта й е сърдечна недостатъчност. Шели Морисън е най-известна с ролята на домашната помощница Росарио Салазар в комедийния сериал \"Уил и Грейс\", за която като част от актьорския състав е отличена с приз на американската Гилдия на филмовите актьори, информира БТА. Преди да се прочуе с тази си роля, Шели Морисън е най-известна с превъплъщението си в образа на сестра Сиксто в сериала \"Летящата монахиня\" със Сали Фийлд в главната роля. Шели Морисън е гостувала в десетки телевизионни поредици и се е снимала във филми с Грегъри Пек, Антъни Куин и Салма Хайек.", "date": "2019.12.03", "title": "Почина актрисата Шели Морисън (Видео)"}
{"url": "https://www.24chasa.bg/novini/article/7938144", "text": "Румънското правителство ще поеме отговорност в парламента за отменянето на закон, позволяващ предсрочно освобождаване на затворници, чрез процедура, която дава възможност на опозицията да внесе вот на недоверие в рамките на три дни, съобщават румънски медии. Законът беше приет през 2017 г., след като Румъния многократно бе осъждана от Европейския съд за правата на човека (ЕСПЧ) да плаща обезщетения на затворници заради лошите условия в пренаселените затвори. Той предвижда по 6 дни бонус за всеки 30 дни, излежани при неподходящи условия в затвора, тоест ако не са осигурени поне 4 квадратни метра площ за всеки затворник, предаде БТА. В резултат на нормативния акт от затворите са били освободени предсрочно над 14 400 затворници, сочат данни, цитирани от румънската секция на Радио Свободна Европа. Според синдикатите на служителите в затворите сред освободените предсрочно са лица, осъдени за убийства, изнасилвания, педофилия, измами и корупционни престъпления. Румънските медии съобщиха през последните месеци за няколко престъпления, включително убийства, извършени от предсрочно освободени от затвора лица. Министърът на правосъдието Каталин Предою заяви, че ще разговаря с ЕСПЧ за намиране на решение след отмяната на закона за компенсаторното предсрочно освобождаване, съобщава в. \"Гъндул\". \"Нито една страна в ЕС не може да си позволи да си играе със сигурността на гражданите. Трябва да потърсим възможности с ЕСПЧ за намиране на решение в бъдеще. Бих искал ЕСПЧ да чуе това послание. Правителството няма да се задоволи само с тази мярка, а ще продължи усилията за инвестиции в системата на затворите\", подчерта Предою. В. \"Адевърул\" посочва, че правителството на Национално-либералната партия (НЛП), оглавявано от премиера Лудовик Орбан, рискува да бъде свалено от власт само месец след встъпването си в длъжност. Процедурата по поемане на отговорност от страна на кабинета позволява на опозицията, представена от Социалдемократическата партия и партия Про Румъния, да внесе вот на недоверие в рамките на три дни. Ако той бъде приет, правителството на Орбан ще бъде свалено, в противен случай проектозаконът ще се смята за приет. НЛП има изключително крехко мнозинство от едва 7-8 гласа, отбелязва изданието. Правната комисия в Камарата на депутатите одобри днес отменянето на закона, а утре предстои нормативният акт да бъде разгледан на пленарно заседание на Камарата, която е решаващият орган в този случай.", "date": "2019.12.03", "title": "Румъния иска отмяна на закон, освобождаващ предсрочно затворници"}
{"url": "https://www.24chasa.bg/novini/article/7938167", "text": "Френският президент Еманюел Макрон не се отказва от изявлението си, че НАТО е в състояние на \"мозъчна смърт\", предаде Франс прес. \"Поддържам\" това изявление, заяви Макрон на съвместна пресконференция с Доналд Тръмп малко преди началото на среща на върха на Северноатлантическия алианс в Лондон, съобщи БТА. Френският президент обвини турските сили, че понякога работят с групировки, свързвани с „Ислямска държава“ в своите операции в Северна Сирия, предава AFP. „Когато погледна Турция, те сега се бият срещу тези, които се сражаваха рамо до рамо с нас. И понякога те работят с „проксита“ на „Ислямска държава“, каза Макрон по време на пресконференция с американския президент Доналд Тръмп в Лондон. Макрон по-късно ще се срещне и с турския държавен глава Реджеп Тайип Ердоган, допълни  . Френският лидер настоя, че не трябва да се правят компромиси с „Ислямска държава“ и че действията Анкара спрямо кюрдските милиции в Северна Сирия, които помогнаха в борбата с терористичната групировка, показват липса на координация в НАТО. „Загубихме сътрудничеството си с Турция за безопасността, търговията и миграцията“, каза той и добави, че някои неща трябва да се изяснят на срещата на върха в Лондон. „Как е възможно член на Алианса да работи, да се интегрира и да купува неща от Русия?“, попита френският лидер, като имаше предвид покупката на Анкара на руските системи за противовъздушна отбрана С-400. Според него друго нещо, което трябва да се изясни е дали Турция трябва да остане член на НАТО, ако Ердоган наистина забави решението на Алианса за Балтийските страни. Турският лидер заяви, че страната му ще наложи вето на организацията във връзка с отбраната на тези държави, освен ако не получи подкрепа за борбата си срещу кюрдските сили в Северна Сирия.", "date": "2019.12.03", "title": "Еманюел Макрон не се отказва от думите си, че НАТО е в \"мозъчна смърт\""}
{"url": "https://www.24chasa.bg/novini/article/7938198", "text": "Премиерът на Северна Македония Зоран Заев заяви днес, че страната, която в близките месеци трябва да стане пълноправна членка на НАТО, ще постигне дял от 2 процента от брутния вътрешен продукт /БВП/ за отбрана през 2024 г., а може би и по-рано, предаде агенция МИА, цитирана от БТА.  \"Ние удвоихме разходите за отбрана през последните две години и половина от 0,8 до 1,4 процента и нашата цел е да достигнем 2 процента през 2024 г., а може би и по-рано\", каза Заев на конференция \"НАТО се ангажира\" в рамките на среща на върха на алианса в Лондон. Попитан дали го притеснява фактът, че Северна Македония се присъединява към алианса по време, когато някои страни членки поставят под въпрос бъдещето му, Заев каза, че това е \"политически дебат\". \"Никоя членка не трябва да забравя защо НАТО е най-големият алианс, който поддържа мира и стабилността. Вътрешни дискусии ще има, трябва да има реформи, трябва да бъдем подготвени, но не вярвам, че ще се случи нещо страшно, че някоя страна ще напусне\", каза премиерът. Заев добави, че \"тежките разговори могат да бъдат лесни, ако има ясна визия\".", "date": "2019.12.03", "title": "Зоран Заев: Северна Македония ще достигне дял от 2% от БВП за отбрана преди 2024 г."}
{"url": "https://www.24chasa.bg/novini/article/7938142", "text": "\"Функционалната грамотност изисква осмисляне на информация, боравене с информация. Самият тест е настроен да мери в много по-голяма степен умение\", каза министърът на образованието Красимир Вълчев за резултатите от международния тест за функционална грамотност PISA в предаването \"Лице в лице\" по  .  Pisa мери умения, нашата система не успява да трансформира нашите знания в умения. Тепърва се променят изпитните формати. Учениците учат това, за което очакват да ги изпитат, каза още Вълчев. От 6 до 9 години са нужни за реформата в образованието, за да се видят резултати. Затова и не очакваме подобрение в следващите резултати при теста на Pisa през 2021 г., допълни още Вълчев. Имали сме години с по-слаби резултати. Не следва да драматизираме ниските резултати. Това, което трябва да правим, е да преминем през методите на образование. Учителите трябва да карат учениците да анализират, а не да наизустяват. Ако знанията не се трансформират в умения, всичко се забравя, каза Вълчев.  Всеки учи много повече извън училище, затова е необходимо да се мотивира ученикът за знание. Традиционната система е децата да знаят всичко по учебник. Вече се опитваме да приложим методи на учене, които помагат на ученика да е активен и да изгради умения. Задвижили сме всички чаркове в системата, но още не сме достигнали тази инерция. По много дисциплини учителите нямат време да упражняват, да дискутират с учениците. Затова е важно да префокусираме цялата система, добави още той.  Днес ни се връща това, че пестяхме от учителите последните десетилетия, коментира Вълчев по повод заплатите на учителите. Той отбеляза, че в страните с най-добри резултати на учениците – Естония и Финландия, заплатите на учителите са над средните за страната. По думите му обаче след увеличението на възнагражденията у нас, има повишен интерес към професията и педагогическото образование. Убеден съм, че Деница Сачева ще се справи добре като министър на труда и социалната политика, отбеляза Вълчев. Преди да поеме поста на министър на труда и социалната политика днес, тя беше заместник - министър на образованието. „Тя има много качества и широка компетентност. Със сигурност ще динамизира част от процесите в Министерството, защото тя е такъв човек“, посочи Вълчев. По думите му тя има богат опит и е подготвена за тази работа.", "date": "2019.12.03", "title": "Вълчев за резултатите от PISA: Системата ни не превръща знанията в умения"}
{"url": "https://www.24chasa.bg/novini/article/7937577", "text": "Бони Холдинг e доказан партньор на Лидл България, с който веригата вече 9 години разработва качествени месни продукти под собствените марки Pikok, Baroni и линията Родна стряха. Производителят спазва високи изисквания за качество на продуктите и на целия производствен процес. Компанията подхожда иновативно в разработката на продуктите от линията „Родна стряха“ като намалява съдържанието на сол в част от тях, заменя изкуствените оцветители с естествени и създава серия месни деликатеси с българско месо „От собствената ферма“. Продуктите от собствена ферма се характеризират с това, че са произведени със суровини, които производителят добива сам, осигурявайки затворен цикъл на производство. По този начин се гарантира проследяемост от съставките до крайния артикул и се постига по-стриктен контрол и по-високо качество на продукцията. През 2018 г. Бони Холдинг реализира над 1,9 млн. лева оборот в търговската мрежа на Lidl в Европа, като основните продукти, които изнася, са бирени пръчици и биволска луканка. Бирените изкушения са част от постоянния асортимент на Lidl в Румъния, докато биволската луканка се изнася на акционен принцип и реализира впечатляващи обеми в Кипър, Дания, Ирландия, Германия, Швеция и Словения. През 2019 г. Бони Холдинг излиза на още един пазар от семейството на Lidl – Сърбия, където компанията е изнасяла пастет. Създаден преди 25 години, днес Бони Холдинг е една от най-големите фирми в българската хранителна индустрия, лидер в производството на свинско месо, и е сред най-утвърдените производители на месни продукти и колбаси. Компанията притежава собствени свиневъдни ферми, както и един от най-модерните месопреработвателни комплекси в Европа, които разполагат с технологични възможности за производство на неограничена продуктова гама месни продукти. Приготвена от ръчно пресовано месо, пълнена в естествено говеждо черво, покрита с естествено развила се плесен, която допринася да усетим вкуса на „старото време“ - неповторимият вкус на луканката се дължи на тайната рецепта, предавана от поколение на поколение в продължение на 100 години, съчетаваща естествени подправки, подбрани меса и влиянието на уникалната микрофлора, обусловена от географското разположение на Карлово. Произведен от прясно, незамразявано месо от собствената ферма, суджукът е със също толкова автентичен вкус. Специалната дишаща опаковка, позволява развиването на естествена благородна плесен и допринася за още по-добър вкус и качество.", "date": "2019.12.03", "title": "Любимите родни продукти извън България"}
{"url": "https://www.24chasa.bg/novini/article/7938202", "text": "Полярна мечка е била надраскана от неизвестни вандали, вероятно с черен спрей, като върху нея е изписано „Т-34“, според видеокадри, разпространени в социалните мрежи в русия. Т-34 е руски основен боен танк, който изиграва важна роля в победата на СССР над Германия във Втората световна война. Видеото е било разпространено във фейсбук от Сергей Каври, член на „Международния фонд за дивата природа“ (WWF) и по-късно разпространено в интернет. Каври заяви, че видеото е било разпространено от местни жители на руския североизточен Чукотски автономен регион, а учените, които работят и наблюдават местната фауна не може да са извършили подобно нещо, съобщи  . „Не знам детайлите за това в кой регион, град или район е било направено (видеото - бел.ред.)“, каза той. Учен от Института за биологичните проблеми на севера, Анатоли Кочнев каза, че е малко вероятно мечката да е била боядисана по този начин, ако не е била упоена преди това. Той добави, че написаното е много симетрично и няма как мечката да е можела да се движи по време на вандалския акт. Кочнев каза, че инцидентът може да се е случил в отдалечения руски регион Новая Земля, където по-рано екип от специалисти се наложи да упои бяла мечка, която е влизала в населени места в района. Кочнев добави, че може да отнеме седмици докато боята се измие от мечката и може да й причини проблеми, тъй като животното разчита на своя бял „камуфлаж“, за да ловува в снега. Ескпертите се опитват да установят произхода на видеото. В руските медии се спекулира, че този акт е свързан с общественото недоволство в северните части на Русия, в които хората са гневни, че се допуска бели мечки да идват толкова близо до населените места. През февруари 2019 г. беше обявено извънредно положение в региона на Новая Земля, тъй като десетки бели мечки се появиха в много градове и села. Тогава се появиха и видеоклипове, които показваха как животните се разхождат и разглеждат сгради в населени места в арктична Русия.", "date": "2019.12.03", "title": "Вандали написаха \"Т-34\" със спрей върху бяла мечка, учените я издирват (Видео)"}
{"url": "https://www.24chasa.bg/novini/article/7938291", "text": "По бул. „Патриарх Евтимий“ между бул. „Витоша“ и ул. „Княз Борис“ временно са обособени паркоместа с по-голяма дължина, като в тях е запазен габаритът за велоалея от бул. „Витоша“ до Петте кьошета, която ще се реализира догодина. Това е направено по изискване на Пътна полиция, за да се избегне оставането на нерегулиран участък от пътното платно (200 метра от бъдещата велоалея), в рамките на който може да възникне ПТП. По този начин при реализацията на велоалеята няма да е необходимо премаркиране и нараняване на новоположената асфалтова настилка, съобщиха от Столична община. Преди ден настилката в този участък беше възстановена и с нея е въведена новата организация на движение, която предвижда велоалея от южната страна и възможност за обособяване на бус лента. Догодина велоалеята по бул. „Патриарх Евтимий“ ще бъде изпълнена в целия участък от бул. „Витоша“ до Петте кьошета и това ще даде свързаност между велоалеите на бул. „Витоша“ и бул. „Прага“.", "date": "2019.12.03", "title": "Догодина свързват велоалеите на \"Витоша\" и  \"Прага\" в София"}
{"url": "https://www.24chasa.bg/novini/article/7938292", "text": "Гръцкият министър-председател Кириакос Мицотакис призова Европейския съюз да започне присъединителни преговори със Северна Македония и Албания през следващата година, като изрази несъгласие с решението на Франция да блокира процеса на разширение към Западните Балкани. Мицотакис зае тази позиция в интервю пред \"Файненшъл таймс\" преди срещата на НАТО в Лондон, предава БТА. Мицотакис определи ветото на френския президент Еманюел Макрон за отварянето на присъединителни преговори със Скопие и Тирана като грешка, която изрази надежда, че ще бъде поправена. На въпрос за руското влияние в Западните Балкани Мицотакис каза, че е обезпокоен и това е причината да мисли, че решението на Европейския съвет трябва да бъде преразгледано през 2020 г. Той призова френския президент да разглежда разширяването на ЕС към региона като геополитическа цел, както са направили неговите предшественици в Париж при присъединяването на Гърция преди няколко десетилетия. Гръцкият премиер изрази несъгласие и с думите на Макрон, че НАТО е в \"мозъчна смърт\". \"Съгласен съм, че Европа като цяло трябва да развие повече отбранителни способности, но отказът от НАТО като стълб на мира в периода след Втората Световна война отива твърде далеч за моя вкус\", каза Мицотакис. Той добави, че въпреки проблемите на Гърция с Турция предпочита да има възможност да ги дискутира в рамките на Алианса. Мицотакис обаче изрази категорична подкрепа за настояването на Макрон за реформа на еврозоната.", "date": "2019.12.03", "title": "Мицотакис не е съгласен с Макрон за Западните Балкани и НАТО"}
{"url": "https://www.24chasa.bg/novini/article/7937053", "text": "2019 година ще бъде една от трите най-топли години, регистрирани след 1850 г., се казва в изявление, публикувано от ООН на Конференцията по климата (COP25) в Мадрид.  Тази година ще обхване десетилетие на \"извънредна топлина\", станало време на горски пожари, суши и топлинни вълни. Между януари и октомври средната световна температура е с около 1,1 градуса по Целзий по-висока, отколкото в периода 1850-1900 г., сочат данни на Световната метеорологична организация. Поради това 2019 г. е на второ или трето място след най-горещата година - 2016 г. - чиито високи температури тогава допринесоха за природния феномен на Ел Ниньо, предаде \"Канал 3\".  Десетилетието 2010-2019 г. \"абсолютно сигурно\" ще бъде най-горещото, регистрирано някога, твърдят от Световната метеорологична организация.", "date": "2019.12.03", "title": "2019 година една от трите най-топли от 1850 г. досега"}
{"url": "https://www.24chasa.bg/novini/article/7937083", "text": "САЩ са взели под контрол нефтените находища в Сирия, за да победят терористичната групировка „Ислямска държава“ (ИД) и сега могат да правят с петрола каквото си поискат. Това заяви президентът на САЩ Доналд Тръмп след срещата с генералния секретар на НАТО Йенс Столтенберг преди срещата на върха на Алианса в Лондон, предава ТАСС, цитирани от  . „ИД се опитаха да запазят контрола над нефта, а сега ние го контролираме изцяло. Казано честно, ние имаме голяма подкрепа от множество различни хора. Като цяло, единствено нашите военни, които остават на тази територия, охраняват петрола. Нефтът е в нас и можем да правим с него каквото си поискаме“, заяви Тръмп.", "date": "2019.12.03", "title": "Тръмп: Сирийският нефт е в нас и ще правим с него каквото си поискаме"}
{"url": "https://www.24chasa.bg/novini/article/7937042", "text": "Според данни на Евростат, публикувани през ноември, за периода 2015-2017 г. полицията в ЕС е регистрирала средно по 697 000 автомобилни кражби на година. Това показва значителен спад от 29% в сравнение с периода 2008-2010 г. (когато средно на година са изчезвали 983 000 коли). През последните десет години има спад на автомобилните кражби в повечето страни членки на ЕС, показват данни на Евростат. Данните на Евростат показват и в кои страни от ЕС са отчетени най-високи нива на автомобилни кражби, като се взема предвид не тоталният брой на откраднатите коли, а броят на кражбите на 100 хиляди жители. За периода 2015 до 2017 г.най-високо е нивото на автомобилните кражби в Люксембург (328 кражби на 100 000 жители). Вижте топ 10 на страните с най-високо ниво на автомобилни кражби в ЕС: Люксембург (328 кражби на 100 000 жители)Гърция (269)Италия (257)Швеция (256)Франция (247)Чехия (238)Англия и Уелс (167)Холандия (146)Белгия (132)Финландия (123) Най-малко кражби на автомобили в ЕС се отчитат в Словакия и Естония (по 31 на 100 хил. души), Хърватия (20), Румъния (15) и Дания (4). За щастие този път България не е в челните позиции на тази негативна класация, и заема 21 място. Данните показват, че през посочения период в България са крадени по 45 автомобила на 100 000 души, което е около 3 200 коли средно на година спрямо цялото население на страната. Тези показатели нареждат България на 21 място в ЕС.По негативен показател страната ни заема 21 място е ЕС.", "date": "2019.12.03", "title": "Вижте къде в ЕС крадат най-много коли"}
{"url": "https://www.24chasa.bg/novini/article/7937087", "text": "Говорителите отбелязаха, че в институциите на ЕС има приемственост и смяната на ръководствата им няма да доведе до различен подход. ЕК ще продължи стъпките, предприети спрямо Чехия, докато процедурата приключи. Процесът продължава и засега се движи в обичайното си русло, добавиха говорителите. Те вчера потвърдиха, че проверката срещу чешкия премиер Андрей Бабиш е приключила, без да опровергават съобщенията, че той е уличен в конфликт на интереси. По въпроса с Малта бе съобщено, че вчера зам.-председателят на ЕК Вера Юрова е разговаряла с малтийския правосъден министър Оуен Боничи. Тя е изразила загриженост и е настояла разследването на покушението срещу журналиста Дафне Галиция да приключи без политическа намеса. Според Юрова остава още работа по изпълнението на препоръките на ЕК, свързани с този случай. Говорителят добави, че \"засега сме тук\", попитан дали проблемът с Малта не е постоянен и не налага задействането на чл. 7 за лишаване на страната от право на глас в общностните институции. Съветът на ЕС съобщи по-рано днес, че следващата седмица предстои ново заседание по процедурата по чл. 7, задействана срещу Унгария и Полша. Предвижда се министрите да се запознаят с хода на преговорите с Варшава и да изслушат изложение от страна на Будапеща. /", "date": "2019.12.03", "title": "ЕК засега не вижда повод да задейства чл. 7 срещу Чехия или Малта"}
{"url": "https://www.24chasa.bg/novini/article/7936374", "text": "По четене и математика българските ученици продължават да са на ниско ниво, а по природни науки резултатът им пада, отчита международното изследване на Организацията за икономическо сътрудничество и развитие PISA. Това стана ясно при представянето на резултатите в министерството на образованието. По четене точките са били 432 точки през 2015 г., сега са 420. Разликата не е статистически значима. По отношение на четенето PISA и ОИСР ни слага в група със стабилни резултати по четене от началото на провеждане на изследването, обясни Неда Кристанова, шеф на Центъра за оценяване в предучилищното и училищното образование към МОН. По математика през 2015 г. сме имали 441 точки, а миналата година - 436. Най-зле сме по природни науки, където през 2015 г. 15-годишните ученици са имали 446 точки, а през 2018 г. - 424. Тук има статистическа значима разлика. В група държави сме, където се наблюдава тенденция надолу, обясни Кристанова. В изследаването са се включили 6900 ученици, родени през 2002 г. Повечето от тях са 9-класници. Проведено е между 10 април и 18 май миналата година. На първите места и този път азиатски държави. Китай 555 точки, следва Сингапур с 549 точки. Следва Макао с 30 точки по-малко. По-напред е отишла Естония с 523 точки и е изпреварила Финландия. \"Резултатите не са изненадващи, но са и разочароващи заради усилията на системата, които се повишиха в последните години, заради много промени и инвестиции, които бяха направени. Очевидно е необходимо повече време. Това, което правим, трябва да го правим по-дълго време, по-бързо и по-ефективно\", коменти,а министърът на образованието Красимир Вълчев. Проблемът според него е в трансформирането на знания в умения. Това ни показват и резултатите в PISA, каза министърът. Според него факторите, които трябва да се подобрят са учебните програми, учителите трябва да променят методите си на преподаване, трябват да има повече мотивирани учители, както и повече учебни часове. Трябва да се мотивират учениците за повече учене. Министерството ще насърчава с програми по иновации в училищата и обмяна на добри практики. Като влияние на външни фактори за ниските резултати Вълчев посочи самата промяна в профила на учениците. Учениците, при които в семействата липсва отношение към образованието, се увеличават. По думите му преподаването трябва да по-малко енциклопедично и да е по-практично насочено, с обучение за придобиване на повече умения. Още от догодина ще има промени в външните оценявания, като в тестовете ще бъдат включени повече въпроси, които оценяват уменията. За 10-и клас пък се обмисля въвеждането на интегрален тест.", "date": "2019.12.03", "title": "15-годишните слаби по природни науки"}
{"url": "https://www.24chasa.bg/novini/article/7937118", "text": "Климатичната активистка Грета Тунберг пристигна днес в Европа. Яхтата й акостира в пристанището на Лисабон след триседмично плаване през Атлантика с платноходен катамаран, предаде Асошиейтед прес. От португалската столица Тунберг ще продължи към съседна Испания, за да участва в климатичната конференция на ООН в Мадрид. Пристигането й съвпадна с публикуването на нов научен доклад, според който има все повече доказателства, че светът става все по-топъл. През сегашното десетилетие вероятно ще бъде регистриран нов температурен рекорд, отбелязва АП. Тунберг пристигна от САЩ, пътувайки на 15-метровата яхта \"Ла Вагабонде\" на австралийско семейство. Корабът се движи с възобновяема енергия, използвайки слънчеви батерии и хидрогенератори за енергийните си нужди. Чилийската министърка на околната среда Каролина Шмит приветства ролята на Тунберг в привличането на вниманието към заплахата от климатичните промени. Шведската тийнейджърка е \"лидер, който успя да промени сърцата на много млади хора и много хора по целия свят\", заяви Шмит на конференцията в Мадрид. Очаква се в Лисабон Тунберг да се срещне с местни лидери и други активисти. Представители на шведската активистка заявиха, че не могат да потвърдят кога тя ще замине за Мадрид, намиращ се на 600 км на изток.", "date": "2019.12.03", "title": "Грета Тунберг пристигна в Европа с яхта за климатичната конференция"}
{"url": "https://www.24chasa.bg/novini/article/7937134", "text": "Наложиха ефективно наказание от 7 месеца „лишаване от свобода“ спрямо Сергей В, съобщиха от пресцентъра на прокуратурата. Той е признал вината си за това, че на 12.05.2019 г. в с.Тенево, обл. Ямбол, се заканил с убийство на жена от същото село, опирайки нож до врата на пострадалата и изричайки думите „Ще те убия“, като това заканване би могло да възбуди основателен страх за осъществяването му – престъпление по чл.144, ал.3, вр. чл.1 от НК. Споразумението, което е одобрено от Районен съд – Ямбол, е окончателно и има сила на влязла в законна сила осъдителна присъда.", "date": "2019.12.03", "title": "7 месеца затвор за мъж, заплашил жена си с убийство в Ямболско"}
{"url": "https://www.24chasa.bg/novini/article/7937139", "text": "Към 13 ч. вчера, на ул. \"Княз Борис І\" в Първомай, лек автомобил \"Опел\" блъснал пресичащо на пешеходна пътека 9-годишно дете. След преглед в пловдивска болница то е освободено за домашно лечение с охлузни рани по тялото. Водачът на колата, на 44 години, е тестван с дрегер, резултатът е отрицателен, предаде  . Съставен му е акт за установеното административно нарушение.", "date": "2019.12.03", "title": "Кола блъсна 9-годишно дете на пешеходна пътека в Първомай"}
{"url": "https://www.24chasa.bg/novini/article/7937119", "text": "Днес около 15 ч ще бъде възстановено движението за всички превозни средства по ремонтираното мостово съоръжение над река Джерман при 62-ри км на АМ \"Струма\", съобщиха от АПИ. Ремонтно-възстановителните дейности завършват близо месец по-рано от предвиденото, с което се осигурява нормалното преминаване в засегнатия участък край Дупница преди откриването на ски сезона в Банско и предстоящите коледни празници. На 13 август пожар, предизвикан от леснозапалими материали, складирани неправомерно в сервитута на съоръжението, нанесе конструктивни повреди на съоръжението. Бяха засегнати носимоспособността и експлоатационното му състояние. Неотложните аварийно-ремонтни работи започнаха веднага след като беше одобрен изготвеният проект за реконструкция на съоръжението. Възстановени са засегнатите от пожара 17 колони, 2 ригела и 3 крайни греди. За да се укрепи конструкцията на съоръжението, е отстранен до здраво компрометираният от високата температура бетон на засегнатите стълбове и е положен торкретбетон (пръскан бетон). Изградени са нови бетонови кожуси на пострадалите елементи. Ремонтирани са отводнителите и засегнатите лагери, подменена е дилатационната фуга на моста. Възстановени са тротоарни блокове. Строително-монтажните работи са изпълнени от \"ГБС– Инфраструктурно строителство\" АД. Стойността на инвестираните средства е близо 1,8 млн. лв. с ДДС. Строителният надзор е изпълнен от \"Пътинвест инженеринг\" АД. Стойността на техния договор е 60 000 лв. с ДДС. Припомняме, че веднага след пожара Агенция \"Пътна инфраструктура\" внесе сигнал в Районната прокуратура – Дупница срещу собственика на предприятието \"Феникс Дупница\" ООД, направил нерегламентираното сметище и предизвикало пожара. Сега, след завършване на аварийно-възстановителните дейности, агенцията ще предяви иск към него за възстановяване на сумите, вложени в ремонта на съоръжението.", "date": "2019.12.03", "title": "Приключи ремонтът на изгорелия мост на \"Струма\" край Дупница"}
{"url": "https://www.24chasa.bg/novini/article/7937208", "text": "По внесен обвинителен акт на Районна прокуратура – Ямбол, съдът наложи ефективно наказание спрямо Валентин Б. Той е признат за виновен за това, че за времето от 15.00 ч. до 15.35 ч. на 30.05.2016 г. от апартамент в гр. Ямбол, чрез използване на техническо средство, е отнел чужди движими вещи (накити, часовници, мобилен телефон, пари и др.), всичко на обща стойност 56 330 лева – престъпление по чл.195, ал.2, вр.ал.1, т.4, вр. чл.194, ал.1 и чл.54 от НК, съобщиха от пресцентъра на прокуратурата. Присъдата на Районен съд – Ямбол е потвърдена от Окръжния съд в града и е окончателна.", "date": "2019.12.03", "title": "Пет години затвор за обирджия, откраднал вещи за над 56 хил. лева в Ямбол"}
{"url": "https://www.24chasa.bg/novini/article/7937244", "text": "Италианската банка „Уникредит“ ще съкрати 8000 служители и ще затвори 500 клона от края на 2019 г до края на 2023 г. Това се казва в стратегическия план на финансовата институция. В края на третото тримесечие броят на служителите на банката е 84,6 хиляди. Изхождайки от тази цифра, щатът ще бъде намален с почти 9,5%. Според новия план на банката, общите й разходи ще достигнат 10,2 милиарда евро през 2023 г. „Уникредит“ отбелязва, че непрекъснатата оптимизация на работата, подкрепена от увеличаването на инвестициите в IT, ще позволи брутна икономия в Западна Европа в размер на 1 милиард евро, предаде  . „Тази икономия ще бъде достигната отчасти за сметка на съкращаването на щата с около 8000 души в течение на планирания период. В резултат на продължаващата оптимизация на клоновата мрежа в периода от 2019 до 2023 г. ще бъдат затворени около 500 офиса“, се казва в документа, цитиран от РИА „Новости“ и ПРАЙМ. В посочения период банката планира да изкупи обратно акции в размер на 2 милиарда евро. „Уникредит“ прогнозира, че благодарение на увеличаването на клиентската си база в Европа приходите през 2023 г. ще достигнат 19,3 милиарда евро при ежегоден ръст от 0,8%, а чистата печалба преди отписванията ще възлезе на 5 милиарда долара. Банковата група „Уникредит“ работи в 18 държави, сред които и България.", "date": "2019.12.03", "title": "„Уникредит“ уволнява 8000 служители и затваря 500 клона"}
{"url": "https://www.24chasa.bg/novini/article/7937209", "text": "Подозрения в корупция тегнат върху близки до Хуан Гуайдо депутати, което отслабва допълнително стратегията на лидера на венецуелската опозиция за сваляне от власт на президента социалист Николас Мадуро. В публикувано в неделя разследване венецуелският информационен сайт Armando.info твърди, че девет подкрепящи Хуан Гуайдо опозиционни депутати са се намесили в полза на колумбийския шеф на фирма Карлос Лискано. Лискано е свързан с програмата КЛАП, създадена от правителството на Николас Мадуро за доставяне на храна на много ниски цени на най-нуждаещите се. Според Armando.info той е в услуга на други двама колумбийски предприемачи, Алекс Сааб и Алваро Пулидо, които са обект на американски санкции за раздуване на цените на вносни хранителни продукти за КЛАП. Американското правосъдие обвинява двамата мъже в пране на пари от КЛАП. Според разследването на Armando.info заподозрените в корупция опозиционни депутати се свързали с колумбийските и американските власти и ги помолили да проявят снизхождение към Карлос Лискано, като заявили, че той нямал нищо общо с незаконните дейности на Алекс Сааб и Алваро Пулидо. \"Няма да допусна корупцията да застраши всичко, което сме пожертвали\", реагира Хуан Гуайдо в Туитър. \"Корупцията не може да се толерира\", заяви той на пресконференция, на която обяви създаването на парламентарна анкетна комисия. Тези подозрения към посветили се на каузата му депутати обаче нанасят нов удар на неговата стратегия. В качеството си на председател на еднокамарния парламент, където опозицията има мнозинство, Хуан Гуайдо на 23 януари се обяви за изпълняващ длъжността президент. Той смята, че президентските избори от 2018 г., с които Николас Мадуро се задържа на власт, са били опорочени от измами. Хуан Гуайдо е признат за и. д. президент от петдесетина държави, сред които САЩ, и от януари казва, че използва всички средства, за да постигне целите си. През април той напразно призова армията да се разбунтува, но генералите останаха верни на Николас Мадуро, който освен това се радва на подкрепата на Куба, Русия и Китай. Демонстрациите против Мадуро - едно от най-използваните от Гуайдо средства за натиск над властите - загубиха импулс. Последният му голям призив за протести на 16 ноември събра едва няколко хиляди души в Каракас, а в началото на годината в тях се включваха десетки хиляди венецуелци. Проститутки и алкохол Подозренията в корупция към обкръжението на Гуайдо не идват само от Armando.info. В петък опозиционерът уволни Умберто Калдерон Берти, дипломатическия си представител в Колумбия - една от страните, които признават Хуан Гуайдо за и. д. президент. Калдерон Берти от своя страна обвини обвини пратеници на Хуан Гуайдо, че са използвали неправомерно финансови средства, предназначени за 148 венецуелски войници, които дезертираха в Колумбия в началото на февруари. \"Колумбийските власти се свързаха с мен и ми показаха документи, в които се говореше за проститутки, алкохол, куп злоупотреби\", заяви пред журналисти Калдерон Берти, без да посочва имена. Той също така подчерта, че самият Хуан Гуайдо не е замесен във финансови злоупотреби. В събота вечерта опозиционният депутат Фреди Суперлано обяви в писмо до Хуан Гуайдо оставката си от председателството на анкетната комисия по финансовите дела на парламента, за \"да улесни разследването\". В същото време основните опозиционни партии, включително \"Народна воля\" на Хуан Гуайдо, изключиха от парламентарни комисии петима свои депутати, чиито имена се появиха в статията на Armando.info. Тези подозрения в скандали обаче накърняват образа на Хуан Гуайдо, който е обявил за свой приоритет борбата срещу корупцията на режима. \"Още е рано да се прави оценка на въздействието\" на тези разкрития, заяви Феликс Сеихас, директор на социологическия институт Делфос. \"Но колкото повече Гуайдо губи обществена подкрепа, толкова по-вероятно става да бъде атакуван\", добави той. На 5 януари изтича срокът на мандата на Гуайдо като председател на парламента, а той се обяви за и. д. президент именно въз основа на тази длъжност. Макар и в парламента да има известен консенсус той да запази поста си, някои по-малки групи открито критикуват стратегията му за сваляне на Николас Мадуро. Други пък започнаха преговори с държавния глава. (От БТА)", "date": "2019.12.03", "title": "Във Венецуела тегнат подозрения в корупция върху близки до Хуан Гуайдо депутати"}
{"url": "https://www.24chasa.bg/novini/article/7937276", "text": "Астролог от Русия дешифрира предсказание на Мишел Нострадамус за 2020 г., което звучи повече от невероятно. Според Дмитрий Зима в предсказанията на големия френски пророк има строфи, в които се говори за обединение на републики, влизали в състава на бившия Съветски съюз, съобщава  . Процесът трябвало да започне още през следващата година. По думите на изследователя, през 2020 г. ще започне началото на “новия Златен век”, по време на който ще бъдат изтрити границите между държавите. Преди това обаче бившите съюзни републики отново ще се обединят. Астрологът е направил предсказание и за Китай. Според него ролята на тази държава в бъдеще събитията няма да бъде толкова голяма, въпреки нарастващата му финансова и политическа мощ. По думите на Зима, в предсказанията на Нострадамус има ясни индикации за нарастващ конфликт между англосаксонците и руснаците. В крайна сметка тази конфронтация ще определи бъдещето на цялото човечество. Освен това ролята на Европа в този конфликт е толкова малка, че няма да може да повлияе на него по никакъв начин. Оказва се, че следващата година ще определи бъдещето на целия свят. Някои изследователи смятат, че конфликтът между Русия и Великобритания вече се усеща на дипломатическата арена. Единствено продължителният процес на излизане на страната от ЕС не позволява този конфликт да се разгори още повече.", "date": "2019.12.03", "title": "Пророчество на Нострадамус: 2020 г. ще определи бъдещето на света"}
{"url": "https://www.24chasa.bg/novini/article/7937287", "text": "\"Много спекулации се чуха относно случващото се с язовир \"Студена\". Искам да уточня, че ремонтът на язовирната стена приключи още през 2018 г. Не са източвани количества вода през лятото, за да се ремонтира стената. Търсят се варианти обаче за допълнителна модернизация на съоръжението\", обясни Аврамова. На въпрос дали ще бъде намален водният режим от първоначално планираните четири месеца, министър Аврамова обясни, че се прави всичко възможно и ако количествата в язовира го позволят, ще бъде възстановено възможно най-бързо непрекъснатото водоподаване. Министърът разкритикува и съществуващия в момента воден режим като недостатъчно ефективен. По думите ѝ, заради честото спиране на водата се получават чести аварии и не е ясно колко ефективно се пести вода и какви са загубите заради възникналите аварии.", "date": "2019.12.03", "title": "Аврамова: Не е източвана вода от язовир \"Студена\" за ремонт на стената"}
{"url": "https://www.24chasa.bg/novini/article/7937352", "text": "Протестите в Иран стават елемент от израелската стратегия за противодействие срещу \"иранската заплаха\". Израелски издания разкриват подробности от план, предложен от новия министър на отбраната на Израел Нафтали Бенет. Той предвижда еврейската държава да засили ударите по ирански обекти в Сирия, докато \"режимът на аятоласите\" е зает да се бори с демонстрантите. От изявленията на Бенет става ясно, че Израел дори може и сам да подкрепи протестните действия в Иран. За представения от Нафтали Бенет нов план за борба с иранското присъствие в Сирия съобщи порталът Ynet. Министърът бе назначен временно на поста от премиера Бенямин Нетаняху, но изглежда има желание да се закрепи на него. За това поне говорят новите порядки, които въвежда. В деня, когато Бенет официално пое длъжността, Армията за отбрана на Израел (ЦАХАЛ) атакува високопоставени представители на палестинската групировка Ислямски джихад не само в Газа, но и на сирийска територия. А съвсем наскоро шефът на отбранителното ведомство заяви, че израелските военни вече няма да предават на палестинците телата на убитите, независимо какви възгледи са имали. Промените вече засегнаха и стратегията на Израел в Сирия. В разговор с израелския военен елит Бенет съобщи, че занапред еврейската държава няма да поставя акцент върху възпирането на проиранските сили в съседната страна. Вместо това министърът смята да използва по-интензивно нападателния капацитет на Израел, за да сложи край на иранското военно присъствие в Сирия. Моментът е най-подходящ за целта, убеден е Бенет. Протестите в Иран, а също така в Ливан и Ирак (и в двете страни има иранско влияние) създават за Техеран цял \"прозорец от проблеми\", казва министърът. Според него, вместо да изчакват, докато иранците наближат Голанските възвишения, израелците трябва сами да ги да атакуват. Нито САЩ, нито Русия няма да свършат тази работа, преразказва Ynet думите на Бенет. Израелският министър на отбраната демонстрира без притеснение, че не е безразличен към протестите в Иран, избухнали заради вдигането на преференциалните цени на бензина. Миналия уикенд Бенет призова програмистите от цял свят да подпомогнат иранския народ в преодоляването на забраните за използване на социалните мрежи. Ограниченията, както знаем, бяха въведени на фона на демонстрациите срещу поскъпването на горивата. \"Колко ли трябва режимът да се страхува от своя народ, за да отреже достъпа му до Фейсбук, Туитър и другите социални мрежи? - запита министърът във видеообръщение. - Затова ми хрумва една щура идея. Какво ще стане, ако всички техничари по света, било то израелци, араби, иранци, американци, европейци или други, се обединят в името на една цел: да помогнат на многострадалния ирански народ да получи достъп до социалните мрежи?\" По думите на Бенет всеки може да даде своя принос - от професионалния инженер в сферата на изкуствения интелект до любителя, прекарващ свободното си време в своя гараж. \"Обадете се на способни приятели, вземете си енергийни напитки и програмирайте цяла нощ, за да направите невъзможното\", призова израелският министър. В своя клип той нарече иранците \"добри и почтени\" хора, заслужаващи основните права, гарантирани в демократичните държави: \"Заедно можем да покажем на персийците и на иранската диктатура, че властта на хората е по-силна от хората на власт\". Призивът бе издържан в нова стилистика, при все че изявленията от този род помагат на иранската пропагандна машина да засили образа на външния враг, ужким стоящ зад протестите. Миналия уикенд темата бе подета от началника на иранския Генщаб Мохамад Хосейн Багери, заявил, че антиправителствените акции в Ислямската република се дължат на заговор. \"През първите 24 часа онова, което правеха хората (по улиците на иранските градове, бел. изд.), бе нормален протест, но някои излязоха на улиците, за да подкопаят и разрушат сигурността на страната\", каза той. Според военачалника е неестествено една мирна демонстрация да се превърне в насилствена акция. Багери изтъкна, че забраната да се използват интернет ресурси в Иран е спомогнала да се предотврати паниката и разпространението на фалшиви новини. Колкото и смели да са плановете на Бенет, има причина да се съмняваме, че стратегията му ще се реализира изцяло. Това е скептицизмът на израелския военен елит, според който еврейската държава просто не е готова за пълномащабна война с Иран. При евентуални бойни действия срещу проиранските формирования може да се стигне дотам, че срещу Светите земи да бъдат изстрелвани по хиляда ракети дневно, предупреждават военните. Националната система за противоракетна отбрана може да не се справи с такъв натиск. Преди няколко месеца командващият тиловата служба на ЦАХАЛ генерал-майор Тамир Ядай заяви: \"Врагът е разработил концепция, според която нападенията ще се използват не само за терор и сплашване, но и за да парализират израелския тил и да нанасят щети на системата за противовъздушна отбрана.\" Както сочи миналогодишният доклад на Еврейския институт за изследвания в областта на националната сигурност на Америка (JINSA), ракетният арсенал на ливанската групировка Хизбула, иранска креатура, може да възлиза на 120 000 до 140 000 единици. Въпреки че по-голямата част от тези запаси представляват ракети с малък обсег, според Израел \"Партията на Бога\" разполага сега с достатъчно ресурси, за да държи под прицел цялата територия на еврейската държава. Освен това през последните години Иран положи много усилия, за да повиши точността на своите ракети. Експерти на JINSA предупреждават, че евентуален конфликт в Северен Израел може да има катастрофални последици и за местните жители, и за инфраструктурата на еврейската държава. /БТА/", "date": "2019.12.03", "title": "Израел търси съюзници сред протестиращите в Иран"}
{"url": "https://www.24chasa.bg/novini/article/7937372", "text": "Двама почерпени водачи и един, качил се зад волана след употреба на наркотици, са били задържани от полицаите при проверки – съобщават от Областната дирекция на МВР-Добрич. На 2 декември, около 21:40 ч. в град Генерал Тошево е спрян за проверка лек автомобил „Фолксваген” с добричка регистрация, управляван от 23-годишен мъж от село Кремена. При извършената проверка за употреба на алкохол с техническо средство, цифровата индикация отчита наличието на 1,86 промила в издишания от водача въздух. Задържан е за 24 часа. Около 21:45 ч. в град Добрич е спрян за проверка лек автомобил „Ланчия” с добричка регистрация, управляван от 43-годишен мъж, известен на МВР. При извършената проверка за употреба на алкохол с техническо средство, цифровата индикация отчита наличието на 1,93 промила в издишания от водача въздух. При извършената справка в информационните масиви на МВР е установено, че водачът на МПС е неправоспособен. Задържан е за 24 часа. Около 22:15 ч. в град Добрич е спрян за проверка лек автомобил „БМВ” с добричка регистрация, управляван от 24-годишен мъж, известен на МВР. При последвалата проверка на водача на автомобила за употреба на наркотични и упойващи вещества, тестът отчита положителен резултат за употребата на метамфетамин. Задържан е за 24 часа.", "date": "2019.12.03", "title": "Пияни и дрогирани сядат зад волана в Добричко"}
{"url": "https://www.24chasa.bg/novini/article/7935989", "text": "Честит рожден ден, ГЕРБ! Благодаря на всеки един от вас за усилията и отдадеността. За 13 години получаваме доверието на българските граждани 13 пъти. Това доверие не ни главозамайва, а ни мотивира да сме още по-близо до хората и проблемите им. Затова хората ни вярват. С годините обаче растат и критериите им към нас. Това изисква да сме по-добри с всеки изминал ден. В партията винаги е имало и ще има място за честни и трудолюбиви хора. Това написа във фейсбук премиерът Бойко Борисов.  През годините доказахме, че сме си научили уроците. Всеки, който преминава моралните стандарти в партията, понася своите последствия, без значение на каква позиция се намира. Като демократична партия ние изцяло се доверяваме на гласа на хората. Те ясно показаха на местните избори къде се управлява безпринципно. Затова където трябваше направихме промени, реформирахме цели структури. Вярваме, че промените са за добро и новите лица в партията ще я отворят още повече към гражданите. Затова Политическа Партия ГЕРБ я има - да сме близо до хората, да вземаме присърце проблеми им и да ги решаваме. 13 години ГЕРБ е алтернатива на рухналата банкова система, спрените европейски пари и съсипаната икономика. За разлика от тези преди нас ние харчим само толкова, колкото изкарваме. За поредна година вдигаме с 10% доходите. Ударното модернизиране на инфраструктурата в цялата страна и добрите условия за бизнес привиличат инвеститорите, строят се заводи и в тях се дават европейски заплати. На пенсионерите за осма поредна година даваме коледни и великденски надбавки. Също така увеличаваме и месечните им възнаграждения. Благодаря още веднъж на хората за вярата в нас и за простените грешки. Най-добрият начин да им се отплатим е с работа, работа, работа.", "date": "2019.12.03", "title": "Борисов на 13-ия рожден ден на ГЕРБ: Доказахме, че сме си научили уроците"}
{"url": "https://www.24chasa.bg/novini/article/7936101", "text": "Проучване в Китай показва, че повечето ученици от началните и средни училища имат интерес към извънкласното четене, но много от тях нямат време за него, съобщава \" \".  В анкетата се включиха над 30 000 ученици от началните и средни училища в 30 китайски провинции. Резултатите показаха, че 90,4% от допитаните имат желание да четат извън часовете, а 82%, че разполагат с изобилие от материали за това. Въпреки това обаче близо 70% от учениците отделят по-малко от един час на ден за четене, а 19,6% по-малко от 30 минути. Броят на учениците с по-малко от един час свободно време за четене на ден се увеличава с възрастта. Китайски експерти твърдят, че учениците трябва да разполагат с достатъчно време за извънкласно четене, а училищата трябва да провеждат систематични проучвания и да предоставят ефективни инструкции относно методите за четене.", "date": "2019.12.03", "title": "Китайските ученици жадуват за повече свободно време за извънкласно четене"}
{"url": "https://www.24chasa.bg/novini/article/7936130", "text": "Апелативният специализиран съд не разгледа днес мярката за неотклонение на собственика на „ТАД Груп” Иван Тодоров. Заседанието е отложено за 5 декември. В съда днес не се яви обвиняемият. Тодоров, който е обвинен в подбудителство за кибертероризъм за атаката срещу НАП, се намира в ареста с най-тежката мярка за неотклонение от лятото досега. Освен това другото му обвинение е за организирана престъпна група с користна цел, на която е ръководител. В нея участници са търговският директор на фирмата Георги Янков и служителят Кристиян Бойков. През юли базите с лични данни на НАП бяха пробити от хакери и ЕГН-та, имена и адреси на 5 милиона българи бяха откраднати. В края на месец август Комисията за защита на личните данни глоби Националната агенция по приходите с 5,1 млн. лв. НАП оспори наказателното постановление. В парламента беше създадена Временната комисия за проверка на източването на данните от приходната администрация.", "date": "2019.12.03", "title": "Заседанието срещу собственика на \"ТАД Груп\" продължава на 5 декември"}
{"url": "https://www.24chasa.bg/novini/article/7936167", "text": "Бившият областен управител на София Росен Малинов вече е депутат. Той влиза в червената група на мястото на Стефан Данаилов. Малинов се закле в началото на днешното заседание. Депутатите почетоха с минута мълчание паметта на проф. Любен Корнезов, който почина в събота. Той бе един от стожерите на парламентаризма, заяви Крум Зарков. Проф. Корнезов си отиде, но вярваме, че поведението му ще остане за винаги пример за нас и тези след нас, допълни соцдепутатът. Поклон пред паметта му, каза парламентарната шефка Цвета Караянчева. Предстои депутатите да гласуват новия социален министър Деница Сачева.", "date": "2019.12.03", "title": "Бившият областен управител на София Малинов влезе в БСП на мястото на Ламбо"}
{"url": "https://www.24chasa.bg/novini/article/7936169", "text": "Да отпаднат част от хората на публични длъжности, които декларират конфликти на интереси пред КПКОНПИ. Това предложи главният прокурор Сотир Цацаров по време на изслушването си като кандидат за председател на комисията по време на изслушването си в парламента. Според него няма как да се проверят толкова много декларации и механизмът за това не работи. Сотир Цацаров и депутатът Симеон Найденов представиха концепциите си за работата на КПКОПНИ ако бъдат избрани на поста. Например всички общински съветници в страната декларират конфликти на интереси. Нужно е радикално решение. Това да са поне тези от столицата, големите областни градове или населени места с до определен брой жители\", каза Цацаров в отговор на един от въпросите. Той обърна внимание и на още един проблем сега. \"Лицата, които са в брак са осветени - декларират всичко на съпругата си. Ако съжителстват, също, но само с едно попълване на квадратче могат да не дадат съгласие декларираното да се публикува. А тези, които са във фактическа раздяла - не декларират нищо. Това трябва да се промени\", каза Цацаров. На въпрос от \"Правосъдие за всеки\" дали ще запази Антон Славчев като негов заместник Цацаров отговори, че ако бъде избран той ще довърши мандата с настоящия състав на комисията. Депутатката от БСП попита Цацаров дали познава законопроекта за КПКОНПИ, внесен от тях. Той отговори, че го е прочел, но не е съгласен с много от разпоредбите в него.", "date": "2019.12.03", "title": "Цацаров: Хората с брак са осветени, тези във фактическо съжителство и в раздяла - не"}
{"url": "https://www.24chasa.bg/novini/article/7936064", "text": "Премиерът Бойко Борисов изпробва нов модерен автомобил. Във фейсбук профила си министър-председателят публикува видео, на което се вижда как тества модерен джип, чийто софтуер е измислен от българи. \"Представянето на революционния 3D i-Cockpit, произведен в България. Това е първият истински триизмерен клъстер в серийното автомобилно производство, внедрен в най-новите коли на Пежо\", пише премиерът. \"Темповете, с които се развива автомобилния сектор у нас, са много добри. В началото започнахме да шием седалки, табла, в последствие минахте на най-умното нещо, което може да се направи в един автомобил – електрониката, софтуера и хардуера. Това заявих по време на представянето на революционния 3D i-Cockpit, разработен в България, който имах възможността да тествам. Иновационният софтуер е създаден от българин. Съжалявам, че на фона на всичките негативни новини, които се изливат, българите не могат да се зарадват на това, че тези красиви дизайни се пишат от наши инженери\", написа Борисов във фейсбук.  По време на видеото стана ясно, че черна котка е минала по пътя. „Дано черната котка, която мина да е за добро“, каза по този повод говорителката му Севдалина Арнаудова, която се возеше на задната седалка.", "date": "2019.12.03", "title": "Борисов тества нов модерен автомобил (Видео)"}
{"url": "https://www.24chasa.bg/novini/article/7936183", "text": "Районен съд- Дупница наложи административно наказание глоба от 1000 лв. на подсъдимия Анжело М., на 45 години. В салон за красота в Дупница, Анжело М. е извършил акт на психическо насилие спрямо бившата си жена Ю. В. Той е нарушил забраната да доближава Ю.В. и обитаваното от нея жилище, месторабота, местата за личен отдих и контакти за срок от 18 месеца. Застанал на входната врата на салона, в който жената работи и е се развикал: \"Идвай! Това така няма да го оставя! Ще те прибера дома жива или умрела!\", с което не е изпълнил Заповед за защита от домашно насилие от 30 април 2019 г. Магистратите в Дупница пък осъдиха 61-годишния Илия И. за закана с убийство. На 12 юли 2017 година, в Дупница, той се е заканил с убийство на Н.Н., като му е казал: \"Са че те гръмнем и че те застрелям\". Илия получи 7 месеца условно с 3-годишен изпитателен срок.", "date": "2019.12.03", "title": "Мъж към бившата си: Ще те прибера дома жива или умряла"}
{"url": "https://www.24chasa.bg/novini/article/7936240", "text": "До края на декември работниците или служителите трябва да представят необходимите документи пред своите работодатели по основното трудово правоотношение, ако искат чрез тях да ползват данъчните облекчения за деца. Две са декларациите за ползване на данъчното облекчение за деца по чл. 22в и данъчното облекчение за деца с увреждания по чл. 22г от Закона за данъците върху доходите на физическите лица (ЗДДФЛ). Това съобщиха от Националната агенция по приходите. От миналата година не се изисква писмена декларация от другия родител, че той няма да ползва облекчението. Дадена е възможност двете облекчения – за деца и за деца с увреждания, да се ползват от двамата родители, когато доходите на единия не са достатъчни, за да ползва облекченията в пълен размер. В тези случаи разликата може да се ползва от другия родител чрез подаване на годишна данъчна декларация по чл. 50 от ЗДДФЛ. Данъчните облекчения не могат да се ползват чрез работодателя, ако родителят не е декларирал, че няма подлежащи на принудително изпълнение публични задължения, или че ще подава годишна данъчна декларация по чл. 50 от ЗДДФЛ. Най-лесният начин да се проверят дълговете към бюджета е като се направи справка на интернет страницата на НАП с безплатен персонален идентификационен код – ПИК, който може да се получи във всеки офис на НАП. Чрез работодател могат да се ползват и други видове данъчни облекчения. Данъчните облекчения за деца и за деца с увреждания за 2019 г. могат да се ползват по два начина. Първият начин е чрез работодателя по основното трудово правоотношение, който е задължен да извърши годишно облагане на доходите от трудови правоотношения на съответното лице, в срок до 31 януари 2020 г. В този случай е необходимо работникът или служителят да предостави на работодателя си декларацията по чл. 22в, ал. 8 от ЗДДФЛ (за данъчното облекчение за деца) и/или декларацията по чл. 22г, ал. 7 от ЗДДФЛ (за данъчното облекчение за деца с увреждания), както и останалите необходими документи, в срок от 30 ноември до 31 декември 2019 г. Вторият начин е с подаване на годишната данъчна декларация за 2019 г. – до 30 април 2020 г.", "date": "2019.12.03", "title": "До края на декември се ползват данъчни облекчения за деца чрез работодател"}
{"url": "https://www.24chasa.bg/novini/article/7936293", "text": "Гледах цифрите и картата на  . Голяма част от тези заводи съм откривал. В началото шиехме седалки, табла. В последствие минахме на най-умното нещо, което може да се направи в един автомобил - софтуера и електрониката. Притеснително е, че бяхме най-ниско по заплащане, но затова сме си виновни ние, десетилетие промотирахме България като най-евтината работна ръка. Темповете, с които това се наваксва са достатъчно добри. Има и много високи заплати в бранша.министър-председателят Бойко Борисов по време на представянето на революционния 3D i-Cockpit, разработен от „Вистеон България“.Това е първият истински триизмерен клъстер в серийното автомобилно производство, внедрен в най-новите коли на \"Пежо\". \"Навремето в един Мерцедес S-класа единственото, което правеха българите е да ходят да му подритнат гумата и да кажат \"Каква направа е това\". Преди месец открихме в Пловдив завод, който произвежда фаровете, мигачите, стоповете, в Димитровград са кабелите, в Русе са дистанционното управление и камерите около мерцедесите, а сега на най-специалната кола на Мерцедес ние сме направили най-важното. Съжалявам, че на фона на всички негативни новини, българите не могат да се зарадват, че този автомобил най-иноватиното е създадено пак от българи\", каза премиерът.  \"Ние сме готови за завод. Сигурен съм, че догодина ще имаме инвеститор. Няколко са големите компании, които се колебаят коя да дойде\", обяви премиерът Борисов. „В началото започнахме да шием седалки, табла, в последствие минахте на най-умното нещо, което може да се направи в един автомобил – електрониката и софтуера, хардуера“, заяви премиерът.  Премиерът отчете, че темповете, с които се развива автомобилния сектор у нас, са много добри и даде за пример новооткритите заводи за производство на автомобилни части и софтуер в Пловдив, Димитровград и Русе. Министър-председателят Борисов изтъкна и необходимостта от съвместната работа с университетите, за да има достатъчно квалифицирани инженери. „Съжалявам, че на фона на всичките негативни новини, които се изливат, българите не могат да се зарадват на това, че тези красиви дизайни се пишат от български инженери, технолози“, заяви премиерът Бойко Борисов. Той добави, че иновационният софтуер, представен днес, също е създаден от българин. „Вистеон Електроникс“ е водещият световен автомобилен доставчик на дигитални инструментални клъстери. Развойният център на „Вистеон Електроникс“ в София е най-големият за компанията в света. В него работят над 800 инженери, които разработват високотехнологичен софтуер с технологии за автомобилите на утрешния ден. Борисов обеща да докара в България Доналд Тръмп. При срещата им в Белия дом президентът на САЩ обеща, че ще направи всичко възможно да посети страната ни.     ", "date": "2019.12.03", "title": "Борисов: Сигурен съм, че догодина ще имаме инвеститор за голям автомобилен завод (Видео)"}
{"url": "https://www.24chasa.bg/novini/article/7936257", "text": "Равнището на турската инфлация отново достигна двуцифрена стойност през ноември след спад миналия месец, показват правителствени данни, огласени днес, предаде ДПА. Индексът при потребителските цени се е повишил до 10,56 процента на годишна база през ноември, съобщи Турският статистически институт, докато на месечна основа увеличението е от 0,38 процента. През октомври равнището на годишната инфлация спадна до рекордно ниско за последните три години ниво от 8,55 процента, информира БТА. Най-висока инфлация е регистрирана при алкохола и тютюневите изделия (43,35 процента). Силно са се повишили също цените на услугите в образованието, здравеопазването, хотелите и ресторантите.", "date": "2019.12.03", "title": "Турската инфлация отново достигна двуцифрени стойности"}
{"url": "https://www.24chasa.bg/novini/article/7936304", "text": "Руски учени представиха труп на праисторическо кученце, за което се смята, че е живяло преди 18 000 години, предаде Асошиейтед прес. Фосилите му са били открити във вечния лед в руския Далечен изток. Специалистите се натъкнали на тях миналата година в замръзнала земя близо до Якутск. Останките от животинката, включително козината, зъбите, мустачките и миглите й, са съхранени много добре, предаде БТА. \"Това кученце има крачета, козина и дори мустачки - каза експертът Николай Андросов по време на представянето на фосилите в Музея за мамути в Якутск. - Нослето му е видимо. Съхранени са и зъбите му.\" През последните няколко години руският Далечен изток даде възможност на учените да изследват фосили от редица древни животни. Тъй като вечният лед там се топи вследствие на климатичните промени, се откриват все повече останки от вълнисти мамути, кучета и други животни. Често на находките попадат търсачи на мамутски бивни.", "date": "2019.12.03", "title": "Куче на 18 000 години - съвършено запазено във вечния лед на Сибир (Видео)"}
{"url": "https://www.24chasa.bg/novini/article/7936349", "text": "Форумът на НАТО в Лондон е и важен шанс за България да се утвърждава като фактор на стабилността в Югоизточна Европа и да отстоява своя национален интерес. Това заяви пред журналисти президентът Румен Радев във връзка с предстоящото си участие в Срещата на върха на НАТО в Лондон днес и утре. България не трябва да пропуска историческата възможност да охранява въздушното пространство на Република Северна Македония, заяви Радев. Докато отлагахме разговорите с Република Северна Македония на тази тема за \"светлото бъдеще\", когато ще имаме ескадрила нови самолети, Гърция сключи споразумение за тази мисия. И то при положение, че с днешните наши възможности можем да изпълняваме напълно пълноценно тази задача, без никакви допълнителни разходи, защото тя се носи от базата за постоянно базиране - \"Граф Игнатиево\", посочи президентът. В тази връзка Радев е имал срещи с премиерите Мицотакис и Заев, в които ясно са се разбрали точно на срещата на върха на НАТО в Лондон министърът на отбраната и началникът на отбраната на България да разговарят със своите колеги от Гърция и от Северна Македония за уточняване на параметрите на тази мисия, така че България да се включи в нея на ротационен принцип, заедно с Гърция Това е не само в наш национален интерес, това е най-вече дълг към братска Македония, а това ще бъде израз и на нашата политическа зрялост и съюзническа отговорност, коментира президентът Румен Радев, като добави, че техническите подробности ще се изясняват, важното е, че България може и трябва да участва в тази мисия. Държавният глава очаква от форума в Лондон интересна и откровена дискусия. По думите му, светът е все по-динамичен и трудно предсказуем, и залозите и във вътрешнополитически, и в регионален, и в глобален мащаб стават все по-големи. Затова и НАТО е изправен пред редица предизвикателства - както външни, така и от вътрешен характер. Основните теми на форума ще бъдат изграждането на адекватни отбранителни способности, справедливото разпределение на разходите, борбата срещу тероризма, новите технологии. Това, което се очаква с интерес, е търсенето на по-ефективни и по-бързи механизми за решения на високо политическо ниво, чрез които могат да се избегнат редица от тези противоречия, посочи Радев. Ще отбележим 70-ата годишнина от създаването на Алианса. За тези седем десетилетия той неведнъж е бил изправен пред редица предизвикателства, бил е на кръстопът, но винаги е намирал вярната посока, посочи Радев. На въпрос дали сега Алиансът е изправен пред \"мозъчна смърт\", президентът Радев отбеляза, че думите на френския президент Макрон предизвикаха разгорещени коментари, но за да се разберат правилно, трябва да се прочете цялото му интервю пред \"Икономист\", което е продължение на знаковата му реч пред Сорбоната през 2017 година. Според Радев с тези думи френският президент изразява тревогата си за бъдещето на НАТО, но пречупена през неговата загриженост и болка за бъдещето на ЕС, който в момента има амбицията да бъде фактор на световната сцена, търси мястото си, но е поставен в един стратегически триъгълник - САЩ-Русия-Китай. За да играе силна роля на глобалната сцена, според Макрон, ЕС трябва да има собствен отбранителен потенциал, бързи механизми за вземане и осъществяване на решения, посочи Радев. Той отбеляза и станалото в Сирия - когато някои страни тръгнат на самостоятелни решения, които обаче влияят върху сигурността на всички останали страни членки. Това означава, че има остра необходимост от дебат за единството и солидарността на Алианса като негови основополагащи принципи, коментира президентът Румен Радев.", "date": "2019.12.03", "title": "Радев: Срещата на НАТО е шанс да се утвърдим като фактор на стабилността"}
{"url": "https://www.24chasa.bg/novini/article/7936348", "text": "Министър-председателят Бойко Борисов проведе среща с генералния секретар на \"Репортери без граници\" Кристоф Делоар. В рамките на разговора в Министерския съвет премиерът Борисов заяви, че цени високо диалога с неправителствения сектор по една безспорно значима тема за всяко демократично общество, каквато е свободата на словото, съобщиха от пресцентъра на кабинета. Борисов и Делоар са обсъдили възможностите страната ни да подобри позицията си съобразно индекса за свободата на пресата, съставян от \"Репортери без граници\", пише в съобщението. Министър-председателят Бойко Борисов е запознал Кристоф Делоар с наскоро приетата от правителството мярка, гарантираща своевременен и безпрепятствен достъп до информацията в печатните издания. Това ще стане чрез държавното дружество \"Български пощи\" ЕАД, което ще извършва разпространение и продажба на печатни издания на територията на страната. С този акт на Министерския съвет ще се подобри съществуващата към момента конкуренция на пазара и издателите на печатни произведения ще имат достъп до крайния потребител при предварително оповестени ясни параметри, посочват от МС. Премиерът Борисов е изтъкнал, че благодарение на работата на европейския комисар от България Мария Габриел, страната ни вече две години активно участва и в изработването на друга група мерки, касаещи дезинформацията и фалшивите новини. По думите му явлението придобива все по-големи мащаби и буди сериозна тревога. \"Фалшивите новини и дезинформацията рушат основните на доверието между гражданите и институциите\", е бил категоричен Бойко Борисов. Министър-председателят Борисов е акцентирал върху значимата роля на медиите в съвременното общество като коректив на управлението. Премиерът е отбелязал стремежа на кабинета да реагира своевременно, когато до него достигне сигнал от полето на действие на правителството. Борисов е добавил също, че негово разбиране е, че свободата на словото трябва да се отстоява като фундаментално конституционно право, включително чрез уважение към журналистическата професия и ненамеса в работата на медиите. Премиерът Бойко Борисов е приветствал желанието на генералния секретар Кристоф Делоар за конструктивна съвместна работа в интерес на създаването на по-добра атмосфера за медиите. Министър-председателят е поканил представителите на \"Репортери без граници\" да участват с предложения за законодателни промени, които да гарантират на медиите независимост, а на обществото правото на вярна и точна информираност.", "date": "2019.12.03", "title": "Борисов кани \"Репортери без граници\" да предложат промени за медийна независимост"}
{"url": "https://www.24chasa.bg/novini/article/7936392", "text": "Земетресение с магнитуд 6 беше регистрирано в Тихия океан край северните брегове на Чили, близо до границата с Перу, предаде Асошиейтед прес, като се позова на Геоложкия институт на САЩ. Трусът е бил усетен рано тази сутрин на дълбочина от 32 километра. Епицентърът на земетресението е бил на 38 км югозападно от чилийския град Арика. Засега няма данни за пострадали хора и нанесени материални щети, предава БТА.", "date": "2019.12.03", "title": "Земетресение с магнитуд 6 край Чили"}
{"url": "https://www.24chasa.bg/novini/article/7936115", "text": "Полагането на релсите на дългия 4 651 м мост, пресичащ река Ярлунг Дзангбо, по железопътната линия Лхаса-Нинчи в Тибетския автономен район, бяха завършени в неделя, съобщава \" \".  Железопътната линия е с дължина 435 км, като 75% от нея са мостове и тунели. Строителството ѝ започна през 2015 г. и очакванията са тя да бъде завършена през 2021 г.", "date": "2019.12.03", "title": "Завърши поставянето на релсите по дългия почти 5 км мост в Тибет"}
{"url": "https://www.24chasa.bg/novini/article/7936459", "text": "Въпреки призивите да бъдат преместени преди зимата, стотици мигранти остават блокирани в импровизиран палатков лагер в Северозападна Босна в момент, когато вълна снежно и студено време обхвана региона. С палатки, които се огъват под мокрия сняг, мигрантите в лагера Вучак близо до босненския град Бихач в понеделник палеха огньове и се увиваха в одеяла в опит да се стоплят и да останат сухи, предава БТА. Кашлица се чуваше от палатките, където пушекът от огъня задимяваше въздуха. Извън палатките лагерът е прогизнал в кал. Това място не е хубаво, казва 21-годишният Тишам Хади от Пакистан. Стаята ми е съсипана, няма място за спане, казва той. Международни служители, групи, оказващи помощ, неведнъж настояваха лагерът Вучак да бъде закрит. В него почти няма удобства и се намира в бивше депо за отпадъци до някогашно минно поле от войната в Босна през 1992-95г. Властите в Бихач създадоха лагера, когато се опитваха да настанят хиляди мигранти, които заседнаха в балканската страна, докато се опитваха да стигнат до Западна Европа. Повечето от мигрантите в Босна са се струпали в северозападната част, защото граничи с членката на Европейския съюз Хърватия. Те идват там след като пътуват по така наречения Балкански маршрут през Гърция, Северна Македония, България, Сърбия и Черна гора. В понеделник Ватикана съобщи, че папа Франциск е изпратил свой близък сътрудник на остров Лесбос, за да върне 33-ма души, търсещи убежище, в Рим. Кардинал Конрад Крайевски се очаква да се завърне в сряда с мигрантите. Франциск помоли Крайевски да замине, \"за да поднови солидарността с гръцкия народ и бежанците\". Според Ватикана папата иска да направи още един жест на солидарност чрез настаняване на млади бежанци и семейства от Афганистан, Камерун и Того. Още десет бежанци ще бъдат докарани в Италия от Лесбос по-късно този месец. Служители на ООН казват, че непълнолетните са подложени на риск от експлоатация в претъпканите мигрантски лагери на гръцките острови. В Босна хуманитарни служители предупредиха, че мигрантите ще бъдат в опасност, ако останат в лагера Вучак през зимата. Министърът на сигурността на Босна и Херцеговина Драган Мектич заяви, че новият център за мигранти близо до Сараево няма да бъде готов поне още 20 дни. Хади казва, че се опитал да отиде в други два лагера за мигранти в Бихач, които са по-добри от Вучак, но тям нямало място. Моля, помогнете ми, умоляваше той. Същевременно германската хуманитарна спасителна организация Морско око заяви в понеделник, че ситуацията на нейния кораб \"Айлян Курди\", който наскоро спаси 69 мигранти в Средиземно море, се е влошила като осем мигранти са били евакуирани в неделя в Лампедуза заради влошеното им здравословно състояние, сред тях две малки деца и новородено бебе. В неделя на още четирима мигранти бе оказана спешна медицинска помощ на кораба, но организацията заяви, че те се нуждаят от допълнително лечение на суша. Още двама души бяха лекувани в понеделник сутринта на кораба, но и на тях не бе позволено да слязат от кораба, съобщи организацията. Хуманитарната организация използва плаващия под германско знаме \"Айлян Курди\" от 2018 г. и е спасила стотици мигранти. Преди това, започвайки от 2015 г., тя използваше два риболовни кораба, плаващи под холандско знаме, и твърди, че е спасила почти 15 000 души.", "date": "2019.12.03", "title": "Мигранти блокирани в Босна в импровизиран лагер в студа и снега (Снимки)"}
{"url": "https://www.24chasa.bg/novini/article/7935497", "text": "Русия ще създаде нов електронен сайт на своята Голяма руска енциклопедия, след като президентът Владимир Путин каза, че Уикипедия е ненадеждна и трябва да бъде заменена, предаде Ройтерс. Новият сайт ще гарантира на хората, че ще намират \"надеждна и постоянно обновяваща се информация от научно проверени източници на знания\", се казва в правителствено разпореждане, подписано от руския премиер Дмитрий Медведев. С него Медведев нарежда също да се създаде национален научно-образователен център \"Голяма руска енциклопедия\", предава БТА. Миналия месец Путин предложи Уикипедия - онлайн енциклопедия със свободен достъп, която всеки може да допълва и редактира - да бъде заменена с електронна версия на Голямата руска енциклопедия, приемник на Голямата съветска енциклопедия, предава БТА. \"Това, във всеки случай, ще е надеждна информация, поднесена в съвременен вид\", отбеляза тогава президентът. През 2015 г. руските власти блокираха за кратко рускоезичната версия на Уикипедия заради статия с информация за канабиса, тъй като законодателството забранява сайтове, които пускат публикации, свързани с наркотиците. Освен това Москва въведе по-строг контрол върху руския сегмент от интернет, за да може той да функционира дори ако бъде отрязан от глобалната инфраструктура. Голямата руска енциклопедия (Большая российская энциклопедия) вече съществува в базисен електронен формат. Новият интернет портал ще струва около 2 милиарда рубли (31 милиона долара), съобщи на 21 ноември отговорният редактор на издателство \"Голяма руска енциклопедия\" Сергей Кравец.", "date": "2019.12.03", "title": "Русия създава \"надеждна\" алтернатива на Уикипедия"}
{"url": "https://www.24chasa.bg/novini/article/7935502", "text": "Предизборният щаб на президента на САЩ Доналд Тръмп няма да издава акредитации на журналисти на агенция Блумбърг, обвинявайки ги в пристрастие при отразяването на кандидатпрезидентската кампания преди изборите през 2020 г., предадоха Франс прес и ДПА. Собственикът на агенцията Майкъл Блумбърг обяви миналия месец, че ще се бори за кандидатпрезидентската номинация на Демократическата партия. Агенция Блумбърг обяви, че няма да разследва собственика си, нито други демократи, но ще продължи да разследва президента републиканец, предава БТА. \"Като екип на предизборната кампания на президента Тръмп ние сме свикнали с несправедливи практики на отразяване, но повечето медии не обявяват тази пристрастност толкова открито\", заяви Брад Парскейл, мениджър на предизборната кампания на президента на САЩ. \"Кампанията на Тръмп няма повече да акредитира представители на Блумбърг за срещи с избиратели или други предизборни събития\", добави той, отбелязвайки, че решенията за даване на интервюта или коментари ще бъдат вземани \"за всеки отделен случай\". Тази политика ще продължи, \"докато Блумбърг не се откаже публично от решението си\", подчерта Парскейл. Бившият кмет на Ню Йорк Майкъл Блумбърг обяви на 24 ноември, че ще се бори за кандидатпрезидентската номинация на Демократическата партия. Той е собственик на едноименната информационна агенция, а състоянието му се оценява на около 50 милиарда долара. Решението не засяга репортерите на Блумбърг, които отразяват събития в Белия дом./", "date": "2019.12.03", "title": "Тръмп няма да дава акредитации\nна журналисти на агенция Блумбърг"}
{"url": "https://www.24chasa.bg/novini/article/7935516", "text": "Службата на постоянния търговски представител на САЩ излезе с оценка, че данъкът на Франция върху дигиталните услуги дискриминира американските компании, и предлага като ответна мярка да бъдат въведени допълнителни мита в размер до 100 процента за някои френски стоки, предаде ДПА. \"Френският данък върху дигиталните услуги е необоснован, дискриминиращ и обременява американската търговия\", заяви службата. \"Разследването на Службата на постоянния търговски представител на САЩ установи, че френският данък върху дигиталните услуги дискриминира американските компании от дигиталния сектор като Гугъл, Епъл, Фейсбук и Амазон\", допълва тя. В тази връзка обект на мита може да станат десетки френски стоки на стойност около 2,4 милиарда долара, заяви службата, предава БТА. Предложената ответна мярка се поставя за обществено обсъждане до началото на януари, когато ще започнат изслушванията по нея. Освен това Службата на постоянния търговски представител на САЩ \"проучва\" дали да започне разследвания и във връзка с данъците на Австрия, Италия и Турция върху дигиталните услуги. Сред френските стоки, срещу които може да бъдат наложени мита, са шампанското, дамски чанти, козметични продукти, стоки за бита и сирена, предаде Ройтерс.", "date": "2019.12.03", "title": "САЩ налагат мита върху френски стоки"}
{"url": "https://www.24chasa.bg/novini/article/7935540", "text": "Стефан Данаилов ще бъде положен днес в частния гробищен парк в кв. “Бояна” до своята обичана съпруга Мария, кояго го остави непрежалим преди 6 г. Това е била неговата последна воля. Поклонението в Народния театър продължи повече от 4 часа въпреки минусовите температури.", "date": "2019.12.03", "title": "Погребват Стефан Данаилов до съпругата му Мария"}
{"url": "https://www.24chasa.bg/novini/article/7935527", "text": "Нетните парникови емисии да бъдат сведени до нула до 2050 г. За такова споразумение ще се настоява на срещата на евролидерите в Брюксел другата седмица, показва черновата на общото им изявление, възвестявайки задаваща се остра битка на събранието им, предаде Ройтерс. Намерението за срещата на върха на 12 и 13 декември на лидерите от съюза е да бъде подкрепена \"целта за постигането на климатично неутрален ЕС до 2050 г.\" според документа, видян вчера от Ройтерс. Предишни опити обаче бяха блокирани от Полша, Унгария и Чехия, които са зависими от въглищата. Те са заявявали, че са против климатична неутралност до 2050 г. поради опасения, че намаляването на парниковите емисии ще задуши икономиките им, предава БТА. За да бъде убеден лагерът на нежелаещите, в черновата на заключителното комюнике е записана формулировката \"справедлив и социално балансиран преход\", споменава се също за съобщението на Европейската инвестиционна банка за деблокиране на 1 трилион евро за зелени инвестиции до 2030 г., както и за нуждата от гарантиране на енергийната сигурност и конкурентноспособността по отношение на чужди сили, които не преследват постигането на подобни цели за климата. Черновата, която е подготвена предварително преди обсъжданията на лидерите, все още подлежи на промени. Но накрая за приемането й ще е нужна единодушната подкрепа на националните лидери от ЕС, за да бъде постигнато споразумение. Новата Еврокомисия също си поставя за цел да настоява за климатична неутралност до средата на века и иска да направи целите за климата на ЕС до 2030 г. по-амбициозни. Сегашните цели предвиждат до 2030 г. съюзът да намали парниковите си емисии с 40 процента в сравнение с равнищата от 1990 г. Новата комисия, ръководена от германката Урсула фон дер Лайен, се надява да повиши тази цел до поне 50 процента. /", "date": "2019.12.03", "title": "Евролидерите ще настояват за климатична неутралност до 2050 г."}
{"url": "https://www.24chasa.bg/novini/article/7935549", "text": "Парламентът ще гласува днес оставката на социалния министър Бисер Петков. За поста премиерът Бойко Борисов предлага Деница Сачева. Кандидатурата трябва да бъде одобрена от депутатите. В петък бе поискана и получена оставката на министър Бисер Петков. Това се случи по много причини, но основната е, че 200 000 жени ще получават по-малко пари от пенсиите си от два стълба, вместо, ако се бяха отказали от втория и си бяха давали парите само в първия. Това бе изводът от разследването на колегата Майките на деца с увреждания отново протестираха в подкрепа на Бисер Петков, но премиерът този път беше категоричен за смяната му и напомни, че отговорността за постовете в кабинета е негова. От началото на кабинета „Борисов 3” Деница Сачева е зам.-министър на образованието. В предишното правителство на ГЕРБ тя беше зам.-министър на труда и социалната политика. На извънредно заседание днес депутатите ще обсъждат и гласуват на второ четене бюджета за догодина. Народните представители ще започнат с бюджета на Здравната каса и този за общественото осигуряване.", "date": "2019.12.03", "title": "Гласуват смяната на социалния министър"}
{"url": "https://www.24chasa.bg/novini/article/7935558", "text": "Народните представители ще разгледат бюджетите на Държавното обществено осигуряване и на Националната здравноосигурителна каса. Новият бюджет на Здравната каса предвижда с 500 млн. лева повече за здравеопазване през 2020 година. За болнична помощ са заложени 2 800 000 000 лв, за лекарства - 1 200 000 000 лв, а за дентална помощ са отделени под 200 000 лв. Бюджетът на Държавното обществено осигуряване предвижда от 1 януари 2020 година минималната работна заплата да стане 610 лева. Заложено е още увеличение с 10% на средствата за заплати на заетите в бюджетния сектор. Минималната пенсия става 250 лева от 1-ви юли. Очаквайте подробности.", "date": "2019.12.03", "title": "Депутатите ще гледат бюджетите на ДОО и НЗОК за 2020 г."}
{"url": "https://www.24chasa.bg/novini/article/7935567", "text": "Там пише, че те ни подкрепят срещу чуждата намеса, визира се Русия. Тя от десетина години иска да върне влиянието си там, каза Ноев. България не е полагала усилия да разследва откритите подривни действия на Русия, посочи той и даде за пример Александър Малинов. Той бе арестуван, че е шпионирал за Русия, а няма и месец след това отиде в Кремъл и президентът Владимир Путин го награди. Ноев напомни и за отравянето на Емилиан Гебрев. Според него разследването за отравянето му е по-напреднало в чужбина. Той е бил отровен с новичок. С това вещество бе отровен в Солсбъри, Англия, и бившият руски шпионин Сергей Скрипал.", "date": "2019.12.03", "title": "Бойко Ноев: Тръмп ни подкрепи в борбата срещу руското вмешателство"}
{"url": "https://www.24chasa.bg/novini/article/7935577", "text": "Facebook обяви, че пуска нова услуга за трансфер на снимки от и в други платформи. Потребителите ще могат с няколко клика да прехвърлят клиповете и снимките от един профил в друг, без да се налага първо да ги изтеглят на своя компютър, предаде  . Услугата тръгва поетапно за потребителите в различните държави, като трябва да е достъпна по целия свят до края на първата половина на 2020 г. Първоначално тя е съвместима с Google Photos, като постепенно ще се добавят и други платформи. Услугата е разработена чрез Data Transfer Project - общ отворен проект на ИТ компании, чрез който да улеснят прехвърлянето на информация между услугите си, когато потребителите поискат това. Facebook казва, че информацията ще е криптирана и ще може да се прехвърли след допълнително въвеждане на паролата. Новият софтуер все още се тества и затова първоначално ще е достъпен за ограничен брой потребители. Те постепенно ще стават все повече, като според техните коментари може да се направят и допълнителни промени в услугата. Първите потребители, които имат достъп до новата функция, са в Ирландия. Постепенно тя ще става достъпна и от други държави. Освен това Facebook призовава и други компании да се присъединят към Data Transfer Project. В проекта вече участват Apple, Microsoft, Google, Facebook, Twitter и др. Затова се очаква постепенно техните услуги да могат по-лесно да прехвърлят данните на потребителите помежду си, както е и едно от изискванията на европейския Общ регламент за защита на личните данни (GDPR).", "date": "2019.12.03", "title": "\"Фейсбук\" с нова услуга за трансфер на снимки"}
{"url": "https://www.24chasa.bg/novini/article/7935587", "text": "Още не е заловен шофьорът, блъснал и убил велосипедист на кръстовището при стадион \"Локомотив\" в столицата, издирват се очевидци. На 21 октомври, около 8.20 часа, на бул.\"Рожен\", близо до кръстовището с ул.\"Петър Панайотов\", 42-годишният Константин Касабов, който е отивал на работа с колело, е бил блъснат от автомобил, предаде БТА. Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\", Константин почина от тежките травми. Остави наша колежка вдовица и две момиченца - сираци. От СДВР апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.", "date": "2019.12.03", "title": "44 дни издирват шофьора, блъснал и убил велосипедист в София"}
{"url": "https://www.24chasa.bg/novini/article/7935606", "text": "Всеки ден запечатват сградата на БФС в 17 часа заради разследването на МВР. Това каза пред Би Ти Ви членът на изпълкома на футболния съюз и бивш депутат от ДПС Камен Костадинов. Дори преди дни бяхме на събрание и един от колегите каза, че трябва да приключваме, защото в 17 часа запечатват сградата, каза Костадинов. Една от линиите на разследване е за злоупотреба с пари за екипи. „Не ми се ще да е вярно, за пръв път от 20 г. имаме пари за тях“, каза Костадинов.", "date": "2019.12.03", "title": "Член на БФС: Всеки ден запечатват сградата в 17 часа"}
{"url": "https://www.24chasa.bg/novini/article/7935626", "text": "Президентът върна за доработване в парламента законопроекта за налагане на данъци за някои услуги, тъй като го е сметнал за неуместен, се казва в изявлението. Въпросният проектозакон предвижда въвеждане на различни данъци, включително за производителите на електроенергия. Именно затова президентът връща документа за доработване. През ноември турският Меджлис разгледа възможността за въвеждане на данък за живеене в хотели в Турция. Инициатор за промяната е управляващата Партия на справедливостта и развитието (ПСР) на Ердоган.", "date": "2019.12.03", "title": "Ердоган върна законопроект, предвиждащ  данък за престой в хотели в страната"}
{"url": "https://www.24chasa.bg/novini/article/7935630", "text": "Космосът ще е точно на младите, и мисля, че в близките пет години ще има полет до Луната. Това каза в руският космонавт Александър Лазуткин, който бе бе почетен гост на Третия Научно-Технически форум \"Дни на авиацията и Космоса\", който се проведе на 30 ноември и 1 декември в залите на Руския културно-информационен център в столицата, цитира думите му БТА. \"Бих искал да доживея до онзи момент, когато младите ще полетят на Марс, допълни Лазуткин\". Руският космонавт Александър Лазуткин е бординженер на космическия кораб Союз ТМ-25 с командир Василий Циблиев. На 10 февруари 1997 г. Лазуткин излита в Космоса, където остава 184 денонощия и 22 часа на \"Орбиталния комплекс \"Мир\"\", а на 15 август 1997 г. екипажът се завръща на Земята. мечта да полетя първо на Луната, и след това на Марс. Когато се присъединих към космическия отряд разбрах, че нямам шансове да излетя на Луната, тъй като там ще вземат онези, които вече са летели в космоса. А на Марс пък ще вземат онези, които вече са били на Луната\", каза още той. \"За тези, които искат да стават космонавти искам да ги предупредя, че това е много трудна професия и не е за всеки. Това е единствената професия, която може да ви покаже реално как е устроен нашият свят, не Земята, а целият свят - Вселената. Има голяма разлика между това да знаеш на теория как е устроена Вселената, и да я видиш! Трудно е да си космонавт, опасно е. Но веднъж минете ли бариерата - няма да съжалявате\", обобщи той.", "date": "2019.12.03", "title": "Космонавт: В близките пет години ще има полет до Луната"}
{"url": "https://www.24chasa.bg/novini/article/7909172", "text": "“Пази ми гърба”, пише на сигналните жилетки, с които са облечени някои от служителите на централата. Това е един от основните принципи на екипа на ТЕЦ “КонтурГлобал Марица Изток 3”. “Когато видиш, че някой може да пострада, трябва да го спреш”, казва Николай Колев, който е шеф на отдела за безопасност и сигурност. Колев участва в корпоративния комитет по здраве и безопасност, както и в международни одити на компанията, например в Нигерия, Сенегал, Того, Руанда, както и в Румъния, Италия, Словакия, Чехия. Допринесъл е и за спазване на правилата за безопасност при успешната модернизация на ветроенергиен парк в Австрия. Занимавам се с охраната на труда в електроцентралата, казва Колев. Обяснява, че тя е стратегически обект и подлежи на контрол от ДАНС. В нея не може да влиза осъден човек или такъв, за когото има наказателно дело. Всички служители, както и хората от фирмите, които са им подизпълнители, минават през психопреглед. В централата не може да попадне употребил алкохол човек, няма значение дали е служител, или просто посетител. Преди да се премине през въртележката на входа, се минава през дрегер. Същата е процедурата и на изхода, за да е ясно дали вътре не е употребяван алкохол. Централата отчита 11 млн. човекочаса без инциденти. Този индекс означава, че толкова работни часа не са загубени заради отсъствия на работници и служители поради инциденти. Последният случай е бил през 2014 г. “Това число в сравнение с други централи, а и в индустриалната практика е голямо”, уточнява Колев. Късмет ли е, питаме, при 6-има инспектори по безопасност. Не е до късмет, защото всички от екипите по експлоатацията и ремонта правят инспекции. Задължението се отнася и за външните фирми, които работят в централата. Всички те имат годишен график за инспекции за безопасност. Правят се регулярни проверки и резултатите се докладват в електронната система. “Целта ни е 3557 инспекции по безопасност в годината и 30% от средномесечния състав заедно с подизпълнителите да се ангажират с тях. Това е една от корпоративните ни цели”, заявява шефът на безопасността. На въпроса дали служителите са компетентни, отговорът е: “Обучени са, отиват, инспектират, виждат нещо и докладват”. Оттам нататък ние от отдела сме тези, които преценяват това нещо дали е за наказание, разяснява шефът на безопасността. Всъщност компетентността е заложена по презумпция - щом работиш в централата, трябва да си компетентен по безопасност. Задължение е всеки да има квалификация по два от правилниците за безопасна работа в електрически централи, казва Колев и добавя: “В началото на годината изпращаме график на началниците на експлоатацията и ремонта. Това много помага, освен всичките ни камери на стратегически места, които наблюдаваме”. За онези работници, които са дали добри препоръки за повишаване на безопасността, има награди – ваучери за пазаруване в търговски вериги. Получават ги по време на правените два пъти в годината дни на безопасността. Тогава се провеждат аварийни тренировки, имитират се спасителни операции, гасят се пожари. С фирмите подизпълнители, които работят на територията на централата, се подписват договори за здраве и безопасност. Част от тях е обстоен протокол, в който са вписани нарушенията, за които се полагат наказания. Работниците на фирмите не може да бъдат глобявани, санкционира се юридическото лице. Но пък нарушителите може да бъдат отстранявани за определен брой дни. При нарушения се “вдига” жълт или червен картон Когато има първо нарушение, външният работник влиза в регистъра на отдела. При повторна изява се издава жълт картон, който е отстраняване от работа за 5 дни с условието, че в рамките на 6 месеца съответният служител няма право на издънка. При трето нарушение освен отстраняване на извършителя се глобява и фирмата. Няма толерантност към алкохол, наркотици, кражби, агресивно поведение – отстраняването е завинаги. Колев дава пример кога се издава жълт картон: примерно при работа без предпазни очила, предпазно облекло. Червен се присъжда при работа със съоръжение, което не е минало технически преглед, при неправилно подреждане на товар, внасяне на алкохол, неправомерно изхвърляне на опасни отпадъци. За работниците в централата правилата са същите, само че с тях се действа по Кодекса на труда. Пише се рапорт, иска се писмено обяснение, налагат се забележка и предупреждение за уволнение, до което се стига само в редки случаи.", "date": "2019.12.03", "title": "“Пази ми гърба”, или как се постигат 11 млн. човекочаса без инциденти"}
{"url": "https://www.24chasa.bg/novini/article/7935673", "text": "Участниците в юбилейната среща на върха на НАТО, започваща днес в Лондон, навярно ще обсъдят многобройните спорни въпроси, пред които се изправи напоследък Северноатлантическият алианс. Оживени дискусии ще предизвикат сериозно изострените отношения с Турция, разширяването на пакта в Балканския регион и укрепването на отбранителната му способност в Европа, пише \"Независимая газета\". НАТО посреща юбилейната дата не в най-добрата си форма. Страните членки не спазват поетите ангажименти да изразходват за отбрана най-малко 2 на сто от своя БВП. Освен това форумът ще мине под знака на конфронтацията между Германия и Франция, смятат експерти на вестника, предава БТА. Френският президент Еманюел Макрон се обявява за реформа на НАТО. Според него в днешния си вид алиансът не може да гарантира сигурността на държавите членки. Преди месец той прикани да бъде засилена ролята на европейските страни в отбранителната сфера. Германия отстоява противоположното гледище. Берлин е за укрепване на НАТО в днешния й вид, напомни наскоро пред \"Велт\" министърът на отбраната Анегрет Крамп-Каренбауер. Тя се обяви против \"замяната на НАТО с европейско сътрудничество\", каквото предлага по думите й Макрон. \"От моя гледна точка всяко укрепване на европейската отбрана укрепва и европейската опора на НАТО\", каза тя. Германия и Франция се сдобиха със съюзници в новото ръководство на ЕС. Позицията на Макрон по европейската сигурност например бе подкрепена от новия председател на Европейския съвет Шарл Мишел. А германската позиция бе одобрена от главата на висшия европейски изпълнителен орган - Европейската комисия, Урсула фон дер Лайен, посочва изданието. Всички планове за укрепване на НАТО в Европа опират до финансовия проблем, коментира руският европеист Александър Тевдой-Бурмули. Европейците не искат да харчат допълнителни средства за отбрана поради нежелание да увеличават бюджетния си дефицит, смята експертът. Затова според него в заключителните документи от Лондон ще се изтъкне, че трябва да се укрепва отбранителната способност на пакта в Европа, но няма да бъдат приети \"конкретни решения, предвиждащи действия в краткосрочна перспектива\". Европейските страни увеличават разходите си за отбрана, но все още нямат възможност да отразяват заплахите без помощ от САЩ, цитира \"РБК\" мнение на Ник Уитни, експерт на Европейския съвет за външни отношения и бивш шеф на Европейската агенция по отбраната. За да могат например да спечелят конфликт срещу Русия, европейските страни трябва да инвестират в отбраната си най-малко 288 милиарда долара през близките 20 години, сочат според всекидневника експертни оценки на Международния институт за стратегически изследвания. Сред най-трудните моменти от дневния ред на лондонската среща ще бъде турският въпрос, прогнозира \"Звезда\". През последните години Турция не получава сериозна подкрепа от НАТО, смята администрацията на президента Реджеп Тайип Ердоган. Освен това партньорите на Анкара смятат да обсъдят действията й в Сирия и тестовете на зенитните комплекси С-400, купени от Русия, пояснява онлайн изданието. Според повечето членки на алианса основната заплаха за НАТО си остава Русия, която все повече засилва не само военния си потенциал, но и връзките с Китай. Китайските опити да засилят влиянието на Пекин в Европа чрез разпространение на технологии, съчетани с военната мощ на Москва, може истински да застрашат европейските страни, отбелязва \"Московский комсомолец\". След 70 години относително единомислие в НАТО по въпроса кой да бъде смятан за приятел, а кой - за враг (ако оставим настрана отделните кризи) срещата в Лондон може да стане момент на истината за страните участнички, се казва в коментар от \"Росийская газета\". \"При най-лошия сценарий членките на алианса ще поставят въпроса чии интереси са първични - на Вашингтон, който управлява блока от името на Европа, или на ЕС, на който за 70 години (. . .) вече са поомръзнали американските нравоучения\", обяснява московският официоз. Според вестника обаче преди лондонския форум генералният секретар на пакта Йенс Столтенберг \"се е правел, че не забелязва линиите\", по които НАТО се пропуква, продължавайки да говори за руска заплаха. По този начин Столтенберг се кани да убеждава събралите се \"да проявят щедрост към подотчетната му организация\", добавя \"Росийская газета\". \"Позицията на Турция, която видимо се сближи с Русия по ред международни въпроси, показва, че би трябвало да се преразгледа вече антируският курс на Запада и по-специално на НАТО\", заявява \"Новостной фронт\". Основната цел, заради която бе създадена НАТО в края на 40-те години на миналия век - да отразява първо \"съветската\", после и \"руската заплаха\", губи очертания, пише \"Комерсант\". \"Идеята за колективна отбрана от вероятна агресия от страна на Москва все повече се размива и се превръща в ритуално заклинание\", твърди изданието. \"С отдавнашната си привързаност към руската тема алиансът все повече напомня склерозирал възрастен джентълмен, който е дошъл при любовницата си и е забравил защо. И май вече никога няма да си спомни\", добавя \"Комерсант\". Президентът Владимир \"Путин показа ново оръжие на Руската федерация - то е способно на всичко\", пише междувременно в заглавие \"Известия\". Москва ще въоръжи свои кораби за борба с подводници с хиперзвукови ракети \"Циркон\" и те ще станат \"ракетни миникрайцери\", съобщава вестникът в друг материал. \"Крилати ракети и подводници ще превърнат Военноморския флот на Русия в глобална сила\", заявява в заглавие \"Економика сегодня\". Медиите откриха снимка на руски боен робот в Сирия, информира \"Рамблер\". Русия продава на международния пазар наистина модерни оръжия - но все пак оставя \"извън скоби\", запазва за себе си \"най-новите, най-усъвършенстваните и най-смъртоносните\", подчертава \"Взгляд\".", "date": "2019.12.03", "title": "Руски издания: НАТО посреща юбилейната дата не в най-добрата си форма"}
{"url": "https://www.24chasa.bg/novini/article/7935687", "text": "Ситуацията в Пернишко след обявения воден режим продължава да е тревожна. Язовир \"Студена\" все още е на критичния минимум. В ситуацията беше замесен и Радомир - оказва се, че вода от язовира е била пренасочвана към града, независимо от индикациите за наближаваща криза. Кметът на Перник Станислав Владимиров и градоначалникът на Радомир Пламен Алексиев коментираха ситуацията в \"Сутрешния блок\" на  . \"Заглавия като \"Отклонена е водата за Радомир\" и \"Спряно е източването за яз. \"Студена\" за Радомир\" за мен не отговарят на истината. Защото водоизточникът, който ползва помпената станция \"Крапец\" и го насочва към Радомир на практика е преди яз. \"Студена\". Водата не влиза в яз. \"Студена\". Водата влиза в помпената станция и оттам се насочва към посока Радомир и, когато не работи, прелива през бента и отива през дерето директно към яз. \"Студена\"\", каза Пламен Алексиев. \"Ние сме един ВиК оператор. Едно дружество няма интерес да прави нещо подобно. На практика нашата задача е да направим възможното по-лесно да мине водният режим и да се търсят причините, което според мен са довеждащите водопроводи, защото там са големите загуби\", добави той. \"Сигналите са били много, много назад във времето, че Перник ще изпадне в тази криза. Всичко е в начина на ръководене на ВиК дружеството. Министърът е прав - Радомир трябва да черпи при аварийни ситуации вода от станция \"Крапец\". Кметът не е виновен - той иска да осигури комфорт на неговите жители. Виновно в тази ситуация е ВиК дружеството в Перник - ръководството, а не обикновените служители\", каза кметът на Перник.  Най-странното е, че когато вече сме във воден режим, ние продължаваме да насочваме вода към Радомир. А те имат други водоизточници\", добави той. Кметът на Радомир каза, че не е знаел, че яз. \"Студена\" не е основен, а авариен водоизточник на града. Станислав Владимиров потвърди, че водният режим дава резултати към настоящето, като обаче възникват множество аварии.", "date": "2019.12.03", "title": "Кметът на Перник: Радомир да черпи при аварийни ситуации вода от станция \"Крапец\""}
{"url": "https://www.24chasa.bg/novini/article/7935688", "text": "Кредитните рейтинги от световната финансова криза 2007-2008 г. нямат онова сакрално значение, което имаха в края на миналия век, тъй като проспаха кризата. Това каза пред   финансистът Емил Хърсев по повод новината от последните дни, че кредитната агенция \"Standard&Poors\" e повишила кредитния рейтинг на България. Според Хърсев България е на доста по-добро ниво от средното за Европа. В тройката на страните с най-стабилно развитие. Не най-бързо, но най-постоянно, без колебания, каза той. По думите му криза в Европа не се очаква. Имаше едни такива процеси на наближаваща рецесия, но те се компенсираха в последното тримесечие. Тази година се очаква всички страни в еврозоната да завършат над нулата, без свиване на икономиката, добави Хърсев. Емил Хърсев каза, че има недостиг на работна сила, сериозен в цели отрасли. С увеличаване на заплащането на труда, производствата на масова нискокачествена продукция просто затвориха, каза той. Финансистът прогнозира, че и през следващата година бюджетът ще завърши на излишък.", "date": "2019.12.03", "title": "Финансист: Криза в Европа не се очаква"}
{"url": "https://www.24chasa.bg/novini/article/7935722", "text": "\"Демократите подготвят доклада си за импийчмънт, докато републиканците оспорват президентът да е направил нещо нередно\", е заглавието на в. \"Ню Йорк таймс\". Демократи от комисията за разузнаването на Камарата на представителите за пръв път разгледаха изготвения от техните сътрудници доклад снощи, като днес той ще бъде публикуван, а довечера - гласуван за предаване на правната комисия. В него се заключава, че Тръмп, заедно със съюзници от администрацията му и извън нея, е използвал правомощията на длъжността си, за да окаже натиск на Украйна да му помогне да получи предимство в президентските избори през 2020 г., пише изданието, предава БТА. Засега не е ясно дали демократите ще използват този документ за поискване на конкретни обвинения за импийчмънт на Тръмп или само ще изтъкнат доказателства за извършени от президента нередности и ще оставят юридическата комисия, която е била арбитър в предишни процедури по импийчмънт, да направи тази преценка, отбелязва вестникът. В отговор републиканците изготвиха свой 123-страничен доклад, в който заявяват, че Тръмп е проявил \"истински и оправдан\" скептицизъм към Украйна и валидни безпокойства за евентуална корупция с участието на американци, а не политически личен интерес, когато е оказал натиск на Украйна да разследва негови съперници демократи. Според републиканците няма доказателства Тръмп да е забавил желана от украинския президент среща в Белия дом или отпускането на близо 400 милиона долара военна помощ за страната като средство за натиск за осигуряване на разследванията. Те казват, че тези твърдения са дело на държавни служители, които не харесват програмата и стила на управление на Тръмп и поради това позволяват да бъдат използвани от демократите в опита им да осуетят шансовете на Тръмп за преизбиране през 2020 г., пише в. \"Ню Йорк таймс\". \"Демократите дискретно обсъждат дали да разширят основанията за импийчмънт отвъд Украйна\", гласи заглавието на в. \"Вашингтон пост\". Демократи в Конгреса обсъждат дали да разширят основанията за импийчмънт, за да включат в тях и обвинения извън злоупотреба със служебно положение в украинския спор, което предвещава потенциален вътрешен сблъсък в момент, когато партията бърза да гласува импийчмънт на Тръмп в Камарата на представителите преди Коледа, пише изданието. Членове на юридическата комисия на Камарата на представителите и други по-либерално настроени конгресмени обсъждат в частни разговори възможността да се изготвят основания за импийчмънт, които включват възпрепятстване на правосъдието или други престъпления, които според тях ясно се виждат в доклада на специалния прокурор Робърт Мълър, а също и твърдения, че Тръмп използва длъжността си за лична финансова изгода, пише вестникът. Тази идея обаче среща отпор от някои умерени демократи, които се боят, че заради процедурата по импийчмънт намаляват шансовете им за преизбиране в техните избирателни райони, където републиканците са със силни позиции, а също и от някои лидери на Демократическата партия, които искат импийчмънтът да се съсредоточи върху твърденията, че Тръмп е оказал натиск на Украйна да разследва негови политически съперници, отбелязва \"Вашингтон пост\". Действията на Доналд Тръмп към Украйна са били \"изцяло предпазливи\" и не са включвали \"никаква услуга за услуга, подкуп, изнудване или злоупотреба със служебно положение\", се казва в доклада на републиканците за изслушванията в процедурата за импийчмънт на президента, цитиран от в. \"Гардиън\". Документът е изготвен като изпреварващ удар и изтъква как представените на изслушванията доказателства не са успели да разбият единния фронт на републиканците. Той осигурява и аргументи за републиканците в Камарата на представителите, които ще защитават президента на утрешното заседание на юридическата комисия и за колегите им в Сената за оневиняването му в съдебен процес, пише британският вестник. Авторите на доклада изкарват цялата процедура по импийчмънт на Тръмп като заговор на демократите. Те казват, че близо 63 милиона американци от цялата страна са избрали Тръмп за президент през 2016 г., но сега 231 конгресмени демократи във Вашингтон \"се опитват да отменят волята на американския народ\". Републиканците заявяват още в доклада си, че Демократическата партия се опитва да свали президента с импийчмънт още от първия ден на встъпването му в длъжност, отбелязва \"Гардиън\".", "date": "2019.12.03", "title": "Процедурата за импийчмънт на Тръмп\nотново е основна тема в западния печат"}
{"url": "https://www.24chasa.bg/novini/article/7935721", "text": "\"Уравнението се промени\" (в. \"Милят\"), \"Решение в Средиземноморието е невъзможно без Турция\" (в. \"Йени акит\"), \"Вече определяме играта\" (в. \"Стар\") - това са някои от заглавията в турския печат, който днес продължава да разисква последиците от договореното с Либия споразумение за делимитиране на морските граници в Средиземно море между двете страни, предава БТА. \"Турция вече има право на дума в енергийната геополитика\", пише в. \"Стар\", цитирайки мненията на експерти. Според проф. Октай Танръсевер с хода си Турция е декларирала пред света \"своята позиция в защита на собствените си законни права и правата на кипърските турци върху енергийните източници в региона\". Илхан Сагсен от университета в Болу смята, че подписването на споразумението с Либия е ход, който може да промени коренно геополитиката в Източното Средиземноморие. \"Картите ще бъдат отново преместени от гледна точка на международното право. Турция не може да бъде изключена от средиземноморското уравнение\", изтъква той. Сходен анализ прави и в. \"Йени акит\", който посочва, че споразумението с Либия \"ще принуди страните от региона на Източното Средиземноморие, превърнал се във важна арена на борби за енергия, да седнат на масата за сътрудничество\". \"Турция развали играта\", пише още вестникът, като отбелязва, че с меморандума Турция е попречила на Гърция, Египет, кипърските гърци и Израел да подпишат сходно споразумение с Либия против интересите на Турция. Вестникът твърди, че Либия също печели от сделката с Турция, тъй като получава по-голямо морско пространство от \"това, което Гърция едностранно й определя\". \"Милят\" цитира коментари в гръцкия печат по темата. В. \"Димократия\" определя споразумението на Турция с Либия като \"шах и мат\" от страна на Турция, а \"Етнос\" пише, че \"Атина е била хваната, докато спи\". \"Атина преследва невъзможното\", пише в. \"Йени шафак\". Според изданието \"Гърция, чиито усилия да създаде свършен факт в Източното Средиземноморие са претърпели провал, сега иска да си го върне (на Турция) чрез остров Кастелоризо\". Атина обсъжда подписване с Египет на споразумение за изключителна икономическа зона, за което отправна точка следва да бъде о. Кастелоризо, пише \"Йени шафак\". Вестникът отбелязва обаче, че прилагането на изключителни икономически зони посредством острови противоречи на международното право. Междувременно Турция публикува карта, на която е отбелязана собствената й изключителна икономическа зона, определена въз основа на споразумение от 2011 г. с кипърските турци и споразумението с Либия от миналата седмица. На картата е разчертана и границата в Средиземно море между континенталните части на Турция и Египет, посочва \"Йени шафак\". Картата е споделена в Туитър от Чагатай Ерджийес, директор на отдела за двустранни политически въпроси и мореплаване, въздухоплаване и граници на министерството на външните работи на Турция.", "date": "2019.12.03", "title": "Турски медии: Уравнението в Средиземно море се промени, определяме играта"}
{"url": "https://www.24chasa.bg/novini/article/7935708", "text": "Това, което аз видях от първо лице, в комисия, беше категоричният отказ да се увеличат средствата за заплати на социалните работници. Позицията на Бисер Петков беше категорична, че тези средства трябва да се отделят, тъй като социалните работници са едни от най-бедните работници в страната. Това коментира Ваня Григорова от КТ \"Подкрепа\", цитирана от  . Според предприемачът Красимир Дачев работодателите отдавна са искали оставката на Бисер Петков. По думите му в отрасъла има натрупани хиляди проблеми. \"Става въпрос за разход на милиарди, които се разходват нерационално, неефективно\", добави той. Ваня Григорова коментира, че Дачев е далеч от разговорите в Националния съвет за тристранно сътрудничество, и че работодателите не искат оставката на Бисер Петков. \"Имаше представители на работодателски организации, няколко, които обиколиха студиата, за да обяснят колко добър експерт е той и колко добър диалог водим с него. Категорично няма разхищение на милиарди в социалната сфера\", обобщи Григорова.", "date": "2019.12.03", "title": "Бизнесът: Отдавна искаме оставката на Бисер Петков. Синдикати: Беше експерт"}
{"url": "https://www.24chasa.bg/novini/article/7935748", "text": "Североизточната част на Съединените щати беше връхлетяна от снежна буря. Губернаторът на Ню Йорк Андрю Куомо обяви извънредно положение и мобилизира 300 членове на Националната гвардия да се борят с последствията от бедствието, предава  . Над 4000 полета са отменени или се движат със закъснение. Губернаторът на Ню Джърси освободи всички служители, които не са натоварени с жизненоважни дейности, да си тръгнат от работа по обед заради лошите метеорологични условия.", "date": "2019.12.03", "title": "Снежна буря връхлетя САЩ, над 4000 полета отменени (Видео)"}
{"url": "https://www.24chasa.bg/novini/article/7935773", "text": "Снегове блокираха движението в редица райони в източните турски окръзи Ван и Муш, съобщи турската телевизия СиЕнЕн-Тюрк. Заради неспиращите от вчера снеговалежи и виелица са затворени пътищата до общо 45 населени места. В окръг Ван са блокирани пътищата до 15 градове и села, а в Муш - до 30, предава БТА. Общинските служби за снегопочистване работят непрестанно за почистване на пътищата, но усилията им са затруднени заради силния снеговалеж и мъглата.", "date": "2019.12.03", "title": "Сняг блокира редица райони в Източна Турция"}
{"url": "https://www.24chasa.bg/novini/article/7935775", "text": "Доминиканецът Сесар Емилио Пералта, кръстен \"царя на кокаина\", защото изпращал тонове дрога от Карибите към САЩ и Европа, беше арестуван вчера в Колумбия, съобщи Франс прес. Пералта, на 44 години, бил задържан призори в северния колумбийски град Картахена, заяви главният прокурор на Доминиканската република на пресконференция в Санто Доминго. Трафикантската мрежа на Пералта, която според ФБР имала разклонения във Венецуела, Пуерто Рико и Колумбия, била напълно разбита по време на шейсетина операции, при които били задържани 18 души, добавил главният прокурор, цитиран от БТА. Трима заподозрени били екстрадирани в САЩ, а четвърти предстои да бъде предаден на американските власти. ФБР беше обещало награда от 100 хиляди долара за всяка информация, която може да доведе до залавянето на Сесар Емилио Пералта.", "date": "2019.12.03", "title": "Aрестуваха \"царят на кокаина\" в Колумбия"}
{"url": "https://www.24chasa.bg/novini/article/7935807", "text": "Близо два месеца, след като  . Инцидентът стана в края на октомври на столичния булевард „Рожен”. Шофьорът, който удря 42-годишния Константин Касабов, бяга и оставя мъжа тежко ранен на пътя. По-късно той почина в болница. В ефира на „Здравей, България” по  съпругата на жертвата - София Господинова, каза, че в полицията показания са дали няколко човека, които твърдят, че са били свидетели на случилото се. „Всички те дават разнопосочна информация – за марката и цвета на колата, за часа на инцидента”, каза София. \"Човек се свърза с мен през фейсбук и каче, че е видял какво е станало, но каза, че тази информация няма да е \"изгодна\" за мен. Поиска среща, твърдеше, че съпругът ми е минал на червено, най-вероятно, за да ми иска пари\", добави тя. На кръстовището няма охранителни камери. Иззет е само един запис от камера на намиращ се в района търговски обект. Качеството на видеото обаче е много лошо и полицията правела всичко възможно, за да го изчисти, каза още София. Тя увери, че не търси отмъщение, а иска просто да знае какво се е случило със съпруга й.", "date": "2019.12.03", "title": "Съпругата на убит велосипедист: Не търся отмъщение, искам да знам какво се случи"}
{"url": "https://www.24chasa.bg/novini/article/7935802", "text": "71-годишен пенсионер от Япония беше арестуван за телефонен тероризъм, пише АФП. Възрастният мъж направил 24 хиляди обаждания, за да се оплаче от телефонна компания. Акитоши Окамото непрекъснато звънял на безплатната линия за препоръки, оплаквания и похвали на телефонния оператор KDDI. Той смятал, че компанията е нарушила условията по договора му с нея и настоявал да дойдат да му се извинят. \"Веднага след като кажел оплакването си, затварял телефона.\", каза говорител на полицията, цитиран от Канал 3. Официалната причина за ареста му е \"мошеническо възпрепятстване на бизнес\". Япония е изправена пред нарастващ проблем с нелогично или опасно поведение на застаряващото население. Възрастни шофьори често предизвикват тежки катастрофи, а служителите на железниците подават все повече оплаквания за агресия срещу тях от недоволни пенсионери.", "date": "2019.12.03", "title": "Арестуваха възрастен японец, подал 24 хил. телефонни оплаквания"}
{"url": "https://www.24chasa.bg/novini/article/7935803", "text": "44% от участниците в анкета на   са готови да се абонират за изданието \"24 часа\", 18% искат абонамент за \"Космос”, 6%  за „168 часа”, 5% за „Идеален дом”. ( ) Това показват данните на анкета с въпрос  , в която са гласували над 1200 читатели на на 24chasa.bg.  4% са готови да се абонират за „Български фермер”, 5% за „Хоби фермер”, 3% за „Лекарите на които вярваме”, 3% за \"Съвременник\", 2% за \"Всичко за семейството\" и др. Медийна група България вече 28 години е най-големият издател на печатни медии в страната и една от водещите информационни онлайн групи. Нашата цел – да информираме честно! Качествената и модерна журналистика е запазена марка на най-влиятелния всекидневник в страната -  . Устойчивият модел и високи стандарти на марката „24 часа” превърнаха онлайн изданието www.24chasa.bg във новинарски сайт №1 в България. Портфолиото включва още високотиражния таблоид   лидера в разследващата журналистика  , семейния вестник на българите  , любимия седмичник на пенсионера . Медийна група България е лидер и при агромедиите –   е водещият и най-авторитетен агровестник в страната. Сайтът www.bgfermer.bg е номер едно при онлайн агромедиите и предлага в реално време най-актуалната и точна информация за агробизнеса. Седмичникът   е незаменим помощник в двора, вилата и домашната ферма. Ние издаваме също и едни от най-популярните профилирани списаниия:  ,  ,  .  е уникален пътеводител в стила на живот, икономиката и политиката.", "date": "2019.12.03", "title": "Анкета: 44% искат абонамент за \"24 часа\", 18% за \"Космос”, 6% за „168 часа”"}
{"url": "https://www.24chasa.bg/novini/article/7935840", "text": "Турция ще се противопостави на плана на НАТО за защита на балтийските държави, ако Алиансът не признае групировките, срещу които Турция се бори, за терористични, заяви турският президент Реджеп Тайип Ердоган днес, преди да отпътува за Лондон за срещата на НАТО, предаде Ройтерс. \"Ако нашите приятели в НАТО не признаят за терористични организации онези, които ние смятаме за терористични организации..., то ние ще застанем срещу всяка стъпка, която бъде направена там\", предупреди турският президент, предава БТА. Ердоган заяви още в Анкара, че Турция очаква безрезервна подкрепа в борбата си срещу терористичните заплахи. Както агенцията съобщи миналата седмица, Турция е блокирала предложение на НАТО за защита на балтийските държави и Полша, докато не получи пълна подкрепа за борбата си срещу сирийските кюрдски Сили за защита на народа (СЗН). Според публикации в турските медии Анкара не е подкрепила документа, тъй като няколко държави са блокирали друг план, в който СЗН са упоменати като заплаха за националната сигурност на Турция. Начело на тези държави според турския печат са били САЩ. Вчера турски източник от сигурността заяви пред Ройтерс, че Турция не изнудва НАТО с отхвърлянето на плана за защита на балтийските държави и Полша. \"НАТО е институция, в която Турция има пълни права на вето, политически и военно, и има процедури тук\", каза източникът. \"Няма подобно нещо като изнудване от страна на Турция - подобно изявление е неприемливо\", добави той. Турция, Франция, Германия и Великобритания ще имат отделна среща покрай срещата на върха на НАТО. По думите на Ердоган те ще обсъдят преди всичко плановете на Турция да установи зона за сигурност в Североизточна Сирия, които към момента срещат критиките на европейските съюзници на Анкара. Отделно Турция има спор с Гърция и Кипър за правата върху природните ресурси в Източното Средиземноморие. Ердоган каза, че ще се срещне с гръцкия премиер Кириакос Мицотакис в Лондон. Анкара разглежда СЗН като терористична организация, свързана с нелегалната Кюрдска работническа партия (ПКК), но тези сили са подкрепяни от Запада като съюзник в борбата срещу групировката \"Ислямска държава\". На 9 октомври Турция предприе операция \"Извор на мира\" в Североизточна Сирия срещу СЗН. Турският президент Реджеп Тайип Ердоган обеща да даде моментален отговор на всякакви стъпки на Гърция, които може да предприеме в знак на протест срещу споразуменията между Анкара и Либия за морските зони, предаде ТАСС. Ердоган говори на пресконференция в Анкара преди да замине за Лондон, където днес и утре ще се състои среща на високо равнище на НАТО. Гърция може да предприеме действия, но и ние имаме такова право. Ако е необходимо, ще отговорим моментално, каза президентът на Турция. Не е изключено Атина да инициира дискусия в НАТО относно законността на турско-либийските споразумения, в частност по отношение на морските граници, за които спорят Гърция и Турция, отбелязва ТАСС. Доколкото виждам Либия може отзове посланика си от Атина, каза Ердоган. Външното министерство на Гърция обяви, че либийският посланик може да бъде обявен за персона нон грата, припомня ТАСС. Турският президент съобщи днес още, че гръцкият премиер Кириакос Мицотакис е поискал среща с турската страна в Лондон в рамките на срещата на върха на НАТО. Разбира се, ще обсъдим с него всички тези въпроси. Искам обаче всички да знаят, че всякакви тристранни действия на Гърция, Египет и \"Южен Кипър\" никак няма да повлияят на нашите стъпки по отношение на Либия. Тъй като сме сключили писмено споразумение с нея, каза Ердоган. В края на ноември Турция и международно признатото правителство на националното съгласие на Либия подписаха споразумението за зоните на морска юрисдикция. Подписването на документа предизвика остра реакция от страна на Гърция. Атина възрази срещу споразумението, окачествявайки го като сериозно нарушаване на международното право.", "date": "2019.12.03", "title": "Ердоган: Блокираме план на НАТО,\nако не признае заплахите срещу Турция"}
{"url": "https://www.24chasa.bg/novini/article/7935856", "text": "Във връзка с появила се информация, че министър-председателят Бойко Борисов ще участва в Срещата на лидерите на страните - членки на НАТО, която ще се проведе на 3 и 4 декември 2019 г. в Лондон, от правителствената информационна служба уведомяват, че тази информация е фактически невярна. След разговор между премиера Бойко Борисов и президента Румен Радев на 31 октомври, бе решено държавният глава да представлява България на форума в Обединеното кралство. С протоколно решение от 27 ноември 2019 година Министерският съвет определи състава на българската делегация и одобри рамковите позиции за участие във форума. Съгласно правителственото решение за ръководител на българската делегация е предложен Президентът на Република България. В състава на делегацията влизат още заместник министър-председателят по правосъдната реформа и министър на външните работи Екатерина Захариева и заместник министър-председателят по обществения ред и сигурността и министър на отбраната Красимир Каракачанов, пишат от правителствената информационна служба.", "date": "2019.12.03", "title": "Бойко Борисов няма да участва в срещата на НАТО в Лондон, фалшива новина е"}
{"url": "https://www.24chasa.bg/novini/article/7935837", "text": "Има задържан  . Вследствие на инцидента 12-годишно момче загина и други петима пострадаха. Сред ранените са двама тийнейджъри на 15 години, 13-годишно момче, 16-годишно момиче и 53-годишна жена. Няма опасност за живота им. Задържаният е мъж на 51 години. Инцидентът е станал близо до училище в предградието Дебдън. Според свидетели на катастрофата шофьорът с автомобил Форд Ка със сребрист цвят се е качил върху тротоара и блъснал децата, след което избягал. Баща, чиято дъщеря е сред пострадалите деца, разказа, че при инцидента приятелката й и отскочила от капака на колата, преди друго 12-годишното момче да бъде ударено много лошо. Момчето е починалото на път за болницата По думите на един от пострадалите - 15-годишния Алфи Барнс, водачът съзнателно е набрал скорост с автомобила и се е насочил към тротоара. Полицията съобщи, че сблъсъкът е бил преднамерен и разследва предумишлено убийство, предава \"Канал 3\". Загиналото момче е ученик от училище на \"Уилингейл роуд\", където е станала инцидентът, потвърди пред Би Би Си главната учителка Хелън Гаскойн. Пострадалите деца учат в същото училище. По-рано беше съобщено, че полицията издирва 51-годишния Тери Гловър. Има подозрения, че той е замесен и в друг инцидент, който е станал в същия район.", "date": "2019.12.03", "title": "Задържаха мъж за врязалата се кола в група хора в Лондон (Видео)"}
{"url": "https://www.24chasa.bg/novini/article/7935884", "text": "Северна Корея заяви, че САЩ се опитват да протакат преговорите за ядрената й програма заради президентските избори догодина и прикани Вашингтон да смекчи исканията си, предадоха Ройтерс и ТАСС, позовавайки се на държавната агенция КЦТА. Севернокорейският заместник-външен министър по въпросите на САЩ И Те-сон обвини Вашингтон, че се опитва да печели време вместо да прави отстъпки. \"Рекламираният от САЩ диалог по същество не е нищо повече от глупава уловка, целяща да държи КНДР обвързана с диалога и да я използват в интереса на политическата ситуация и изборите в САЩ\", заяви той, цитиран от БТА. \"САЩ се стремят да печелят време в свой интерес и говорят за траен и съдържателен диалог вместо да предприемат стъпки в отговор на приетите от КНДР мерки\", добави И Те-сон и напомни, че в края на годината изтича срокът, който Пхенян даде на Вашингтон да изготви взаимноприемлив компромис за преговорите. \"Всичко, което може да се направи сега, е избор на САЩ и само от САЩ зависи какъв коледен подарък ще изберат да получат\", заяви севернокорейският заместник-външен министър. След като Северна Корея изпробва първата си междуконтинентална балистична ракета през юли 2017 г., лидерът й Ким Чен-ун нарече ракетата \"подарък\" за американците по случай националния им празник Четвърти юли, припомня Асошиейтед прес.", "date": "2019.12.03", "title": "Пхенян: САЩ ще си изберат какъв коледен подарък да получат"}
{"url": "https://www.24chasa.bg/novini/article/7935911", "text": "Японската изследователска сонда \"Хаябуса-2\" включи своя йонен двигател и започна основния етап от завръщането си към Земята след края на мисията й на астероида Рюгу, съобщи сайтът на японското космическо ведомство. На 13 ноември \"Хаябуса-2\" започна да се отдалечава от астероида с помощния си двигател и до 3 декември тества ходовия си йонен двигател. Сега на космическия апарат му предстои да направи обиколка около Слънцето и да измине пътя до Земята с дължина около 800 милиона километра, предава БТА. Мисията на \"Хаябуса-2\" на Рюгу продължи около година и половина. Сега на сондата й предстои да предостави на Земята взетите от астероида образци. Очаква се обратният път да отнеме около година и космическият апарат трябва да се доближи до нашата планета през декември 2020 година. След това \"Хаябуса-2\" ще спусне капсулата с образците на Земята и може да бъде използван за изследването на друго космическо тяло./", "date": "2019.12.03", "title": "Японската сонда \"Хаябуса-2\" стартира двигателя за завръщането си към Земята"}
{"url": "https://www.24chasa.bg/novini/article/7935882", "text": "Наркотични вещества иззеха служители на полицейските управления в Г. Оряховица и Свищов, информират от ОДМВР - Велико Търново. В понеделник, в хода на специализирана полицейска операция за противодействие разпространението на наркотични вещества в Долна Оряховица е извършена проверка на лек автомобил «БМВ», управляван от 20-годишна местна жителка и четирима пътници. В хода на проверката в единия от пътниците – 20-годишен от същия град е намерено пликче, съдържащо около 2 грама растителна маса, която при полеви наркотест е реагирала на марихуана. Водачката и пътникът са задържани с полицейски мерки до 24 часа. В хода на същата операция са извършени проверки и на адрес в града, обитаван от 39-годишен мъж, където са намерени и иззети около 30 грама тревиста маса, която при полеви наркотест е реагирала на марихуана и на 16-годишно момче, в което са намерени и иззети около 4 грама марихуана. По двата случая са започнати бързи производства. Същия ден в с. Ореш е извършена проверка на 56-годишен мъж от Свищов. В хода на проверката в него са намерени и иззети около 50 грама растителна маса, която при полеви наркотест е реагирала на марихуана, и около 30 грама бял прах, който при тест е реагирал на амфетамин. Мъжът е задържан с полицейска мярка до 24 часа. Той е известен на полицията и осъждан. По двата случая са започнати досъдебни производства. По обяд  в понделник на разклона за с. Леденик служители на Пътна полиция са извършили проверка на лек автомобил «Мерцедес», управляван от 41-годишен правоспособен водач от В. Търново. При тестване на водача за употреба на наркотични вещества, апаратът е дал положителна реакция на кокаин. Той е отказал кръвна проба. Задържан е с полицейска мярка до 24 часа. Срещу него е започнато бързо производство.", "date": "2019.12.03", "title": "Арести за дрога в Горна Оряховица и Свищов"}
{"url": "https://www.24chasa.bg/novini/article/7935908", "text": "Служители на полицейското управление в Павликени разкриха кражба на пари от жилище в с. Върбовка, съобщи полицията във Велико Търново. Деянието е извършено в началото на ноември. Откраднатата сума възлиза на 900 лв. От проведените действия по разследването е установено, че извършители са 24-годишен мъж от същото село и 16-годишен младеж от Павликени, известни на полицията и осъждани. Вчера двамата са привлечени, като обвиняеми. Пълнолетният е задържан за 72 часа, а на приятелят му е наложена мярка «надзор на родител».", "date": "2019.12.03", "title": "Обвиниха млади апаши за кражба на 900 лв. от къща в Павликенско"}
{"url": "https://www.24chasa.bg/novini/article/7935967", "text": "Множество публикации, свързани със зачестилите напоследък аварии в АЕЦ „Козлодуй”, повдигнаха въпроса има ли причини за притеснение в работата на централата. Асоциацията за свободен енергиен пазар излезе с писмо, адресирано до Агенцията за ядрено регулиране, в което изказва своите притеснения от зачестилата аварийност на съоръженията. \"Случилото се не са аварии, а неизправности по оборудването. Обяснявал съм много пъти, че АЕЦ „Козлодуй” е един огромен механизъм с хиляди разнообразни по обем и качество машини и съоръжения”, коментира изпълнителният директор на АЕЦ „Козлодуй” Наско Михов, цитиран от  .  „Ние се опитваме да предвиждаме и събития, които да не водят до такива планови спирания. Категорично заявявам, че притеснения за хората по отношение на ядрената безопасност няма. За изправността на централата следят 3500 души, които са специалисти от висок клас”, заключи Михов.", "date": "2019.12.03", "title": "Шефът на АЕЦ \"Козлодуй\": Няма аварии, а неизправности по оборудването"}
{"url": "https://www.24chasa.bg/novini/article/7936450", "text": "Президентът на САЩ Доналд Тръмп определи като много оскърбително изказването на френския си колега Еманюел Макрон за \"мозъчната смърт\" на НАТО, предаде Франс прес. \"Смятам, че това е много оскърбително\", заяви Тръмп на пресконференция с генералния секретар на НАТО Йенс Столтенберг преди началото на срещата на върха на организацията в Лондон по случай 70-ата й годишнина, информира БТА. Президентът на САЩ отбеляза, че възнамерява да обсъди въпроса с френския си колега по-късно днес.", "date": "2019.12.03", "title": "Тръмп: Изказването на Еманюел Макрон за НАТО беше много оскърбително"}
{"url": "https://www.24chasa.bg/novini/article/7936273", "text": "Остър дебат и скандал се разрази в парламента около избора на Деница Сачева за нов социален министър след оставката на Бисер Петков. Кандидатурата й бе представена в пленарната зала от вицепремиера Томислав Дончев. Първи срещу избора на Сачева скочиха от \"Атака\". Десислав Чуколов обяви, че е имало сутринта \"бутафорен\" коалиционен съвет и попита защо такъв не бе направен, когато бе свален Волен Сидеров като шеф на групата на ОП. Не чухме зад какво застава новия министър, за какво се бори. Каква е позицията й за закона за социалните услуги, за Истанбулската конвенция, попита Чуколов. Той обяви, че \"Атака\" ще е против, но ако Сачева обещае да отмени закона, ще променят мнението си. От БСП определиха смяната на министъра като \"сериозен симптом за блокаж на управленски системи\" и обявиха, че няма да подкрепят новия министър. Кариерата на Сачева е белязана със скандали, свързани с т.нар джендър идеология, обяви Драгомир Стойнев и даде пример с Истанбулската конвенция. Със Сачева джендър идеологията отново се връща на политическото поле, каза той. Причината са нейни политики и изказвания като зам.-министър на образованието, тя бе пуснала и анкети сред децата, които също предизвикаха скандал около джендър темата. Червените критикуваха политиката на правителството в много сфери и поискаха да чуят от премиера Бойко Борисов мотивите за отстраняването на Петков. Не толкова политиката, колкото животът ме е научил, че някой говори силно и вика, когато няма какво да каже, отвърна вицепремиерът Томислав Дончев. Бисер Петков е професионалист, но социалната политика не се чертае от него, а от управляващата коалиция и от премиера във основа дали това, което вижда от джипката, му харесва или не. Нямам сантименти към Петков, защото, въпроки че е професионалист, се е съгласил да стане министър в правителство, което няма визия в социалната политика, коментира Георги Гьоков. ДПС първо се обяви против процедурата по включване на точката в дневния ред с обяснението, че това е в нарушение на правилника. След това заяви, че няма да подкрепи новия министър. Кой от проблемите в социалната политика решава тази кадрова промяна, попита шефът на социалната комисия Хасан Адемов. Бисер Петков е човек с изключително висока експертна експертиза и никой не оспорва това, каза Адемов и даде примери, с които да докаже, че забавянето на реформата не е по вина на Петков, коментирайки темите за ТЕЛК, за втората пенсия. Петков говореше на експертен език, беше абсолютно диалогичен със социалните партньори, с майките, но не намери подкрепа след колегите си в правителството, допълни Адемов. И обясни, че смяната на министър на принципа \"стани да седна\" няма да реши нито един от въпросите в социалната сфера. Повърхностно и дребнаво изказване, стана в отговор лидерът на НФСБ Валери Симеонов. Според него смяната на един министър с друг била естествена. Симеонов даде добра оценка за работата на Петков. Имам чувството, че присъствам не на избор на министър, а на папа, каза Симеонов. Защо е този негативизъм - един министър е част от правителство и коалиция и като такъв трябва да изпълнява програмата, попита той. Чак такива мащабни вселенски злодейства като Дърт Вейдър не може да прави, не може да сте убедени чак толкова, че тази госпожа няма да се справи. Тя ще е министър и ще изпълнява програмата, решенията, които се вземат в коалицията. Няма да има никакви залитания, увери Симеонов БСП и ДПС. Той обяви, че патриотите са дйржавно отговорна политическа сила. А като пример, че Сачева няма как да не е патриот, той даде пример с баща й и неговата книга \"Българите са в основата на човешката цивилизация\". Той призова да се даде възможност на новия министър да работи, пък след 100 дни можело да се направи анализ на работата й. Никой в тази зала няма монопол върху патриотизма, всички сме българи и работим за България, няма значение кой как го прави, скочи Крум Зарков от БСП. Стоян Мирчев определи Сачева като \"протеже на Иван Костов\", а в отговор Симеонов обяви, че такова е и Корнелия Нинова. Соцлидерката му отвърна, че за подобна реплика е осъдила Бойко Борисов и отново заяви, че никога не е била в СДС и до Костов. За пореден път днес правителството казва, че парламентът е нищо за него. Три правителства поред Борисов руши институциите в България и унижава парламентаризма, заяви Нинова. Тя критикува, че няма никакви мотиви за смяната. Единственото са думите на премиера, че никой министрите не иска да работи с Петков. По-страшно от високия тон в политиката е мълчанието. Вече час и половина мълчите, критикува Нинова. И поиска от парламентарната шефка Цвета Караянчева да накара всеки от присъстващите в пленарната зала министри да запознае депутатите защо не иска и не може да работи с Бисер Петков. От 19 министри това е 8-ата промяна в това правителство - почти половината кабинет се превъртя. Повечето промени бяха заради некомпетентност или съмнения за корупция. Сменяте министрите като носни кърпи, защото така отпушвате напрежението с бушони, за да не стигне проблемът до първия, каза Нинова. Тя отново критикува Сачева, че като зам.-министър на образованието е въвеждала джендър идеология. Когато през 2007 г. ви отстраниха, никой не излезе да обясни от тази трибуна защо Станишев поиска вашето отстраняване заради корупция, скочи в отговор Лъчезар Иванов от ГЕРБ. И попита Нинова като шеф на социалната комисия през 2013 г. каква следа е оставила в социалната политика. Четете ге тези съдебни решения - имам решение на съда, че не съм уволнявана за корупция, че съм невинна по този казус, отвърна Нинова. Правителството на ГЕРБ и Борисов се стреми с нови министри да подобри управлението си, за да имаме четвърти мандат, категоричен бе още Лъчезар Иванов. Ще управляваме още много мандати, докато успеете да създавате мостове, г-жо Нинова, обърна се към нея Иванов и честити рождения ден на ГЕРБ. Тома Биков пък напомни на Нинова, че преди два месеца ГЕРБ са подкрепили промени на БСП в комисиите, но това не е променило работата 12 часа спорихте дали начело на евролистата ви да е Елена Йончева или Станишев. Накрая и двамата отидоха в Европарламента и гласуваха \"за\" Истанбулската конвенция с \"въздържал се\". Защото този вот там е \"за\". Шефката на образователната комисия Милена Дамянова обяви, че Сачева няма как да промени сама учебна програма, която се изготвя от експерти и учители. Тя обясни, че ГЕРБ не са събирали подписи за Истанбулската конвенция. Не събирахте подписи, а правителството ви я прие, отвърна Нинова. Тя отново обяви, че историята се подменя в уроците, че се вкарва джендър идеология в училището, срещу което са протестирали родители. Спрете да обаждате хората, не им отнемайки правото да изразяват свободно различно мнение и да протестират, тази диктатура няма край, обяви още соцлидерката. Убеден съм, че премиерът не е поискал оставката ей така, какви са аргументите, попита пък зам.-шефът на ПГ на ДПС Йордан Цонев.", "date": "2019.12.03", "title": "Опозицията скочи на Сачева заради Истанбулската конвенция (Обновена)"}
{"url": "https://www.24chasa.bg/novini/article/7936576", "text": "26-годишен мъж от Панагюрище е задържан за блудство с 8-годишно момиченце. Случаят е от миналата седмица, но за него не е съобщено, тъй като се касае за посегателство върху малолетно дете, потвърди говорителят на полицията Мирослав Стоянов. По информация на \"24 часа\", малко след 17 ч. на 27 ноември в полицията в Панагюрище е получен сигнал от младежи за блудствените действия с момиченцето.  Детето е било примамено в необитаем строеж. След блудството извършителят опитал да завърже детето, за да не го издаде и да успее да избяга от местопрестъплението, но действията му са били неуспешни. Той е бил подгонен от група младежи, които се опитали да го хванат, след като разбрали какво е сторил, но успял да се измъкне. Буквално минути по-късно педофилът е бил арестуван от полицейски екипи. С решение на районния съд в Панагюрище мъжът е задържан в ареста с постоянна мярка за неотклонение.", "date": "2019.12.03", "title": "Панагюрец блудства с 8-годишно момиченце, задържан е"}
{"url": "https://www.24chasa.bg/novini/article/7936638", "text": "Увеличават се делата за корупция по високите етажи на властта, които се гледат от Специализирания наказателен съд. През 2018 г. те са били 25, а през тази вече са 50. Това съобщи съдия Пламен Панайотов, който е зам.-шеф на съда на семинар, посветен на антикорупцията и отнемането на незаконно придобитото имущество. От края на 2017 г. делата за безстопанственост, престъпление по служба, подкуп срещу министри, техните заместници, кметове и областни управители се гледат от спецсъда. \"Голяма част от тези, които постъпиха в края на 2017 г.,са приключили на първа, а някои и на втора инстанция\", уточни съдия Панайотов. Някои от тях вече били стигнали до Върховния касационен съд (ВКС). Практиката показала, че процесите, които са с по-малък брой подсъдими, в специализирания съд приключват максимум до 6 месеца. \"Това, което може да се каже от анализа за двете години е, че делата за корупция по-високите етажи на властта, се разглеждат в сравнително кратки срокове, бързо приключват, като има и случаи, при които постановените присъди не се обжалват пред втората инстанция\", посочи съдия Панайотов. Той уточни, че в тези случаи споразуменията били изключение. Процесите приключвали по общия ред, но имало и такива, които се гледат по т.нар. съкратено съдебно следствие, когато не се разпитват всички свидетели или пък се признават изцяло фактите по обвинителния акт, което също било гаранция за бързина. Съдиите от спецсъда обаче били на мнение, че се налагат бързи промени в сроковете за разглеждане на делата. Съдия Панайотов даде пример с Великобритания, където един процес се насрочва за 10 или 20 последователни дни, и приключва. У нас това обаче напрактика било непостижима цел, защото по повечето дела в специализирания съд се явявали едни и същи адвокати, а ангажираността им водела до отлагане. Назначаването на резервни защитници имало дисциплиниращ ефект. Друг проблем, с който се сблъсквали магистратите, които работят по корупционни престъпления бил, че делата за безстопанственост и престъпление по служба срещу министри, заместниците им, кметове, трудно се доказвали. Причината - текстовете в закона са архаични и писани за друго време. При престъплението по служба трябва да се търси специалната цел, което още повече затруднявало разследващте. От началото на годината в специализирания съд са постъпили около 3000 искания за използването на Специални разузнавателни средства. Основно те се прилагат по делата срещу престъпни групи. След създаването на КПКОНПИ в този и вид комисията също прави искания за СРС. \"Има обаче една слабост. В момента, в който започнат да използват СРС, разследващите органи стават мързеливи и не си дават сметка, че то е краен способ\", посочи съдия Панайотов.", "date": "2019.12.03", "title": "Двойно повече дела за корупция по високите етажи на властта"}
{"url": "https://www.24chasa.bg/novini/article/7936658", "text": "Президентът на Съединените щати Доналд Тръмп заяви във вторник, че няма \"краен срок\" за постигане на търговска сделка с Китай и добави, че може би е \"по-добре\" да се изчака след президентските избори в САЩ през ноември 2020 година, за да се постигне споразумение с Пекин. \"Нямам краен срок. По някакъв начин обаче смятам, че е по-добре да изчакаме след изборите\", заяви Тръмп пред репортери по време на срещата на върха на НАТО в Лондон и допълни: \"Но те (китайците) искат да сключат сделка сега и ще видим дали тя ще бъде правилна или не, тя трябва да бъде правилна\", цитира думите му  Той отново подчерта, че търговска сделка с Китай ще се случи, само ако той желае това и смята, че се справя много добре в преговорите. \"Справям се много добре относно споразумението с Китай, ако искам да го направя. Ще видим какво ще се случи\". \"Не знам дали искам да го направя (да подпиша сделка с Китай). Те ще разберат доста скоро\", допълни той. Според него Китай \"се е сдобил с голяма мощ\" с пари на САЩ. Изказвайки се в Лондон заедно с генералния секретар на НАТО Йенс Столтенберг, Тръмп отново посочи, че може да постигне добра търговска сделка. Той обаче отбеляза, че тепърва ще решава дали тя да бъде сключена. От своя страна Йенс Столтенберг подчерта, че Китай е тема на срещата на върха на НАТО поради голямата икономическа експанзия на азиатската държава в световен мащаб, включително в посока Европа и Африка. Доналд Тръмп нападна вербално и Европейският съюз, отбелязвайки, че ЕС се отнася със САЩ \"много несправедливо\" по отношение на търговията. Дефицитът с ЕС е \"астрономичен\", посочи Тръмп, подчертавайки, че той променя това и че не е редно САЩ или ЕС да се \"възползват\" от НАТО и търговията. Коментарите на Тръмп, че сделката с Китай може да бъде отложена за след президентските избори в САЩ догодина, доведоха до париране на първоначалния позитивен старт на европейските фондови борси. Общият индекс Stoxx Europe 600 се понижава с 0,2%, френският CAC 40 - с 0,57% (след заплахите на САЩ за 100%-ни мита върху вноса на френски стоки за 2,4 млрд. долара), а британският FTSE100 се понижава с 1,15% на фона на поскъпване на британската лира с 0,32% обратно към важната съпротива около 1,3000 долара. Единствено немският индекс DAX 30 нараства с 0,35%, но след първоначален скок с 0,6% и след силен спад в понеделник с над 2%.", "date": "2019.12.03", "title": "Тръмп: По-добре сделка с Китай след президентските избори догодина"}
{"url": "https://www.24chasa.bg/novini/article/7936696", "text": "НАТО не разглежда Русия като враг, но ще отвърне, ако тя атакува Полша и балтийските страни, предупреди днес генералният секретар на алианса в интервю за полския всекидневник \"Жечпосполита\", предаде Франс прес. \"Чрез мощно присъствие на сили на НАТО в Полша и трите балтийски страни изпращаме много мощен сигнал на Русия: при атака срещу Полша и балтийските страни отговор ще даде целият алианс\", заяви Йенс Столтенберг на фона на започващата днес среща на върха на НАТО в Лондон, предава БТА. \"Не определяме Русия по този начин (като враг на НАТО, бел. АФП). Просто ще отвърнем в случай на нужда. Трябва да сме сигурни, че онова, което видяхме в Украйна - инвазия на Русия срещу неин съсед - не може да бъде повторено срещу един член на НАТО\", добави Столтенберг пред \"Жечпосполита\". Той е дал интервюто също за германския вестник \"Зюддойче цайтунг\", испанския \"Паис\", италианския \"Соле 24 оре\", гръцкия \"Катимерини\" и датския \"Юланд постен\". Турският президент Реджеп Тайип Ердоган предупреди днес, че ще продължи да блокира план на НАТО за балтийските страни и Полша, докато пактът не признае за терористична кюрдска милиция в Сирия, срещу която Анкара се бори. \"Ако темата бъде сложена на масата (на лидерския форум на НАТО), ще се държим по същия начин, няма никакви промени\", заяви Ердоган пред журналисти, преди да замине за срещата. Турският президент посочи, че снощи е разговарял по телефона с полския си колега Анджей Дуда, който му е предложил разговор в кулоарите на срещата на НАТО с ръководителите и на трите балтийски държави - Естония, Литва и Латвия. \"Казах му, че много ще се радвам. Но ако нашите приятели в НАТО откажат да признаят (кюрдската милиция Сили за защита на народа) за терористична организация (. . .), тогава, съжалявам, ще се противопоставим на всички предложени за приемане мерки\", заяви турският лидер. НАТО е готова да отговаря на военните заплахи от страна на Китай, което е принципно нова задача за алианса, поставял си преди за цел само да възпира Съветския съюз и Русия. Това заяви Йенс Столтенберг след среща днес с президента на САЩ Доналд Тръмп преди форума в Лондон, предаде ТАСС. \"Не се каним да местим НАТО в Южнокитайско море, но трябва с общи усилия да отговаряме на заплахите от страна на Китай, включително в киберпространството\", каза генералният секретар на алианса.", "date": "2019.12.03", "title": "НАТО: Ще отвърнем, ако бъдат атакувани Полша и балтийските страни"}
{"url": "https://www.24chasa.bg/novini/article/7936128", "text": "Палеонтолози от целия свят се събраха вчера в Пекин, за да отбележат 90-та годишнина от откриването на първия череп на пекински човек, живял в предградията на днешната столица на Китай преди около 700 000 години, съобщава \" \".  Близо 200 китайски и чуждестранни учени участваха в международния симпозиум по палеоантропология, за да споделят най-новите си открития за произхода на човека и еволюцията му. Първият цял череп на Пекински човек бе открит от китайския археолог Пей Уънджун през декември 1929 г. на разкопките при Джоукоудиен в покрайнините на китайската столица. През последните 90 години са открити фосили на древни хора от Плестоцена (от преди около 2,9 милиона до 11 700 години) в над 70 града из Китай, твърдят китайските учени. Джоукоудиен бе включен в списъка на световното културно наследство на ЮНЕСКО през 1987 г.", "date": "2019.12.03", "title": "Учени отбелязаха 90-та годишнина от откриването на Пекинския човек"}
{"url": "https://www.24chasa.bg/novini/article/7936725", "text": "840 дела срещу разследващи полицаи, прокурори и съдии води Емил Милев, известен още с прякора Крокодила. Фрапиращата бройка стана известна по време на изказване на съдията от апелативния спецсъд Галя Георгиева на антикорупционен форум. Само срещу нея имало няколко искови молби от него. Десетки били и срещу съдии от специализирания съд. \"Това акумулира натовареност в съдилищата\", посочи съдия Георгиева. Милев е известен с това, че съди всеки, който го е разследвал, както и журналисти, писали за него. През юни тази година той получи 17 години и 6 месеца затвор при строг режим за участие в престъпна група за грабежи, отвличания и палежи. Председател на състава бе именно съдия Георгиева.", "date": "2019.12.03", "title": "840 дела срещу магистрати води Емил Милев-Крокодила"}
{"url": "https://www.24chasa.bg/novini/article/7936748", "text": "  Деница Сачева вече е социален министър. Тя бе избрана от парламента с 114 гласа \"за\". Против гласуваха 106 депутати от БСП, ДПС и \"Атака\", а трима от \"Воля\" се въздържаха. Сачева бе избрана след бурен дебат в пленарната зала, в който  Самата Сачева поиска думата и от парламентарната трибуна обори всяко едно от обвиненията, които й бяха отправени. Много добре съзнавам мащаба, отговорността и трудностите, свързани със социалната политика. Това е комплексна политика, която трябва да ангажира знания от областта на образованието, здравеопазването и финансите. И незначителна част от тези сектори.аз имам личен опит - практически, управленски и административен, обясни Сачева. Затова тя смята, че може да е полезна в търсенето на балансирани решения. Напомни, че социалното министерство се занимава и с пазара на труда и с индустриалните отношения. И затова ще търси връзка между социалното и образователното министерства. Политиките, които ще изпълнявам - управленските приоритети на това коалиционно правителство са вече разписани и ясни и не би следвало да има изненади, обясни Сачева. Тя обяви, че чутите в пленарната зала критики са част от мащабна дезинформационна кампания, която я изненадала. Изненадана съм от задълбочените познания на биографията ми, но цитираните тук неща са събирани основно в интернет търсачки, допълни Сачева. Тя даде пример с анкетата, с която БСП я обвини, че вкарва джендър темата в училище. Тя е въведена преди 5 г. по времето на министър от БСП - проф. Анелия Клисарова, а ГЕРБ я отмени, обясни Сачева. И призова депутатите да напишат \"задължително сексуално образование\" и щяло да излезе името на друг кандидат за кмет, подкрепен от БСП. Така че моля да не вменявате неща, които не са се случвали, обърна се Сачева към депутатите. Джендър идеологията не е въвеждана в българското образование и не е подкрепяна от нито един член на политическия екип на Министерството на образованието, каза тя. Твърдо вярвам, че полът се определя биологично, категорична бе Сачева. И допълни, че няма какво да има притеснения в тази област. За Истанбулската конвенция има решение на КС и няма какво да се коментира - изпълнителната власт изпълнява решенията на КС, допълни тя. Но уточни, че е против насилието, особено над жени и деца. И съм за традиционното семейство между мъж и жена, ако това са отговорите, които искате да чуете, давам ви ги ясно и категорично, каза Сачева. Тя обяви, че е впечатлена от архивните дейност на опозицията. А по повод цитирано от трибуната нейно интервю срещу ГЕРБ обясни, че то е част от предизборна кампания, в която е участвала, по конкретни казуси и няма отношение към това, което се случва днес. Фактът, че работя с партия ГЕРБ означава, че приемам политиките, които прави и провежда. Но всеки има право на мнение, което може да се развива във времето, допълни Сачева. По отношение на закона за социалните услуги гарантира, че ще провежда диалог с всички заинтересовани страни, защото социалната политика трябва да обединява, а не да разединява. Няма да отстъпя от това, което вече е постигнато по отношение на услугите и ангажиментите към хората с увреждания, гарантира Сачева. И сама изброи думите, които я характеризират: диалогичност, баланс и добронамереност. А фалшивите новини нека ги оборваме с факти, заключи тя. В кулоарите на парламента Сачева обясни, че има добър диалог с премиера Борисов. Той я бил предложил и за зам.-министър на образованието, и за новия й пост, и само с него била говорила. Тя си обяснява факта, че именно тя е предложена да замени Бисер Петков с това, че в обществото има много дебати, свързани с деца. Ресорът социална политика трябва да обединява хората, а не да ги разделя, допълни тя. И обеща много разговори и дискусии. Намеренията й били да запази екипа на Бисер Петков, но щяла да направи преглед.", "date": "2019.12.03", "title": "Деница Сачева вече е социален министър (Обновена)"}
{"url": "https://www.24chasa.bg/novini/article/7936759", "text": "Президентът на Сърбия Александър Вучич посрещна днес с държавни почести пред Двореца Сърбия президента на Беларус Александър Лукашенко, чиято визита съвпада с 25-ата годишнина от установяването на дипломатически отношения между Белград и Минск, предаде Танюг. През последните години отношенията между двете страни бележат голямо развитие на икономическото сътрудничество и търговския обмен, съобщава БТА. След срещата на четири очи ще се състои церемония по размяна на шест подписани двустранни документи и пресконференция на Вучич и Лукашенко, който е на петото си официално посещение в Белград, отбелязва Танюг. В началото на срещата Вучич каза, че е много щастлив да посрещне Лукашенко в Сърбия и изтъкна, че визитата на беларуския президент по време на бомбардировките през 1999 г. никога няма да бъде забравена. Вучич изтъкна, че търговският обмен между двете страни е достигнал 500 милиона долара на годишно ниво. \"Ние сме ваши хора и вие сте наши. Мнозина се опитаха да ни скарат, но реализирахме нашите планове. След 20 години се срещаме отново, днешното време е сложно\", изтъкна президентът на Беларус. Той отбеляза, че Сърбия е прекрасна страна каквато няма нито на Балканите, нито в Европа, нито в света. Лукашенко ще говори по-късно днес и пред депутатите в сръбската скупщина. Вучич и Лукашенко положиха днес венци на Мемориала на освободителите на Белград и на Паметника на червеноармееца, отбелязва сръбската телевизия РТС.", "date": "2019.12.03", "title": "Александър Лукашенко бе посрещнат с държавни почести в Белград"}
{"url": "https://www.24chasa.bg/novini/article/7936789", "text": "Госпожо председател, Дами и господа министри, Дами и господа народни представители, Какво се случи от вчера до днес, откакто беше обявена смяната в кабинета. Първо - вчера се появи прессъобщение, че днес в 12 часа новият министър ще приема поста. 12 часа мина, променете си прессъобщението. Това е дребен детайл към голямото. Какво показва тази арогантност на кабинета „Борисов“? За пореден път правителство показва на нас и на българските граждани, че парламентът е нищо. „Аз решавам, аз назначавам, аз въвеждам в 12 часа“ - няма никакво значение, че няма такава точка в дневния ред на парламента и че този министър все още не е гласуван. Системно, в три поредни правителства, г-н Борисов руши институциите в България, заяви лидерът на БСП Корнелия Нинова в парламента. Второ – колеги, дали прочетохте решението за смяна на министъра? Някъде да сте видели мотиви? Няма нито един мотив защо се прави това. Единствените думи на премиера за смяната са, „че никой министър от кабинета не иска да работи с Бисер Петков“. По-страшно нещо от високия тон в политиката е мълчанието. Парламентарната група на ГЕРБ мълчи вече час и половина. Г-жо председател, искаме всеки един от присъстващите министри да ни запознае с мотивите си - защо не може и не иска да работи с Бисер Петков. Моля да ги поканете един по един, за да осведомят Народното събрание и българското общество какво се случва и защо се налага тази промяна, каза още тя. Третото ни заключение. Уважаеми колеги, броили ли сте колко промени имате в Министерски съвет от началото на този кабинет? Някой може ли да каже от ГЕРБ – едва ли. Това е осмата промяна, от 19 министри. Почти половината кабинет за три години се сменя. Осемте промени бяха или за корупция, или поради некомпетентност. Какво означава това? Половин Министерски съвет, сменен за 3 години, поради съмнения за корупция или поради некомпетентност, означава едно –нестабилност в държавата. Вие ги сменяте тези министри като носни кърпи. Питаме се защо? Защото по този начин се опитвате да отпушите напрежението. Да горите бушони, за да не стигне въпроса до Първия. Но той винаги носи отговорност за екипа, който той си избира. И сменя постоянно, когато стане горещо в обществото, за да отбие топката и да успокои страстите, добави Нинова. \"Проблемът не е в кадрите, проблемът е системен. Цели системи са в колапс в държава. Питам ви, уважаеми управляващи, когато Кирил Ананиев смени Николай Петров, какво се промени в здравеопазването към по-добро? През последния месец започнаха да затварят болници, здравната реформа я няма никаква, става все по-скъпо да се лекуваш, все по-недостъпно е здравеопазването. Какво се промени? Става по-лошо. Какво стана, когато Росен Желязков смени г-н Московски? Толсистемата е в пълен провал и постоянно я отлагате. А тези дни научихме, че за да строите магистрала Хемус, копаете река Вит незаконно. Какво става, когато г-а Аврамова смени г-н Нанков? 320 хиляди българи останаха във воден режим. Какво значение имат кадровите промени, когато е сбъркан моделът на управление и системите се рушат? И сега – за новия министър. Управляващите коалиционни партньори на правителството патриотите казахте, че тя ще изпълнява програмата на правителството. Тогава е излишно да ви питам - ще има ли преизчисляване на пенсиите? Няма да има, защото правителството на Борисов го няма в програмата си. Ще се направи ли минималната пенсия 300 лева, както искат патриотите? Ще се промени ли социалното подпомагане – не, няма. Пише ли в програмата на ГЕРБ, че ще въвеждате противоконституционната джендър идеология? Не, нали - но тя я въвеждаше като зам.-министър на образованието. Пише ли в програмата на ГЕРБ, че ще променяте историята на България в учебниците? Не, не пише, но това се случва в Министерството на образованието. Пише ли, че ще прехвърляте част от грижите за нашите деца на неправителствени организации срещу тлъсто заплащане? Не, не пише. В Конституцията ни пише, че това е задължение на държавата. Е, питам ви тогава - коя точно програма ще изпълнява? За нас поредната кадрова промяна не решава нито един системен проблем за системите, които са в колапс. Кадровата промяна се прави само за да се доизкара мандата криво-ляво. Кадровата промяна е агония за правителството, но по-лошо – тя е несигурност за страната, агония на българския народ\", коментира лидерът на БСП.", "date": "2019.12.03", "title": "Нинова: Половин Министерски съвет сменен за 3 г. означава некомпетентност да управлявате"}
{"url": "https://www.24chasa.bg/novini/article/7935039", "text": "Мини избори месец след изборите - това е едно от двете възможни решения за десетки населени места, които на местния вот нямаха право да гласуват за свой кмет. Това се случи след последните поправки в Изборния кодекс, които вдигнаха от 100 на 350 постоянни жители границата, над която местният управник се избира пряко. При население под 350 души той вече се назначава. Как обаче В закона е записано само, че общинският кмет делегира свои правомощия на кметския наместник.  С една дума - “големият” кмет назначава. Но там, където не харесват този, който ще ги управлява след подписа на градоначалника, или има двама-трима желаещи за поста, решението е селско събрание с бюлетини да излъчи наместника. Кметът Георг Спартански реши да се срещне с хората от 7-те села, за да чуе гласа им, вместо еднолично да назначава наместници, каквото право му дава законът. Общоселските събрания минаха по график в 5 села. Спартански обяснява разликата между наместника и кмета с факта, че първият може да бъде махнат за 24 часа, докато един избираем кмет си тръгва или с влязла в сила присъда, или ако 6 месеца не е в състояние да изпълнява кметските задължения, или при смърт. Спартански е подписал заповедите за назначение на 5-има кметски наместници, посочени от жителите на Ласкар, Ралево, Горталово, Картожабене, Тодорово. В още 2 села - Къшин и Тученица, събранията трябваше да се проведат тези дни, за да кажат и там местните думата си кой да управлява. Сериозно напрежение обаче се създаве в Благоевград, където кметът Румен Томов е новоизбран. В едни села предшественикът му от ГЕРБ е обещавал наместниците да останат, в други - да се търсят нови. Преди дни Томов назначи наместници на 10 села в общината, като само в 2 от тях остави досегашните. Оказа се обаче, че в Зелен дол и Горно Хърсово хората си искат старите кметове, и бяха внесени подписки срещу назначените. Томов сега ще се среща с жителите на двете села, за да чуе мотивите им и да прецени дали да се съобрази. При такава ситуация за кмета, назначаващ наместници там, където има напрежение, изходът е общоселско събрание и тайни бюлетини за всички, които искат да са наместници. Подобен вариант обмислят в община Велико Търново за някои от 11-те населени места, в които вече няма кметове, а наместници. С под 350 души са Арбанаси, Вонеща вода, Дичин, Малки чифлик, Миндя, Никюп, Къпиново, Плаково, Русаля, Хотница и Шереметя и техните управници губят статута си. “На 11 човека в общината ни прибраха печатите за кметство и ни раздадоха за наместници и обясни Иван Иванов, който управлява Миндя от 2003 г. Заради измененията в изборния праг през годините 3 пъти се е явявал на избори и веднъж е бил назначаем. “Сега трябва да съм наместник със заплата на кметски наместник. А проблемите в селото са си все същите”, обяснява Иванов. Не крие, че сред “понижените” му колеги има несигурност. От една страна, заради очакваните с до 200 лв. по-ниски заплати, а от друга - защото са в неизвестност до след Нова година, когато ще се гласува новата структура на администрацията. Не само в Миндя обаче има и други желаещи да бъдат наместници. Две подписки са внесени в община Велико Търново, а до селското събрание през януари може да се появят и още кандидати за поста на Иван Иванов. Още не са назначени и 5-имата управници на селата в община Асеновград, които загубиха правото на пряк избор, защото няма гласувана структура на общинския съвет, нито приет правилник за работата му. Това означава, че ще изкарат и януари без наместници, а Такъв модел ще се използва в Смолян - от 86 населени места само в 7 избираха пряко кмет, но заради разпокъсаността си и малкия брой жители в някои от тях ще има обединяване на наместничества, така че ще са общо 37. От 6-те високопланински села в община Родопи пет продължават със старите кметове, но вероятно ще ги сменят, защото нямали 6 месеца уседналост. Сред общините с голям брой наместници е Кърджали - ще са 28. Решението за това взе общинският съвет преди седмица въпреки възраженията на ГЕРБ, че цифрата е голяма. През миналия мандат имаше само едно наместничество и 94 кметства, но промените в Изборния кодекс редуцираха кметствата до 67. “Длъжни сме да предоставяме административни услуги на нашите жители. Кметският наместник е и представител на държавата. Общината е раздробена, има 117 населени места, а част от тях са отдалечени”, аргументира се кметът на Кърджали Хасан Азис. През тази седмица се очаква той да назначи наместниците. Без управник още е е най-малкият град в България - Мелник. Жителите му са 186-има по настоящ адрес и 136-има по постоянен, поради това през октомври не избираха свой кмет. В момента с временна заповед градчето ръководи досегашният Наско Петев, който през 2015 г. спечели от първи тур като кандидат от БЗНС. Мелничани са изпратили петиция до общинския кмет Атанас Стоянов с искане Петев да остане техен кмет. Стоянов пък е обещал тези дни да посети Мелник и да говори с хората, преди да реши.  1493 села, които допреди месец са си избирали пряко кмет, останаха без управник след местните избори на 27 октомври. Причината е промяна в Изборния кодекс от 2016 г. Тогава се вдига прагът на постоянните жители на населено място, които имат право да избират пряко кмет. Така до 2016 г. прагът беше 100 жители, а след това той стана 350. Затова на последните местни избори пряко избираха кмет жителите на 1968 села у нас, докато на вота преди 4 години до урните са ходили живеещите на 3461 населени места. да си избират пряко кмет, предупредиха месеци преди местните избори от Националното сдружение на кметовете на малки населени места.  Освен това се оказа, че в променения Изборен кодекс е останала “дупка” - не беше посочено какво точно се случва в тези кметства, които досега са имали статута на самостоятелна административна единица и съответно свой кмет, а сега го губят. Така вероятността бе след вота 1493 населени места да останат без управник, затова се наложи депутатите да променят спешно Закона за местното самоуправление и местната администрация. Бе прието, че в тези села, които не са административен център на кметства, кметът на съответната община може да назначи за срока на мандата наместници в съответствие с утвърдената численост и структура на общинската администрация. Пълномощията на кметските наместници се определят от съответния общински съвет. Съветниците утвърждават и броя на наместничествата - може да са по едно за няколко малки, разпокъсани села. А кметът на общината реално ги назначава, като им възлага изпълнението на свои функции. Те може да участват в заседанията на съответния общински съвет с право на и биват изслушвани задължително при обсъждане на въпроси, отнасящи се до даденото населено място, пише в ЗМСМА. Друга голяма промяна за “понижените” села освен това, че вече не може сами да си избират управника, е, че за разлика от редовно избрания кмет наместникът няма право да извършва никакви действия, свързани с нотариалната заверка на документи. Ако той извърши каквото и да е нотариално действие, то ще бъде нищожно и няма да породи правни последици. Ако завери подпис на пълномощно, това Иначе в закона е предвидено, че там, където няма нотариуси (най-често в селата и малките градове), някои нотариални действия може да бъдат извършвани от кмета без значение дали е кмет на община, или на населено място. Стига да е изборен орган, какъвто наместникът не е.  Двама бивши депутати от БСП станаха кметски наместници на села в община Септември. Славчо Велков и Георги Мърков бяха назначени на новите си постове със заповед на кмета на община Септември Марин Рачев. Заповедите им бяха подписани на сесия на местния парламент в Септември. Доскорошният депутат от БСП Славчо Велков ще е кметски наместник на село Славовица. Експертът по сигурност пожела по здравословни причини да напусне Народното събрание.  Пред общинските съветници Велков заяви, че от година живее в Славовица и вече познава местните проблеми. Олимпийският шампион по борба и бивш депутат от БСП Георги Мърков пък става кметски наместник на родното си село Горно Вършило. Той е бил и областен председател на БСП в Пазарджик, и шеф на общинския съвет в Септември. При назначаването си за наместник обясни, че реално отдавна изпълнява тази функция в родното си село, без официално да е заемал длъжността. ", "date": "2019.12.03", "title": "Ако села не харесват наместника - избират  кой да управлява на събрание с бюлетини"}
{"url": "https://www.24chasa.bg/novini/article/7936905", "text": "Цяло монетно съкровище са иззели от иманяри органите на реда в Пловдив. Сред тях се открояват 5 златни късноантични монети от VI век. Повечето са сребърни и бронзови от Ранното Средновековие. Има и дръжка от бронзов съд.  Монетите още не са идентифицирани, получени са вчера. Тепърва нумизматите ще правят справки и експертизи. На пръв поглед сред тях има както оригинални, така и фалшификати. Всеки момент прокуратурата в Пловдив ще даде пресконференция за разбития канал на антики.", "date": "2019.12.03", "title": "Конфискуваха над 800 късноантични и средновековни монети в Пловдив"}
{"url": "https://www.24chasa.bg/novini/article/7936891", "text": "Хванаха двама мъже с фалшиви дипломи за основно образование, съобщиха от полицията. Две досъдебни производства за използване на неистински официални документи са образувани в полицията в Кърджали с постановления на Районната прокуратура. Фалшиви дипломи за завършено основно образование представили двама мъже в сектор „Пътна полиция“. Работата по случаите продължават сектор „Противодействие на икономическата престъпност“ и разследващи полицаи.", "date": "2019.12.03", "title": "Хванаха двама мъже с фалшиви дипломи за основно образование в Кърджали"}
{"url": "https://www.24chasa.bg/novini/article/7936876", "text": "Районна прокуратура – Велико Търново внесе в съда обвинителен акт срещу длъжностно лице за присвояване в големи размери, съобщиха от Апелативната прокуратура. Обвинението срещу С. П. е за това, че в периода от 01.01.2008 г. до 18.05.2016 г. в гр. Велико Търново, при условията на продължавано престъпление, като длъжностно лице – председател на производствено-потребителна земеделска кооперация, присвоила поверените й да ги пази и управлява пари в общ размер на 102 746.98 лв., собственост на производствено-потребителна земеделска кооперация. Парите били изтеглените без основание от банковата сметка на кооперацията, като длъжностното присвояване е в големи размери. В качеството си на председател на ППЗК, жената имало право да извършва сделки на разпореждане с имуществото на кооперацията, въз основа на предварително решение на Управителния съвет, а с недвижими имоти на кооперацията въз основа на предварително решение на Общото събрание. В периода, получените средства от продажби и от отдадено под наем недвижимо имущество, собственост на кооперацията, постъпвали по банкова сметка на ППЗК. Със средствата в нея имала право да се разпорежда единствено обвиняемата, в качеството й на председател. В кооперацията не била водена редовна счетоводна отчетност, поради което по делото не са приложени и липсват счетоводни документи.  Нямало лица, назначени на трудов договор и счетоводител, става ясно от обвинителния акт. Обвиняемото лице, в качеството си на председател, теглило от банковата сметка на ППЗК парични средства, с които се разпореждало, като липсват разходооправдателни документи за разходването на сумите. Предстои насрочване на делото за разглеждане от съда.", "date": "2019.12.03", "title": "Шефка на кооперация във Велико Търново\nна съд за присвоени близо 103 000 лв."}
{"url": "https://www.24chasa.bg/novini/article/7936890", "text": "САЩ, както и Русия, искат да сключат споразумение за контрол на въоръженията, но с привличането на Китай към този договор, сега или на по-късен етап, каза днес американският президент Доналд Тръмп, цитиран от Ройтерс. \"Трябва да го кажа, Русия иска да сключим сделка за контрола на въоръженията . . . Русия много иска да постигнем сделка за контрола на ядрените оръжия\", заяви Тръмп, който е в Лондон за участие в юбилейната среща на върха на НАТО. \"Сигурно ще включим също и Китай. Можем да го включим по-късно, а можем и сега\", допълни американския президент, цитиран от БТА.", "date": "2019.12.03", "title": "САЩ: Русия много иска да постигнем сделка за контрола на ядрените оръжия"}
{"url": "https://www.24chasa.bg/novini/article/7936136", "text": "Главният финансов директор на „Хуауей\" Мън Уанджоу вече година се бори срещу екстрадирането ѝ в САЩ по обвинения в нарушаване на санкциите срещу Иран. В тази връзка тя публикува онлайн писмо в което описва своята „безпомощност\" и „страх\", съобщава \" \".  На 1 декември миналата година Мън, която е и дъщеря на основателя на „Хуауей\", на път за бизнес среща в Мексико слезе от самолета във Ванкувър, където трябваше да се прехвърли на следващия полет. След три часа разпит от канадските служители на летището тя бе арестувана по искане на САЩ. Вашингтон заяви, че Мън е нарушила американските санкции срещу Ирак, а Пекин, че обвиненията са политически мотивирани. На уебсайта на компанията Мън Уанджоу публикува отворено писмо, в което подробно описва живота си в Канада и благодари на хората, които я подкрепят. В него тя казва: „Изминалата година бе изпълнена със страх, болка, разочарования, безпомощност, мъка и борба. През последната година се научих също да се изправя и приема ситуацията, в която се намирам. Вече не се страхувам от неизвестността.\" Тя бе пусната под гаранция с устройство за електронен мониторинг, но ѝ бе позволено да обикаля из голяма част от Ванкувър. „Арестът промени живота ми, даде ми повече време за моите хобита като рисуване и четене\", пише в писмото си Мън, отбелязвайки, че канадците са добри хора. Главният финансов директор на „Хуауей\" бе арестувана малко след работната вечеря на китайския председател Си Дзинпин и американския президент Доналд Тръмп, на която двамата се опитаха да се договорят да сложат край на търговския спор на срещата на върха на Г-20 в Аржентина. Задържането обтегна и отношенията между Китай и Канада. „Китай не трябва да поема отговорност за трудностите във взаимоотношенията с Канада\", заяви говорителят на китайското Външно министерство Гън Шуан. „Призовавам преизбраното канадско правителство да се отнася сериозно към официалната позиция и притеснения на Китай и незабавно да освободи Мън Уанджоу, както и да възстанови китайско-канадските отношения с реални действия.\"", "date": "2019.12.03", "title": "Финансовият директор на Huawei отбеляза годишнината от ареста си с писмо"}
{"url": "https://www.24chasa.bg/novini/article/7936970", "text": "Ръководството на КНСБ изразява своето дълбоко съжаление за решението да бъде освободен досегашният министър Бисер Петков, който за синдиката беше един отговорен, диалогичен и много професионално подготвен в сферата, която ръководи. Това се посочва в позиция на КНСБ във връзка със смяната на ръководството на Министерството на труда и социалната политика, изпратена от пресцентъра на синдиката. Конфедерацията изразява своята благодарност към Бисер Петков за \"съдържателното социално сътрудничество, уважителното отношение към ангажиментите и отговорностите на Синдиката като защитник на интересите на работеща България и за всичко, което беше постигнато във времето на неговото управление\", се отбелязва още в позицията. Ръководството на КНСБ желае на Петков здраве и много успехи и удовлетворение в бъдещото му поприще и се надява, че със своята експертиза той ще продължи да бъде полезен на обществения дебат по въпроси със социален характер. \"Съставът на Министерския съвет е естествен прерогатив на министър-председателя, който е в правото си да подбира хората, на които ще разчита в изпълнението на политическата програма на управляващите. Но статутът на министър на труда е особена позиция, за която добрият тон, взаимно уважение и духът на партньорство, по дълбокото убеждение на Конфедерацията, налагат и предварителни консултации и изслушване на представителните социални партньори, доколкото и те имат определени отговорности в социалната сфера\", посочват още от синдиката. Конфедерацията на независимите синдикати посреща с надежда, претенции и големи очаквания новоизбрания министър на труда и социалната политика Деница Сачева и пожелава на нея и на целия екип на МТСП успех. По традиция КНСБ ще продължи да работи усърдно с целия си експертен потенциал и с присъщата си критичност на лоялен социален партньор за разрешаването на останалите неотложни проблеми в социалната сфера - довеждане на законовите промени по т.н. фаза на изплащане във втория стълб на пенсионната система докрай, продължаване работата по механизма за определяне на МРЗ за страната, както и подготовка за въвеждане на очакваната Директива за европейски минимални работни заплати и стимулиране на колективното договаряне, се отбелязва в позицията. КНСБ ще настоява да се ускори работата по темите, които не получиха достатъчно развитие, но са изключително важни за правата на хората. Такива се неотложните промени в Кодекса на труда, които са свързани със празнотите в регулирането на заплащането на труда, колективното трудово договаряне и превръщането на минималните осигурителни прагове в минимални работни заплати в съответните сектори и браншове, се посочва още в позицията по актуалната тема.", "date": "2019.12.03", "title": "КНСБ изразява съжаление за оставката Бисер Петков"}
{"url": "https://www.24chasa.bg/novini/article/7937405", "text": "Президентът на САЩ Доналд Тръмп обеща да не се меси в предстоящите парламентарни избори във Великобритания, но похвали сегашния британски премиер Борис Джонсън за ръководството на страната, предадоха Асошиейтед прес и Ройтерс. Тръмп говори пред репортери в Лондон, където пристигна за срещата на върха на НАТО. \"Не искам да усложнявам нещата\", каза президентът на САЩ преди срещата си с генералния секретар на НАТО Йенс Столтенберг, като добави, че е \"фен\" на Брекзит. Тръмп нарече Джонсън \"много способен\" лидер, който \"ще свърши добра работа\", но добави, че не знае нищо за основния му съперник - лейбъристкия лидер Джереми Корбин. Запитан дали може да работи с Корбин, президентът на САЩ отговори, че може да работи с всеки, цитира думите му БТА. Тръмп каза, че по време на престоя си в Лондон ще има отделна среща с Джонсън, макар че Белият дом не е анонсирал такава. Довечера британският премиер ще даде официална вечеря за президента на САЩ и лидерите на останалите страни от алианса. Тръмп отново потвърди подкрепата си за Брекзит, главната тема на предизборната кампания на Джонсън, но отрече Съединените щати да проявяват интерес да получат достъп до британската здравна система при една бъдеща търговска сделка, което пък е главен елемент в предизборната кампания на Корбин. Вчера Корбин писа на Тръмп, настоявайки за ревизия на преговорните цели за бъдещото търговско споразумение след Брекзит, така че британската здравна система да не бъде на масата за преговори. След изтичането на секретни документи за бъдещите преговори и за присъствието на здравната система в тях, Тръмп категорично отрече това. \"Нямам нищо общо с това. Никога не съм си го и помислял, честна дума\", подчерта президентът на САЩ. Впоследствие Корбин обаче отхвърли уверенията на Тръмп и припомни негово изказване през юни, когато американският президент заяви, че \"всичко е на масата\" в търговските преговори с Великобритания. Според лейбъристкия лидер премиерът консерватор иска да продаде части от обществено финансираната британска здравна система на американски компании. Министър-председателят категорично отрича това. Днес въпросът за присъствието на темата за британската здравна система в търговските преговори със САЩ придоби нова актуалност, след като експерти казаха, че изтичането и разпространяването в интернет на секретните документи за преговорите приличало на дезинформационна кампания, зад която стои Русия. В изявление днес по телевизия Ай Ти Ви Корбин нарече това \"нова конспиративна теория\". Той каза, че лично е видял документите, за които е било съобщено в интернет, и че никой от правителството досега не е отрекъл тяхната достоверност. \"Това са реални протоколи от срещи\", посочи Корбин.", "date": "2019.12.03", "title": "Тръмп обеща да не се меси в парламентарните избори на Великобритания"}
{"url": "https://www.24chasa.bg/novini/article/7937378", "text": "Най-малко двама души загинаха във Филипините при преминаването на тайфуна Камури, предаде Франс прес. Хиляди хора бяха евакуирани, а международното летище на столицата Манила - затворено. Тропическата буря достигна сушата снощи в югоизточната част на остров Лусон - най-големия от архипелага. Днес Камури преминава на юг от Манила, където в момента се провеждат Югоизточноазиатските игри. Наложи се някои състезания да бъдат отменени, предаде БТА. Тайфунът засегна пряко централния остров Миндоро, където загинаха двама души. Единият бил премазан от паднало дърво, а другият - пронизан от носено от вятъра парче дърво, съобщи полицията. По-рано загина 33-годишен мъж, станал жертва на токов удар, докато работел по укрепването на покрив преди преминаването на тайфуна. Отделни пориви на вятъра надхвърляха днес 200 км/ч. Тази вечер обаче скоростта на съпътстващите тайфуна ветрове отслабна до около 140 км/ч. Властите продължават с оценката на щетите, но се очаква те да бъдат значителни.", "date": "2019.12.03", "title": "Първа жертва на урагана във Филипините"}
{"url": "https://www.24chasa.bg/novini/article/7937459", "text": "3 милиона лева са източени от НОИ чрез неправомерно отпуснати пенсии. С общо 125 000 лв. са ужилени и 18 души, но които е предстояло да излязат в почивка за старост. Всички щети са нанесени от бившата служителка на НОИ Александрина Георгиева. \"През 2009-а тя е напуснала НОИ и си е направила фирма за пенсионни услуги. 18-имата са я упълномощили да им закупи недостигащ стаж. За тази цел са й предоставили пари, които не е внасяла в НАП, а ги е присвоила\", обясни районният прокурор Чавдар Грошев. Отделно Георгиева е прибирала между 50 и 140 лева от хората за тази услуга, която на практика не е извършила. В други случаи тя е подправяла документи, за да могат граждани да получцат пенсии, без да имат право. Подменяни са били трудови книжки, фалшифицирани са докщументи по образец УП-30 за удостоверяване на стаж. Схемата е действала от 2016 до началото на т.г., като в нея освен Георгиева са участвали мъжът, с когото живее на семейни начала, и дъщеря й. И тримата са арестувани. При претърсванията на 6 адреса са открити фалшиви печати, празни бланки, както и 169 пенсионни преписки,  част от тях са откраднати през 2013-а от НОИ, посочи шефът на полицията комисар Йордан Рогачев. По думите му лицата, които са упълномощавали измамничката, не са подозирали, че ще бъдат излъгани. След като не взели пенсии, много от тях са подали жалби в прокуратурата.", "date": "2019.12.03", "title": "Разкриха мегаизмама, 3 млн. лв. източени от НОИ (обновена)"}
{"url": "https://www.24chasa.bg/novini/article/7937456", "text": "„По въпроса за санкциите срещу Русия съм изказвала многократно позицията си, че те трябва да отпаднат, защото носят ущърб и на двете страни и са неефективни. Проблемите трябва да се решават в диалог, а санкциите прекъсват ефективната комуникация. Но да уважаваш народа на една държава не означава да си безкритичен към нейното управление. Против съм политическо мотивирано преследване на магистрати, на съдии от друга държава. И вярвам, че тази позиция трябва да се отстоява. Това коментира евродепутатът от Групата на Социалистите и Демократите в Европейския парламент Елена Йончева относно някои фалшиви новини, че е гласувала за санкции срещу Русия и за ратификацията на Истанбулската конвенция. Това съобщиха от прессофиса й. \"Считам, че завеждането на наказателни производства от една държава спрямо магистрати от друга страна е недопустим натиск в опит да се окаже въздействие върху обективността на решенията им на една суверенна държава. Подобен прецедент може да се окаже много опасен и да бъде използван и срещу други държави, включително и срещу България. Като представител на България в ЕП, аз виждам своята роля да защитавам интересите на моята страна\", коментира българският евродепутат. \"Само единна позиция на държавите от ЕС могат да бъдат защита срещу подобни опасни практики. Това явно се разбра и от гласуването в ЕП, където осъждането на подобни действия беше подкрепено от 492 депутата при 43 против. Резолюцията има предупредителен характер и не съдържа предложение за нови икономически санкции срещу Русия\". \"Отхвърлих и ратификацията на Истанбулската конвенция. Гласуването “въздържал се” във всеки един парламент, включително и в ЕП, не означава подкрепа. Не подкрепям ратификацията на ИК поради нееднозначното тълкуване на определени текстове в нея, но съм убедена, че трябва да се използват всички възможности за защита на жените от домашно насилие“, завърши коментара си Елена Йончева.", "date": "2019.12.03", "title": "Елена Йончева: Aз съм и винаги съм била против санкции срещу Русия"}
{"url": "https://www.24chasa.bg/novini/article/7937520", "text": "Досегашният ръководител на Европейската комисия Жан-Клод Юнкер предаде днес на своя приемник Урсула фон дер Лайен звънеца на председателя на институцията. Когато станах председател, ми дадоха този звънец, за да прекъсвам изказвания, по-дълги от три минути. Всички изказвания бяха над три минути, този звънец не върши работа, пошегува се той. Юнкер добави, че всяко сбогуване е една малка смърт и призна, че днес е натъжен. По неговите думи председателският пост в ЕК е най-важният изобщо в ЕС, предава БТА. Фон дер Лайен посочи, че се налага да \"догони\" Юнкер не само с чувството му за хумор. Тя призова Юнкер да не лишава Европа от съвети. Никой не се е грижил за Европа толкова, колкото теб, неведнъж постигна невъзможното, добави тя. Фон дер Лайен отбеляза преговорите на Юнкер с президента на САЩ Доналд Тръмп и предотвратяването на нови мита върху изнасяните европейски стоки. Всички ти дължим огромна благодарност за това, каза тя. В началото на церемонията в централата на ЕК на стената с портретите на досегашните председатели бе поставена и снимка на Юнкер. Това е стената на великите европейци и ти си един от тях, обърна се към своя предшественик Урсула фон дер Лайен.", "date": "2019.12.03", "title": "Юнкер предаде на Фон дер Лайен звънеца на председателя на ЕК"}
{"url": "https://www.24chasa.bg/novini/article/7937529", "text": "Косовската електрическа компания КОСТТ е подписала вчера с албанския оператор на електропреносната система ОСТ споразумение за установяване на косовски енергиен регулаторен блок в Тирана, с което по общи оценки се открива път за отделяне на косовската електросистема от сръбската електромрежа ЕМС, предаде Танюг. Това споразумение предизвика остра реакция на директора на сръбската правителствена служба за Косово Марко Джурич, който заяви днес, че Сърбия е създател и собственик на електромрежата в Косово и досега ЕМС и компетентните сръбски институции са успявали да предотвратят членството на косовския оператор, който \"незаконно използва част от сръбската мрежа\", в Европейската мрежа от оператори на електропреносни системи, съобщава БТА. Джурич каза, че Сърбия няма да позволи създаването на \"енергийна велика Албания\". \"Вместо приказките за енергийна велика Албания, която никога няма да съществува, Прищина трябва да се заеме с изпълнението на поетите задължения и да формира Съюз на сръбските общини, за което подписа споразумение преди 2415 дни\", заяви Джурич.                                               ", "date": "2019.12.03", "title": "Косово и Албания свързват електрическите си мрежи, Сърбия е против"}
{"url": "https://www.24chasa.bg/novini/article/7937601", "text": "Собственикът на Facebook Марк Зукърбърг отрече президентът на САЩ Доналд Тръмп да е настоявал да не бъдат забранявани политическите реклами в социалната мрежа, предаде  . По време на тайна среща между двамата през октомври, Тръмп не направил нищо, което да обезкуражи Зукърбърг да въведе забрана, казва милиардерът. Попитан за какво конкретно са говорили двамата, собственикът на Facebook каза, че вечерята е била частна и няма да разкрива подробности от нея. По-рано Марк Зукърбърг защити решението на Facebook да не спира политическите реклами, дори в тях да има лъжливи или подвеждащи твърдения. Милиардерът каза, че не иска неговата компания да ограничава политическото говорене. Доналд Тръмп твърдо подкрепя наличието на политически реклами в социалните мрежи, но същевременно критикува Facebook, че подкрепя демократите.", "date": "2019.12.03", "title": "Зукърбърг: Тръмп не ме е агитирал срещу забраната на политически реклами"}
{"url": "https://www.24chasa.bg/novini/article/7937693", "text": "Премиерът на Гърция Кириакос Мицотакис ще се срещне в сряда с турския президент Реджеп Тайип Ердоган в опит да намали противоречията по отношение на проучванията за енергоносители и споразумението на Анкара с Либия за изключителните икономически зони в Средиземно море, каза днес говорителят на гръцкото правителство Стелиос Пецас, цитиран от Ройтерс. Мицотакис и Ердоган ще разговарят в рамките на срещата на НАТО в Лондон. Турският президент потвърди предстоящата си среща с гръцкия премиер, предава БТА. \"Надяваме се, че утрешната среща ще бъде среща, на която ще съумеем да отворим пътя за нова форма на респект към международното право и за добросъседските отношения между двете страни\", каза Пецас пред журналисти. Либия и Турция подписаха миналата седмица споразумение за делимитиране на морската си юрисдикция в Средиземно море, което може да усложни споровете на Анкара с други държави, включително с Гърция, по отношение на офшорните проучвания за залежи на енергоносители. Атина твърди, че споразумението между Турция и Либия е географски абсурдно, защото игнорира присъствието на гръцкия остров Крит между бреговете на Турция и Либия.", "date": "2019.12.03", "title": "Гърция се надява разговорът на Мицотакис и Ердоган да намали противоречията"}
{"url": "https://www.24chasa.bg/novini/article/7937682", "text": "Сърбия не възнамерява да става член на НАТО, доколкото огромно мнозинство от гражданите на страната се обявяват против това, заяви сръбският първи заместник министър-председател и външен министър Ивица Дачич в интервю за ТАСС преди утрешното посещение на сръбския президент Александър Вучич в Русия, предава БТА. Що се касае до членство в НАТО, Сърбия има много ясна позиция по този въпрос. Ние не желаем да ставаме член на алианса, това не искат и огромното мнозинство от нашите граждани. И Сърбия, и НАТО са удовлетворени от степента на достигнатото сътрудничество - много добро и постоянно развиващо се, но ние нямаме амбиция да го превърнем в постоянно членство. Както ви е известно, Сърбия се придържа към политика на военен неутралитет, което предполага съществуване извън всякакви международни военни съюзи, подчерта външният министър. По-рано сръбският президент Вучич излезе с предложение да се приеме декларация за военен и политически неутралитет на страната. Очаква се, че такъв документ може да бъде приет до 15 февруари 2020 г. Външнополитическият курс на Сърбия предвижда запазване на приятелските отношения с Русия и Китай, както и развитие на връзките с ЕС и САЩ, отбелязва ТАСС. Стратегическият курс на Сърбия за влизане в ЕС не трябва да нанася вреда на отношенията на Белград с Москва и Пекин, посочи Дачич в интервюто. Нашият стратегически курс е да станем членове на ЕС, това е съвсем естествено и логично, тъй като на страните от ЕС се падат почти две трети от нашия стокооборот, най-големите инвестиции постъпват от ЕС, географски и културно ние принадлежим към този район, в страните от ЕС живеят огромен брой наши граждани... Но ние смятаме, че този наш стратегически курс не трябва да нанася вреда на сътрудничеството с други страни, преди всичко с Русия, която се явява наш традиционен приятел и партньор. Подобна е ситуацията и с Китай, с който ние все повече сътрудничим за взаимно удовлетворение, изтъкна Дачич. По думите му Белград разглежда подготовката за влизане в ЕС като процес на реформиране на обществото и икономиката. Бъдещо членство в ЕС ние разглеждаме не като цел, а като средство за развитие на стандартите, при които живеят нашите граждани, каза Дачич. Същевременно той изтъкна, че Белград вижда, че сега ЕС не е готов за разширяване, тъй като \"се намира във фаза на вътрешно преразглеждане и моделиране на своите предишни правила на функциониране, което еднозначно влияе негативно на способността му да приема нови членове\".", "date": "2019.12.03", "title": "Сърбия няма намерение да става член на НАТО"}
{"url": "https://www.24chasa.bg/novini/article/7937725", "text": "„Фейсбук\" има място на масата за преговори за това как регулираме дикиталната икономика, но трябва да докаже, че заслужава да го запази. Неоходимо е да даде убедителни доказателства, че първо данните на потребителите се събират и съхраняват съгласно GDPR и второ, че работи за премахването на нелегално и зловредно съдържание в платформата си.” Това заяви българският евродепутат Ева Майдел, която бе домакин на среща между технологичния гигант и членове на Европейския парламент. Срещата се проведе във вторник, 03 декември 2019г., в Брюксел, съобщиха от пресцентъра на ПП ГЕРБ. Специалният гост бе бившият заместник премиер на Великобритания и понастоящем вицепрезидент с ресор международна комуникация във \"Фейсбук\" Ник Клег. Основен фокус на дискусията бяха обявените наскоро промени в работата на компанията, които целят да се премахнат т.нар. фалшиви профили, да се се проверява истинността на информацията публикувана в платформата, новият проект Либра, както и защитата и обработването на потребителските данни. В последната година трима вицепрезиденти на компанията, както и Марк Зукърбърг посетиха Брюксел, за да обясняват за проблемите, с които се сблъска \"Фейсбук\". „За нас е важно да създадем добра среда за гражданите да се изразяват и да бъдат свързани със света. Вярвам, че бихме могли работим за обща кауза – безопасност и защита на потребителите”, добави Майдел.", "date": "2019.12.03", "title": "Ева Майдел: \"Фейсбук\" да докаже, че ползва данните ни според закона"}
{"url": "https://www.24chasa.bg/novini/article/7937740", "text": "НАТО е успешен съюз, имаме нужда от анализ за бъдещето, коментира пред журналисти вицепремиерът и външен министър Екатерина Захариева, която е в делегацията, водена от държавния глава Румен Радев за срещата на върха на алианса в Лондон, предава БТА. Захариева определи предстоящата среща като много важна, защото не само отбелязва 70 години НАТО, но и след изказването на френския президент Еманюел Макрон, по думите й, е очевидно, че има леко напрежение в съюза. Много се надявам тази среща и декларацията, която е подготвена и се надявам да бъде одобрена от лидерите, да бъдат стъпка в изглаждането на недоразуменията, посочи Захариева. Ще се обсъжда и нещо друго важно - предложението на Германия, имаше такова и от Франция, за създаване на работна група, съвет, под ръководството на генералния секретар, за стратегически политически преглед. Такъв е правен преди повече от 10 години и, като всеки съюз, е време да бъде направен такъв преглед, каза Екатерина Захариева. Нейните очаквания са за силна позиция за единството в НАТО. Дали съюзът е успешен, според Захариева, фактите говорят сами - повече от 70 години от създаването му на територия на държава съюзник не е имало военно действие, нападение. Съюзът е успешен. Дали имаме нужда от анализ за бъдещето - да, имаме, коментира Захариева, която изрази надежда съюзниците да излязат единни след форума. Не е неочаквано, че ще бъде направен преглед на изпълнението на ангажиментите на държавите от НАТО за отделяне на 2 процента от БВП за отбрана, каза още външният министър. България тази година постигна 3,1 процента от БВП за модернизиране на армията, отбеляза Захариева, която посочи, че президентът на САЩ Доналд Тръмп ще даде обяд само за държавите, постигнали тези 2 процента. 70 години, 15 години на България като съюзник в НАТО, надявам се, въпреки различията, да търсим повече нещата, които ни обединяват, обобщи Екатерина Захариева. На въпрос за съвместна охрана с Гърция на въздушното пространство на Република Северна Македония, Захариева каза, че България отдавна предлага това. Министерството на отбраната, съгласувано с МВнР, е изпратило проект на договор на гръцката страна за осъществяване на тази съвместна операция. Очакваме техните коментари. Смятам, че това е добър знак към целия регион - точно България и Гърция да охраняват въздушното пространство на Република Северна Македония, коментира българският външен министър.", "date": "2019.12.03", "title": "Захариева: НАТО е успешен съюз, имаме нужда от анализ за бъдещето"}
{"url": "https://www.24chasa.bg/novini/article/7937727", "text": "Бъдещият главен прокурор Иван Гешев и европейският главен прокурор Лаура Кьовеши се срещнаха на конференция в европарламента в Брюксел. Двамата размениха няколко думи преди началото на конференцията, на която ще се обсъди обща европейска стратегия за борба с корупцията и организираната престъпност. В нея участие ще вземат също вицепрезидентът на Евроджъст Клаус Майер-Кабри и изпълнителният директор на Европол Катрин Де Бол. Тя се организира от евродепутата от ГЕРБ Емил Радев. ", "date": "2019.12.03", "title": "Иван Гешев и Лаура Кьовеши се срещнаха в Брюксел"}
{"url": "https://www.24chasa.bg/novini/article/7935036", "text": "29-годишен спешен лекар от Горна Оряховица, който преди седмица сътвори медицинско чудо, попаднал случайно в Бърза помощ в града.   Д-р Мирослав Йорданов на два пъти връща от оня свят пациент, който бил в клинична смърт общо 2 часа. Преди 2 години, докато младият плевенчанин си търсел второ работно място, направил своя избор. Дотогава дипломиралият се медик работел в спешното отделение на плевенската УМБАЛ “Д-р Георги Странски”. “Имаше две актуални обяви - едната беше за Ловеч, другата - за Горна Оряховица. Обадих се директно в Горна Оряховица. Дойдох, бях назначен и още същия ден ми казаха: “Ако искаш, остани на дежурство.” Аз останах, изкарах дежурството, ходих даже на адреси, хареса ми”, разказва д-р Йорданов. Така се установил в града, взел си квартира и намерил приятели. Още помни първия си случай в района - пациент с остър хирургичен корем - илеус, в с. Драганово. Оттогава е като магнит за най-тежките и спешни случаи. Освен Александър с масивния инфаркт, когото вади от смъртта, преди около 3 месеца, пак той спаси мъж, срязал бедрената си артерия с моторен трион. “Беше в остър хеморагичен шок. Това са състояния, в които трябва да реагираш много бързо. Една минута е животозастрашаваща”, обяснява докторът. Бил поставен в подобна ситуация и с пчела в ухото на жена. Пациентката била с алергична реакция и също било въпрос на адекватна намеса, за да оцелее. към работата в Бърза по мощ. Нещо повече - той е убеден, че не би специализирал нищо друго освен спешна медицина. “Това е една огромна школа - да работиш спешни състояния в медицината. В световен мащаб и особено в развитите страни спешността е обликът на една болница.Тя е много специфична, тъй като с нея не можеш да практикуваш друга специалност, а с една кардиология или ендокринология можеш да отвориш частна практика, да работиш в отделение и включително в спешно отделение.   Но моята страст е в спешната медицина - истинската, с алгоритмите на поведение”, разказва д-р Йорданов. “Бях ученик в V клас, ентусиазирах се от този сериал. После влязох в профил “Биология и химия” в плевенската гимназия “Иван Вазов”, една от най-профилираните. След което и завърших медицина в МУ-Плевен, с отличие. Винаги това ме е влечало. Много колеги са ме канили да започвам работа в хирургични отделения, в съдова хирургия и на много места, ама аз исках спешна медицина. Даже в VI курс ходих на кръжок по съдова хирургия, доцентът ми предложи да започна работа, попълних си молбата, но това не е моето”, разказва младият лекар. Има известна семейна обремененост, братовчеди на неговата баба работят като лекари в Лос Анджелис, САЩ. Не са спешни медици - единият е коремен хирург, а другият - неврохирург, но не са си идвали в България повече от 30 г., американски граждани са. “При нас се случва да работим много често със смъртни случаи, има моменти и състояния, които не позволяват друг изход - много тежки интоксикации, тежък травматизъм или просто състояния, които са декомпенсирани и организмът не може да се възстанови въпреки медикаментите”, разказва д-р Йорданов. Помни първия си починал пациент в спешното в Плевен. Това било убийството на Наталия Гърдева в село Горни Дъбник преди 2 години. “Мъжът ѝ бе убил нейния баща и я бе намушкал над 40 пъти в областта на гърдите. Тя нашумя поради факта, че имаше аневризъм в мозъка и събираха пари за лечението ѝ. Трябваха около 25 хил. лева. Мъжът извършва това престъпление предната нощ, тя дълги часове е лежала в двора, намерили я на сутринта. Беше в състояние на клинична смърт, като я докара линейката.   После се запознах с експертизата от съдебна медицина - тя нямаше нараняване на жизненоважни органи или артерии, просто ѝ е изтекла кръвта”, допълва д-р Йорданов. Казва, че зловещият случай не му е повлиял психологически, защото преди това работил 3 г. като санитар в спешното на университетската болница в Плевен. “Още бях в I курс и се запалих да ходя. Намерих сегашния шеф д-р Петко Стефановски. Питах го, той ме взе под крилото си, започна да ме обучава. Основно на него дължа познанията си. Първоначално беше странно - постоянно влизат пациенти, линейките карат други, но след това се адаптираш към работата и това ти носи удоволствие”, разказва младият лекар. С европейски проекти за квалификации и преквалификации на работещите в Бърза помощ и на студентите има общо 480 часа практики и защитени сертификати. Колегите му от Велико Търново, където също дава дежурства, го определят като отлично подготвен теоретично. Последният му случай с практически умрелия мъж от с. Янтра вследствие на масивен инфаркт ги озадачи и със суперпрофесионалната реанимация с подръчни средства. “За хора, изпаднали в клинична смърт, първите минути са най-важни. Ако 3 минути остане пациентът без кръв и без дишане, мозъкът умира - това е “златният прозорец”. Той се поддаде на реанимацията към 35-ата минута.Колегите мислеха, че той е жив, ама най-вероятно няма мозък. Но най-елементарно - когато човек изпадне в клинична смърт, зениците се разширяват, но след като възстанови дишане и сърдечна дейност, те се свиха, той започна да си мърда ръцете, искаше нещо да каже, но му пречеше ендотрахиалната тръба”, разгорещява се д-р Йорданов. Пациентът му Александър Иванов няма никакъв неврологичен дефицит след преживяното. Лекарят казва, че още не са се видели, защото не е изписан от кардиологията във Велико Търново. Но при всички случаи ще го направят. Иска да се види с “медицинското чудо” очи в очи. Най-младият лекар в горнооряховския спешен център освен по основен трудов договор дава дежурства в болниците в Плевен и Велико Търново. Събират му се 12-часови смени 22 дни месечно, но казва, че има достатъчно свободно време. Респектиран е от проф. Стоян Миланов - националния консултант по спешна медицина, и мечтае да специализира при него в “Пирогов”. “Ходих, но колегите казаха, че ще е мисия невъзможна да работя и да специализирам на огромни разстояния. Техният съвет беше да отида при тях, даже имах насрочено интервю. Ще реша как ще специализирам. Вероятно ще се откажа от работата в Плевен, за да имам по-малко пътуване и да наблегна на ученето”, начертал си е план д-р Йорданов. Вече няма възможност и време да гледа докторските сериали, макар да му се случва понякога. Спортуването му е основно хоби. Много години е играл футбол. И сега се събират да ритат с приятели, когато си е в Плевен. В Горна Оряховица ходи на фитнес и бяга. разкрива рецептата си за тонус младият лекар. Все още няма половинка в живота. “Не е заради липса на време, явно не сме срещнали половинката”, усмихва се той.", "date": "2019.12.03", "title": "Д-р Йорданов, върнал пациент от ръба на\nсмъртта, е сериен спасител"}
{"url": "https://www.24chasa.bg/novini/article/7937804", "text": "Във вторник руският президент Владимир Путин разкритикува продължаващото разширяване на НАТО, нещо, което той предположи, че е безсмислено предвид липсата на заплаха от страна на Москва след разпадането на Съветския съюз през 1991 година. Изказвайки се на среща на руските военни лидери в черноморския курорт Сочи, Путин заяви, че разширяването на НАТО представлява заплаха за Русия, но подчерта, че се надява, че ще надделее споделеният интерес към обща сигурност, предаде  . Въпреки съществуващото напрежение, Путин заяви, че Русия остава готова да си сътрудничи с атлантическия военен съюз. Изказването му идва в момент, когато в Лондон се провежда двудневна среща на върха на НАТО. Междувременно агенция ТАСС съобщи, че Русия, Иран и Китай ще проведат съвместни военноморски учения на 27 декември.", "date": "2019.12.03", "title": "Путин: Разширяването на НАТО е заплаха за Русия"}
{"url": "https://www.24chasa.bg/novini/article/7937805", "text": "Дaтcкaтa инвecтициoннa бaнкa Ѕахо Ваnk пyбликyвa cвoитe \"Шoкиpaщи пpoгнoзи\" зa 2020 гoдинa.  Бaнкaтa пyбликyвa пoдoбни пpoгнoзи вcякa гoдинa. Oпиcaнитe в тяx cцeнapии ce cчитaт зa мaлкo вepoятни, нo тexнитe пoтeнциaлни пocлeдици зacтpaшaвaт cтaбилнocттa нa финaнcoвитe пaзapи. Aнaлизaтopитe нa Ѕахо Ваnk пoдчepтaвaт, чe \"шoкиpaщитe пpoгнoзи\" нe мoгaт дa ce cчитaт зa oфициaлнa пpeпopъкa нa бaнкaтa. B cъщoтo вpeмe eкcпepтитe пpeдyпpeждaвaт инвecтитopитe дa нe дoпycнaт гpeшки, пoдцeнявaйки вepoятнocттa oт тeзи cъбития.  пpeдлaгaт шecт oт тeзи пpoгнoзи:  Aнaлизaтopитe нa бaнкaтa пpeдпoлaгaт, чe Pycия и дъpжaвитe oт пeтpoлния кapтeл OкEK щe peaгиpaт нa зaбaвянe нa пpoизвoдcтвoтo нa шиcтoв нeфт в CAЩ и щe oбявят нoвo нaмaлявaнe нa дoбивa. Cлeд тoвa цeнaтa нa пeтpoлa Вrеnt щe cкoчи дo 90 дoлapa зa бapeл, кoeтo e изгoднo пpeди вcичкo зa Pycия. Mocквa cъщo щe ce възпoлзвa oт paзвитиeтo нa зeлeнaтa eнepгия, cмятaт eкcпepтитe. кoвишeнoтo внимaниe към тeмaтa зa климaтичнитe пpoблeми вoди дo yвeличaвaнe нa тъpceнeтo нa \"eкoлoгичнo чиcти\" cypoвини, oт кoитo ce пpaвят cpeдcтвaтa зa кoнтpoл нaд eмиcиитe oт тpaнcпopтa. И тaкa, пaлaдий e пoпyляpeн, кoйтo ce изпoлзвa в мaшини зa пoдoбpявaнe нa кaчecтвoтo нa въздyxa, a Pycия e eдин oт нaй-гoлeмитe дocтaвчици нa тoзи мeтaл. Cпopeд eкcпepтитe пpoтeкциoниcткaтa пoлитикa нa aдминиcтpaциятa нa пpeзидeнтa нa CAЩ Дoнaлд Tpъмп щe пpoдължи дo въвeждaнeтo нa дaнък \"Aмepикa нa пъpвo мяcтo\". Hoвият нaлoг щe бъдe пpизвaн дa пpecтpyктypиpa цялaтa дaнъчнa cиcтeмa, зa дa cтимyлиpa мecтнoтo пpoизвoдcтвo. \"Bиждaйки aнкeтитe, кoитo пpeдpичaxa cмaзвaщo пopaжeниe нa избopитe, Tpъмп гyби тъpпeниe и нeгoвaтa aдминиcтpaция пpи пocлeдeн oпит дa пpeceчe пpoтeкциoниcткaтa тeмa нaтиcкa зa дaнъкa \"Aмepикa нa пъpвo мяcтo \". Дaнъчнaтa cиcтeмa нa cтpaнaтa ce пpecтpyктypиpa изцялo в пoлзa нa мecтнoтo пpoизвoдcтвo нa пpинципa нa \"чecтнaтa и cвoбoднaтa тъpгoвия\", пишaт aнaлизaтopитe нa Ѕахо Ваnk. Cпopeд тoзи cцeнapий Бeлият дoм пpeмaxвa вcички cъщecтвyвaщи митa и въвeждa 25% ДДC въpxy вcички бpyтни пpиxoди, пoлyчeни oт aмepикaнcкитe кoмпaнии oт пpoизвoдcтвo в чyжбинa. Eкcпepтитe oтбeлязвaт, чe избopът нa нacтoящия пpeзидeнт бe блaгoдapeниe глacoвeтe нa пo-възpacтнитe бeли избиpaтeли. Ho ceгa нaй-мнгoбopoйнoтo пoкoлeниe в Cъeдинeнитe щaти вeчe ca милeниaлитe - xopa нa възpacт дo 40 гoдини и тe ca пo-либepaлнo нacтpoeни, кaктo и пo-cтapaтa, имaщa пpaвo дa глacyвa, чacт нa \"кoкoлeниe Z\" (poдeнитe cлeд 1995 гoдинa). Cпopeд Cтeн Якoбceн, диpeктop нa инвecтициитe в Ѕахо Ваnk, дeмoкpaтитe c пoдкpeпaтa нa млaдeжтa щe cпeчeлят c мapж oт 20 милиoнa глaca. Ceнaтopът oт Macaчyзeтc Eлизaбeт Уopън щe cтaнe пpeзидeнт нa CAЩ. Hecъглacиeтo oкoлo цeннocтитe мoжe дa дoвeдe дo paзцeплeниe мeждy Бpюкceл и Бyдaпeщa. кo тoзи нaчин Eвpoпeйcкият cъюз зaпoчнa пpoцeдypa cpeщy Унгapия cъглacнo члeн 7 oт Дoгoвopa зa Cъюзa, кaтo ce пoзoвaвa нa вce пo-cтpoгитe oгpaничeния нa cвoбoдaтa и зa нeзaвиcимocттa нa пeчaтa, cъдa и нayкaтa, въвeдeни в cтpaнaтa. Унгapcкoтo pъкoвoдcтвo нe e cъглacнo c твъpдeниятa, кoитo нacтoявaт зa нeгoвия cyвepeнитeт, включитeлнo пpaвoтo дa ce зaщитaвa cpeщy мacoвaтa мигpaция. \"Paзвoд\" e пoвeчe oт вepoятeн, cмятaт aнaлизaтopитe. B бeзпpeцeдeнтeн oбpaт нa cъбитиятa, в нaчaлoтo нa янyapи 2020 г., нoвият пpeзидeнт нa EЦБ Kpиcтин Лaгapд - кoятo пpeди тoвa e oдoбpилa oтpицaтeлни лиxвeни cтaвки - изпъвa вoлeвo лицe и дeклapиpa, чe пapичнaтa пoлитикa e нaдxвъpлилa cвoитe гpaници. Tя изтъквa, чe пoддъpжaнeтo нa oтpицaтeлни лиxвeни пpoцeнти зa дeпoзит зa пo-дълъг пepиoд мoжe cepиoзнo дa нaвpeди нa cтaбилнocттa нa eвpoпeйcкия бaнкoв ceктop. Зa дa пpинyди пpaвитeлcтвaтa нa eвpoзoнaтa и пo-cпeциaлнo Гepмaния дa изпoлзвaт фиcкaлнaтa пoлитикa зa cтимyлиpaнe нa икoнoмикaтa, EЦБ paдикaлнo пpoмeня мoнeтapнaтa cи пoлитикa и yвeличaвa лиxвeнитe пpoцeнти нa 23 янyapи 2020 гoдинa. Toзи пъpви xoд e пocлeдвaн oт дpyг oбpaт зa кpaтък пepиoд oт вpeмe пo-къcнo тoвa бъpзo вpъщa лиxвeния пpoцeнт дo нyлa и дopи лeкo пoлoжитeлeн пpeди кpaя нa гoдинaтa. Tъй кaтo EC eднoвpeмeннo зaгpявa дo фиcкaлнa eкcпaнзия, peaкциятa нa пaзapa e изнeнaдвaщo пoлoжитeлнa и бaнкитe oт Eвpocъюзa ca cpeд ceктopитe c нaй-дoбpи peзyлтaти пpeз 2020 гoдинa. Ha фoнa нa зaплaxитe нa CAЩ дa пpeвъpнaт дoлapa в opъжиe нa тъpгoвcкaтa вoйнa в Aзия, мoжe дa ce пoяви нoв peзepвeн aктив, нapeчeн \"Aзиaтcки пpaвa нa тиpaж\" (АDR). Toй щe cтaнe нaй-гoлямaтa вaлyтнa eдиницa в cвeтa и щe бъдe paвeн нa двa щaтcки дoлapa. Aнaлизaтopитe пpeдпoлaгaт, чe APC мoжe дa ce пpeвъpнe в ocнoвнo cpeдcтвo зa зaceлвaнe в Aзиaтcкo-Tиxooкeaнcкия peгиoн. Бaнкaтa пpoгнoзиpa, чe caмo зa някoлкo мeceцa cлeд въвeждaнeтo, дoлapът oтcлaбвa c 20% cпpямo АDR и c 30% cпpямo злaтoтo, чиятo cпoт цeнa нaдxвъpля 2000 дoлapa зa yнция.", "date": "2019.12.03", "title": "Пpoгнoзи зa 2020-a: Унгapия нaпycкa EC, пeтpoл пo $90, млaдитe cвaлят Tpъмп"}
{"url": "https://www.24chasa.bg/novini/article/7934014", "text": " телефон, таблет или компютър. Всеки може да чете електронния вестник \"24 часа\" чрез стандартен браузър, както и да прелиства страниците му - почти като на хартия. Гласувайте в анкетата: ", "date": "2019.12.03", "title": "Как лесно да четем вестник \"24 часа\" на телефона и компютъра си"}
{"url": "https://www.24chasa.bg/novini/article/7937788", "text": "Украйна бе въвлечена против волята си в политическите борби във Вашингтон между американския президент Доналд Тръмп и демократите в Конгреса, които могат да повдигнат официални обвинения за импийчмънт срещу него до седмици. Демократите започнаха през септември разследване във връзка с обвинения, че Тръмп е злоупотребил с правомощията си, за да окаже натиск върху украинския президент Володимир Зеленски да разследва бившия вицепрезидент Джо Байдън, който е възможен негов съперник на президентските избори през 2020 г. Тръмп нарича разследването партиен \"лов на вещици\", и нито той, нито адвокатите му са съгласни да участват в процеса по изслушванията утре. В телефонен разговор на 25 юли Тръмп упражнил натиск върху Зеленски да разследва твърденията, че Байдън по време на мандата си е притискал украинските власти да уволнят висш прокурор, за да прекратят разследване, което можело да уличи сина му Хънтър. Зеленски се съгласил да направи това, според непълен запис, разпространен от Белия дом. В същия телефонен разговор Тръмп лансирал конспиративна теория, че сървърът, хакнал компютъра на Националния комитет на Демократическата партия, е бил в Украйна. Демократите разследват също дали Тръмп е злоупотребил с правомощията си, като временно е задържал 391 млн. долара военна помощ за Украйна, за да притисне Зеленски. Тръмп отрича да е направил това. Зеленски отрича да е бил притискан от Тръмп и казва, че по време на телефонния разговор не е знаел, че помощта е замразена. Канцеларията на Зеленски продължава да твърди, че не иска да взима страна или да се намесва в президентските избори в САЩ догодина. Украйна е напълно наясно, че зависи от двупартийната подкрепа, както и от военната помощ на Вашингтон в борбата си срещу подкрепяните от Русия сепаратисти в източния регион Донбас в конфликт, отнел живота на повече от 13 000 души. Постоянно питан за разследването за импийчмънт от журналистите, Зеленски каза миналия месец, че на украинците им е дошло до гуша от този въпрос. В интервю Зеленски отрече да е говорил с Тръмп за \"услуга срещу услуга\". \"Не искам (в Украйна) да изглеждаме като просяци. Трябва обаче да разберете. Във война сме. Ако сте наш стратегически партньор, не можете просто да блокирате нещо за нас\", бе цитиран да казва украинският президент от сп.\"Тайм\". Според своята собствена версия Джо Байдън притиснал украинските власти да уволнят генералния прокурор Виктор Шокин през 2016 г., като заплашил да задържи 1 милиарда долара кредитни гаранции, ако Киев не се съгласи. Личният адвокат на Тръмп Руди Джулиани предположи, че Байдън е направил това, защото Шокин е разследвал дейността на сина му Хънтър, който е бил член на управителния съвет на украинската газова компания \"Бурисма\". Тръмп и сътрудниците му не представиха доказателства за корупция от страна на Байдън баща и син в Украйна. Хънтър Байдън отрича да е извършил нещо нередно по време на работата си за \"Бурисма\". Джо Байдън отрича да се е опитвал да защити сина си и заявява, че натиск за уволнението на Шокин е упражняван по това време най-вече от европейските правителства заради опасения за корупция. След като Зеленски встъпи в длъжност тази година, новият генерален прокурор започна задълбочена проверка на криминалните дела. Тринайсет от тях се отнасят до основателя на \"Бурисма\" Микола Злочевски, бивш министър и мултимилионер. Подозренията са за данъчни измами, пране на пари и лицензи, издавани на \"Бурисма\" по времето, когато Злочевски е бил член на правителството. Злочевски не пожела да коментира това и украинските власти дори не знаят къде се намира той в момента. Прокурорът заяви през октомври, че не разполага с каквито и да било доказателства за злоупотреби от страна на Хънтър Байдън, който е бил в управителния съвет на \"Бурисма\" от 2014 до 2019 г. Джулиани твърди, че някои представители на украинските власти са били в заговор да помогнат на съперничката на Тръмп от Демократическата партия Хилари Клинтън през 2016 г. чрез изтичане на информация, злепоставяща тогавашния ръководител на предизборната му кампания Пол Манафорт. Манафорт, които е дългогодишен политически консултант на републиканците, сега излежава присъда, след като бе признат за виновен по обвенения в измами и лъжливи свидетелски показания. Той е работил в Украйна за бившия проруски президент Виктор Янукович. Джулиани и други съюзници на Тръмп казват, че украинците са измислили фалшиви преводи на милиони долари, т. нар. \"черна каса\", за Манафорт от сътрудници на Янукович. Наред с това някои десни сайтове твърдят, че компанията за киберсигурност \"Краудстрайк\" (CrowdStrike) лъжливо е обвинила Русия за хакването на компютри на организации, свързани с Демократическата партия, и е скрила хакнатите сървъри в Украйна, в рамките на акция за прикриване на следите. \"Краудстрайк\" отрича това. Тръмп споменал тази теория в разговора си със Зеленски. Бивши и настоящи представители на правителството на САЩ свидетелстваха, че Джулиани е водил външна политика в сянка по отношение на Украйна и има водеща роля в опитите да бъде принуден Зеленски да обяви разследвания срещу \"Бурисма\" и предполагаемата украинска намеса в изборите в Съединените щати през 2016 г. Кореспонденцията между Джулиани и американски дипломати показва, че върху Зеленски е бил оказван натиск. Постоянният представител на САЩ в Европейския съюз Гордън Сандланд свидетелства, че Тръмп до голяма степен е поверил политиката към Украйна на Джулиани. Джулиани казва, че се е срещал с настоящи и бивши украински прокурори в рамките на своето разследване срещу Байдън баща и син и на изборите през 2016 г., но омаловажи ролята си на свързващо звено между американски дипломати и представители на украинските власти. (От БТА)", "date": "2019.12.03", "title": "Как Украйна попадна против волята си в битката за импийчмънт на Тръмп"}
{"url": "https://www.24chasa.bg/novini/article/7937862", "text": "Президентът на Беларус Александър Лукашенко посъветва Сърбия да не се надява прекалено на членство в ЕС, предаде ТАСС. Говорейки на съвместна пресконференция със сръбския президент Александър Вучич, Лукашенко подчерта, че перспективата за членство в съюза е далечна, а през това време Сърбия и Беларус \"трябва да оцелеят в този хаотичен свят\", предава БТА. \"Съдбата на Сърбия и Беларус е да летят на две крила. Ако ви дадат да влезете в ЕС /не се надявайте твърде на това/, ще са нужни 10-15 години\", каза Лукашенко. Той призова Сърбия да установи по-близки връзки с оглавявания от Русия Евразийски икономически съюз, допълва Асошиейтед прес. Лукашенко посочи, че уважава обявената от Сърбия цел за присъединяване към ЕС, но ако блокът продължава с \"ултиматумите\", Сърбия трябва да се обърне към Евразийския икономически съюз, в който влизат Русия, Армения, Беларус, Казахстан и Киргизстан. Лукашенко предложи всякакъв вид помощ и подкрепа на Сърбия, с която Беларус е свързана исторически и духовно. Той каза, че неговата страна не променя позицията си по въпроса за териториалната цялост на Сърбия и непризнаването на косовската независимост. Сръбският президент Александър Вучич от своя страна каза, че народите на двете страни са братски и Сърбия се радва на добрите резултати на Беларус. \"Ние разговаряхме за сътрудничество във всички области, включително за военно сътрудничество, за което сме благодарни на президента Лукашенко\", каза Вучич, като добави, че са обсъдили възможностите за увеличение на търговската размяна до 500 милиона долара. При днешното посещение на Лукашенко в Сърбия бяха подписани редица документи, сред които договор за взаимно предаване на престъпници, споразумение за сътрудничество на академиите на науките на двете страни, споразумение за сътрудничество на банките и откриване на кореспондентски сметки в различни валути, споразумение за иновационно сътрудничество.", "date": "2019.12.03", "title": "Лукашенко: Сърбия да не се надява прекалено на членство в ЕС"}
{"url": "https://www.24chasa.bg/novini/article/7938326", "text": "Редовното правителствено заседание ще се проведе както обикновено – в сряда, 4 декември, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА „ЦИФРОВА БЪЛГАРИЯ 2025“. Внася: министърът на транспорта, информационните технологии и съобщенията 2. ПРОЕКТ НА РЕШЕНИЕ ЗА ОДОБРЯВАНЕ НА РЪКОВОДСТВО ЗА ИЗВЪРШВАНЕ НА ПРЕДВАРИТЕЛНА ОЦЕНКА НА ВЪЗДЕЙСТВИЕТО. Внася: заместник министър-председателят 3. ПРОЕКТ НА РЕШЕНИЕ ЗА ОСВОБОЖДАВАНЕ И ЗА НАЗНАЧАВАНЕ НА ОБЛАСТЕН УПРАВИТЕЛ НА ОБЛАСТ ПЕРНИК. Внася: министър-председателят 4. ПРОЕКТ НА ПОСТАНОВЛЕНИЕ ЗА СТРУКТУРНИ ПРОМЕНИ В СИСТЕМАТА НА ЗДРАВЕОПАЗВАНЕТО. Внася: министърът на здравеопазването 5. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ ЗА ИЗМЕНЕНИЕ НА ПРОГРАМАТА ЗА ТРАНСГРАНИЧНО СЪТРУДНИЧЕСТВО ИНТЕРРЕГ - ИПП БЪЛГАРИЯ - СЪРБИЯ 2014-2020 ПО ИНСТРУМЕНТА ЗА ПРЕДПРИСЪЕДИНИТЕЛНА ПОМОЩ II (ИПП II). Внася: министърът на регионалното развитие и благоустройството 6. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИФАТА ЗА ТАКСИТЕ, КОИТО СЕ СЪБИРАТ ОТ БЪЛГАРСКИЯ ИНСТИТУТ ПО МЕТРОЛОГИЯ, ПРИЕТА С ПОСТАНОВЛЕНИЕ № 95 НА МИНИСТЕРСКИЯ СЪВЕТ ОТ 2003 Г. Внася: министърът на икономиката 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ИКОНОМИКАТА ЗА 2019 Г. Внася: министърът на икономиката 8. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ОБРАЗОВАНИЕТО И НАУКАТА ЗА 2019 Г. Внася: министърът на образованието и науката 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИКИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ВЪТРЕШНИТЕ РАБОТИ ЗА 2019 Г. Внася: министърът на вътрешните работи 10. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2019 Г. ЗА ИЗПЛАЩАНЕ НА СТИПЕНДИИ И ЗА ЕДНОКРАТНО ФИНАНСОВО ПОДПОМАГАНЕ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ, ОБЩИНСКИ И ЧАСТНИ УЧИЛИЩА ПРЕЗ 2019 Г., ПРИЕТА С ПОСТАНОВЛЕНИЕ № 97 НА МИНИСТЕРСКИЯ СЪВЕТ ОТ 2019 Г. Внася: министърът на културата 11. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТА НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ ЗА 2019 Г. ЗА ПРЕДПРИЕМАНЕ НА ДОПЪЛНИТЕЛНИ МЕРКИ И ДЕЙСТВИЯ ПО ОТНОШЕНИЕ НА ПРЕДОТВРАТЯВАНЕ РАЗПРОСТРАНЕНИЕТО НА ЗАБОЛЯВАНЕТО АФРИКАНСКА ЧУМА ПО СВИНЕТЕ НА ТЕРИТОРИЯТА НА РЕПУБЛИКА БЪЛГАРИЯ. Внася: министърът на земеделието, храните и горите 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ - ПУБЛИЧНА ДЪРЖАВНА СОБСТВЕНОСТ, ЗА ИМОТИ - ЧАСТНА ДЪРЖАВНА СОБСТВЕНОСТ. Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ - ЧАСТНА ДЪРЖАВНА СОБСТВЕНОСТ, НА ОБЩИНА ГОЦЕ ДЕЛЧЕВ, ОБЛАСТ БЛАГОЕВГРАД. Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ОДОБРЯВАНЕ ПРОЕКТИ НА СПОРАЗУМЕНИЯ ЗА ПРЕДОСТАВЯНЕ НА ДВЕ ДОБРОВОЛНИ ЦЕЛЕВИ ВНОСКИ В ДОВЕРИТЕЛНИЯ ФОНД НА БЪЛГАРИЯ КЪМ ЮНЕСКО ЗА ФИНАНСИРАНЕ НА ДВА ПРОЕКТА СЪС СРЕДСТВАТА ЗА ОФИЦИАЛНА ПОМОЩ ЗА РАЗВИТИЕ. Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ, ПРЕДСТАВЛЯВАНО ОТ МИНИСТЕРСТВОТО НА ОТБРАНАТА, И ПРАВИТЕЛСТВОТО НА СЪЕДИНЕНИТЕ АМЕРИКАНСКИ ЩАТИ, ПРЕДСТАВЛЯВАНО ОТ АГЕНЦИЯТА ЗА НАЦИОНАЛНА СИГУРНОСТ КЪМ ДЕПАРТАМЕНТА ПО ОТБРАНА НА СЪЕДИНЕНИТЕ АМЕРИКАНСКИ ЩАТИ/ДИРЕКЦИЯ ЗА РАЗВИТИЕ НА СПОСОБНОСТИТЕ КЪМ ЦЕНТРАЛНАТА СЛУЖБА ЗА СИГУРНОСТ, И АГЕНЦИЯТА ЗА РАЗПРЕДЕЛЕНИЕ И ОТЧЕТ НА КРИПТОГРАФСКИ МАТЕРИАЛИ КЪМ ВОЕННИЯ КОМИТЕТ НА НАТО (DACAN), ОТНОСНО ПРЕДОСТАВЯНЕ НА НОВ КОМПЛЕКТ ОБОРУДВАНЕ И УСЛУГИ ЗА КОМУНИКАЦИОННА СИГУРНОСТ ЗА „ИНФРАСТРУКТУРА НА НАТО ЗА УПРАВЛЕНИЕ НА КЛЮЧОВЕ\" (NATO KMI). Внася: заместник министър-председателят по обществения ред и сигурността и министър на отбраната 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 8 НОЕМВРИ 2019 Г. В БРЮКСЕЛ. Внася: министърът на финансите 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО ОТ 15 ДО 18 НОЕМВРИ 2019 Г. В БРЮКСЕЛ. Внася: министърът на финансите 18. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ВЪЗЛАГАНЕ НА КОНЦЕСИЯ ЗА МОРСКИ ПЛАЖ „ВАРНА - ЦЕНТРАЛЕН\", ОБЩИНА ВАРНА, ОБЛАСТ ВАРНА. Внася: министърът на туризма 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ТЕХНИЧЕСКИТЕ ИЗИСКВАНИЯ КЪМ ПРОДУКТИТЕ. Внася: министърът на икономиката 20. ПРОЕКТ НА ПОСТАНОВЛЕНИЕ ЗА ОТМЕНЯНЕ НА НАРЕДБАТА ЗА РЕДА И НАЧИНА ЗА ОПРЕДЕЛЯНЕ В ПАТЕНТНОТО ВЕДОМСТВО НА МАРКА КАТО ОБЩЕСТВЕНО ИЗВЕСТНА И МАРКА, ПОЛЗВАЩА СЕ С ИЗВЕСТНОСТ НА ТЕРИТОРИЯТА НА РЕПУБЛИКА БЪЛГАРИЯ, ПРИЕТА С ПОСТАНОВЛЕНИЕ № 229 НА МИНИСТЕРСКИЯ СЪВЕТ ОТ 2007 Г. Внася: министърът на икономиката 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА УПРАВЛЕНИЕ НА СРЕДСТВАТА ОТ ФОНДА ЗА БЕЗОПАСНОСТ НА ДВИЖЕНИЕТО, ПРИЕТА С ПОСТАНОВЛЕНИЕ № 172 НА МИНИСТЕРСКИЯ СЪВЕТ ОТ 2011 Г. Внася: министърът на вътрешните работи", "date": "2019.12.03", "title": "Ето какво решава правителството утре"}
{"url": "https://www.24chasa.bg/novini/article/7938221", "text": "\"Топлофикация София“ ЕАД ще участва самостоятелно на Българската независима енергийна борса (БНЕБ) през 2020 г., съобщиха от дружеството. Дружество е извършило необходимата подготовка за самостоятелно участие на българския електроенергиен пазар. В тази връзка управителният съвет е утвърдил изискванията за провеждане на процедура за избор на координатор на стандартна балансираща група и вътрешни правила за участие на Българската независима енергийна борса. Двата документа ще бъдат достъпни на сайта на столичната Топлофикация – www.toplo.bg, в рубриката „Законодателна рамка“. В качеството си на производител на електрическа енергия от високоефективно комбинирано производство топлофикацията трябва да избере фирма - координатор на стандартна балансираща група. Фирмите-координатори на балансиращи групи са посочени в публичния регистър на Комисията за енергийно и водно регулиране, те ще бъдат поканени да представят оферти, като по този начин ще бъде осигурена възможност за напълно прозрачен и максимално изгоден за дружеството избор. Управителният съвет на „Топлофикация София“ ЕАД взе решение и за самостоятелно участие на компанията на енергийната борса през 2020 г.  С оглед максимално ефективната позиция на дружеството по отношение реализирането на произвежданата собствена електрическа енергия, са заложени следните условия: избор на пазарен сегмент за продажба през БНЕБ на електрическа енергия, анализ на финансовият риск, произхождащ от продажба на произведената електрическа енергия и риска от липса на купувач и невъзможност за реализация на количествата и най-важното - възможност за авансово плащане по двустранни договори за продажбата на енергия, се казва в съобщението на дружеството.", "date": "2019.12.03", "title": "Столичната топлофикация ще си продава сама тока през 2020 г."}
{"url": "https://www.24chasa.bg/novini/article/7938350", "text": "Мъжът, който вилня със зареден газов пистолет в ДКЦ1, е бил предсрочно освободен от ареста, тъй като се оказал психично болен. Той се казва Тошко Тодоров и е лежал 20 пъти в бургаския психодиспансер. Ако се окаже, че е невменяем, той няма да отиде на съд, а ще бъде пратен за лечение в здравно заведение. Тодоров имал регистрации в полицията за хулигански прояви и кражби.", "date": "2019.12.03", "title": "Психично болен вилнял с пистолет в бургаската болницата"}
{"url": "https://www.24chasa.bg/novini/article/7938359", "text": "Шестетажна сграда в град Дуръс бе разрушена днес от армията с контролирана експлозия, тъй като бе преценена като опасна след земетресението в Албания с магнитуд 6,4, предаде Асошиейтед прес, цитирана от БТА. При труса на 26 ноември загинаха 51 души и бяха ранени над 3000. Над 11 000 сгради бяха повредени, а без подслон останаха 3000 души, които са настанени в хотели, обществени здания, палатки и при свои близки. Съседно Косово прие някои от останалите без дом. Най-засегнатите зони от земетресението са пристанищният град Дуръс - популярно място за почивка за албанците, намиращо се на 30 км западно от Тирана, и близкия северен град Туман. Очаква се още пет сгради в Дуръс и Туман да бъдат разрушени, докато редица инженери конструктори от Албания и Европа проверяват засегнатите от труса райони.", "date": "2019.12.03", "title": "Албания руши сгради заради земетресението миналата седмица"}
{"url": "https://www.24chasa.bg/novini/article/7938369", "text": "Депутатите определиха размерите на месечния осигурителен доход за 2020 г. Размерите бяха разписани в Закона за бюджета на ДОО за следващата година. \"За\" тях гласуваха 106 народни представители, \"против\" - 78 и \"въздържали се\" -20, с което те бяха приети. Текстовете предвиждат минималният осигурителен доход за самоосигуряващите се лица през 2020 г. да е 610 лв. В Закона за бюджета на ДОО е заложено минималният месечен размер на осигурителния доход на земеделските стопани и тютюнопроизводители да бъде в размер на 420 лв. и максимален месечен размер за осигурителен доход – 3000 лв., предаде От БСП предлагаха за самоосигуруващите и за земеделските стопани размерът да е 650 лв. Предложенията им обаче бяха отхвърлени. Социалистите искаха максималният осигурителен доход да бъде увеличен на 3900 лв. От ДПС бяха предложили минималният месечен размер за земеделските стопани и тютюнопроизоводителите да бъде 400 лв.", "date": "2019.12.03", "title": "610 лв. ще е минималният осигурителен доход за 2020 г."}
{"url": "https://www.24chasa.bg/novini/article/7938321", "text": "Звездата от \"Нотинг Хил\" Хю Грант изненада граждани от Северен Лондон, като се включи в кампанията на кандидата на либералдемократите Лучиана Бергер, пише Ивнинг Стандарт. Въпреки студеното време двамата буквално чукали от врата на врата на домове в избирателните райони Финчли и Голдърс Грийн. Известният актьор вече обяви, че ще лобира за тактическо гласуване на изборите на 12 декември, с което да бъде спрян Брекзит, информира  Според Грант, Бергер, която е бивш депутат от лейбъристите, е \"политик на принципите\" и че е наложително Борис Джонсън да не бъде избран отново за министър-председател. Той признава, че никога не е бил привърженик на сегашната й партия - либералдемократите, но я подкрепя в името на голямата цел - оставането на Великобритания в ЕС. Актьорът възнамерява да посети и други избирателни райони и да подкрепи и кандидати на други партии, чиито възгледи са срещу Брекзит. Според Ивнинг Стандарт 19-годишен студент е бил поразен, когато двойката се появила на вратата му, но изненадващо не заради филмовата звезда. \"Всъщност не познавам Хю Грант, но съм голям привърженик на Либералдемократическата партия. Беше готино да си побъбрим с Лучиана Бергер\", заявил той.", "date": "2019.12.03", "title": "Хю Грант чука от врата на врата в Лондон, агитира срещу Брекзит"}
{"url": "https://www.24chasa.bg/novini/article/7938424", "text": "Дело за брутално изнасилване тръгва в Районния съд в Смолян. Обвиняеми са двама мъже, а престъплението извършили на 17 ноември 2017 г. в конна база над родопския град, пише  . Ромите Б.М.А. на 21 години и Г.М.К. на 33 години са от Пазарджик и село Калековец, Пловдивско, били наети в района като горски работници. Те се качили в такси от областния град заедно с 40-годишната Д.И.Г. от Смолян и я завели в конната база. В продължение на близо пет часа те я изнасилвали, става ясно от обвинителния акт. След случилото се жертвата подала сигнал в полицията за бруталното насилие.", "date": "2019.12.03", "title": "Горски изнасилват жена пет часа в конната база в Смолян"}
{"url": "https://www.24chasa.bg/novini/article/7938458", "text": "Приемам тази покана като оценка за постигнато от България по механизма за сътрудничество. Това каза новият главен прокурор Иван Гешев по време на дискусията в Брюксел за създаване на обща европейска стратегия за борба с корупцията и организираната престъпност, предава  . Създаването на обща европейска стратегия за борба с корупцията и организираната престъпност е с особена важност и с актуално значение с оглед на засилените темпове на миграция, заяви Гешев. Улесняването чрез тези процеси на транснационалната престъпност изправя пред сериозно изпитание не само службите за сигурност, но и правоприлагащите органи, добави той. \"Уважаеми членове на Европейския парламент, Уважаема госпожо главен прокурор на Европейския съюз, Уважаеми колеги и гости, Позволете ми най – напред да благодаря за поканата да участвам в днешното изслушване на Комисията по граждански свободи, правосъдие и вътрешни работи (LIBE) на Европейския парламент на тема: „Към обща стратегия на ЕС за борбата с корупцията и организираната престъпност – укрепване на инструментите и засилване на сътрудничеството между съответните участници“. Не мога да скрия пред вас, че приемам тази покана и като оценка за положените усилия и постигнатите от България устойчиви резултати при изпълнение на шестте показателя по Механизма за сътрудничество и проверка в областта на съдебната реформа и противодействието на организираната престъпност и корупцията, и пълното изпълнение на ключови препоръки, формулирани от ЕК през януари 2017 г. Създаването на Обща стратегия за противодействие на корупцията и организираната престъпност е от особена важност и с актуално звучене на фона на бързите темпове на глобализация, миграционните процеси и развитието на международните търговски взаимоотношения, както и на предизвикателствата, пред които е изправена Европейската прокуратура. Решение 2006/929/ЕО на Комисията от 13 декември 2006 г. за създаване на механизъм за сътрудничество и проверка на напредъка на България в постигането на специфични цели в областите на съдебната реформа и борбата срещу корупцията и организираната престъпност (C(2006)6570), заключения на Съвета на министрите от 17 октомври 2006 г. (документ 13339/06 на Съвета). Доклад относно напредъка на България по механизма за сътрудничество и проверка (CОМ(2017) 43) 3 Доклад на Комисията до Европейския парламент и Съвета за напредъка на България по механизма за сътрудничество и проверка (CОМ(2019) 498 final) обективен израз и в последния доклад на Комисията от м. октомври 2019 г. Напредъкът на ЕС в постигането на общата цел за свободно движение на хора, стоки, услуги и капитали има своето отражение в наказателно правен аспект. Улесняването чрез тези процеси на транснационалната престъпност, която контролира наркотрафика, контрабандата на стоки, трафика на хора и оръжия, прането на пари, поставя пред сериозно изпитание не само службите за сигурност и полицията, но и правоприлагащите органи. Преодоляването на пречките пред практическото сътрудничество между държавите – членки и повишаването на ефективността в противодействието на престъпленията с транснационален характер е възможно само чрез: - ускоряване и разширяване на обмена на споделена информация, - взаимно признаване на резултатите от процесуалните действия, извършени в рамките на предприето разследване, - използване на събраните доказателства. Приемането на общи решения в областта на наказателното законодателство е гаранция за правната сигурност и равенството на гражданите пред закона. То трябва да е насочено към съгласувано функциониране на наказателноправните системи, така че да не позволи на извършители на престъпления да се възползват от свободното движение в рамките на Съюза, за да избегнат адекватни санкции, както и да се гарантира еднаква защита на жертвите на престъпления. Република България е една от седемте държави – членки на ЕС4 инициирали приемане на директивата на Европейския парламент и на Съвета относно Европейската заповед за разследване по дела от наказателен характер . Новият подход е основан на принципа на взаимно признаване, при зачитане на традиционната система за международна правна помощ и обхваща всички видове доказателства. Регламентирани са срокове за изпълнение, ограничени са основанията за отлагане и отказ за признаване, което значително улеснява разследванията на престъпления с международен елемент. Директива 2014/41/ЕС на Европейския парламент и на Съвета от 3 април 2014 г. относно Европейската заповед за разследване по наказателно правни въпроси, транспонирана в националното законодателство със Закона за европейската заповед за разследване, Обн. ДВ, бр. 16/20.02.2018 г. Изключително активно от ръководството на Прокуратурата бе подкрепен и предложеният от Европейската комисия пакет от законодателни мерки, включващ регламента за създаване на Европейска прокуратура (EPPO – European Public Prosecutors Office) и регламента за създаване на Европейска агенция за сътрудничество в наказателното правосъдие (Eurojust). Ефективен инструмент за сътрудничество в трансграничните казуси са координираните от представителите на Евроюст съвместни екипи за разследване. В доклада на Евроюст за 2017 г. като положителна практика за координиращи съвместни екипи за разследване на организирани престъпни групи, свързани с трафика на хора и изпирането на пари са посочени две международни операции „Палма“ и „Леедарм“. Успешното международно сътрудничество с Европол и активната координационна подкрепа на представителите на Евроюст са в основата на повече от 10 съвместни международни операции, проведени под ръководството на прокурори от Специализираната прокуратура през настоящата 2019 г., с компетентните органи на Конфедерация Швейцария, Кралство Норвегия, Република Франция, Обединено Кралство, на Холандия, Белгия и България, Великобритания и Северна Ирландия. ЕС под названието „Браун“/ Кафяво/ срещу нерегламентирани парични преводи в особено големи размери по т.нар. метод „ХАВАЛА“, целящ финансирането на тероризъм. Изключително добър резултат бе постигнат и при най-мащабната операция на полицейски и съдебни служби за 2017 г. под названието „Халифакс“ насочена към неутрализирането на международна мрежа за трафик на хора. Той стана възможен като следствие от работата на съвместен екип за разследване от България, Белгия, Великобритания, Франция и Холандия. Операция „Палма“ е инициирана от холандски органи през 2013 г. за разследване на трафик на хора, осъществен в периода 2003 г. – 2010 г., включително пране на пари и други престъпления, свързани със сексуалната експлоатация; операция „Леедарм“ е инициирана от България през ноември 2015 г. по повод поискано съдействие от Евроюст в друго разследване на Холандия за трафик на жени в Холандия и Белгия. Операция „ARTERO“ – съвместно с Испания - противодействие на наркотрафика, изнудване, измами и пране на пари; Операция „Халифакс“ – противодействие на трафика на мигранти – участници Белгия, България, Франция, Германия; Операция „Хавала“ – финансиране на международна организирана престъпна група за тероризъм от Евроюст и Европол, както и от германските полицейски и съдебни служби. Споделянето на професионален опит и добри практики, обсъждането на законодателни инициативи и оценката на въздействието на вече приети законодателни решения в областта на трансграничното сътрудничество в рамките на Консултативния форум на главните прокурори на ЕС е възможност, която успешно се ползва и от българската прокуратура за повишаване на ефективността при координацията и съвместното сътрудничество с компетентните органи не само на държавите членки на ЕС, участващи при разследвания на тежката организирана престъпност и корупцията. Най-ефективен сред използваните инструменти за съдебно сътрудничество за улесняване на разследванията и наказателните производства при събирането и предаването на доказателства е директният контакт между правоприлагащите, правоохранителните и правораздавателните органи / както в така и извън ЕС / подобряващ ефективността и ефикасността на трансграничното сътрудничество за противодействие на престъпността. Затова и Прокуратурата на Република България е страна по двустранни споразумения за сътрудничество и с прокуратури на страни извън ЕС като Турция, Сърбия, Северна Македония, Черна гора.Това е практика, която Прокуратурата на Република България смята да доразвива в следващите години. Възможностите за трансгранично сътрудничество при обмена на информация, съхранявана в централизираните регистри на банковите институции, ще се разширят значително с предвидените в Директивата на Европейския парламент и на Съвета за установяване на правила, с които се улеснява използването на финансова и друга информация за предотвратяването, разкриването, разследването или наказателното преследване на определени престъпления, и за отмяна на Решение 2000/642/ПВР на Съвета и ще позволят навременното идентифициране, проследяване и обезпечаване /замразяване/ на свързани с престъпната дейност активи, с оглед последващото им конфискуване. Като благодаря още веднъж за предоставената ми възможност да изложа пред вас позицията на Прокуратурата на Република България за необходимостта от разширяване инструментите на трансгранично сътрудничество в борбата срещу организираната престъпност и корупцията, чрез приемане на обща стратегия, която да обедини всички мерки за превенция и контрол на европейско равнище, изразявам надежда, че дискусиите в професионалната общност при уеднаквяване на правилата ще имат съществена добавена стойност към националните позиции. Благодаря за вниманието!\"", "date": "2019.12.03", "title": "Гешев иска обща европейска стратегия срещу корупцията"}
{"url": "https://www.24chasa.bg/novini/article/7938493", "text": "Принудително кацане на балкон в кооперация в Атина е извършил дрон за наблюдение на гръцката полиция, пише в. \"Катимерини\". Случаят се е разиграл в атинския квартал Ексархия, в който има засилено полицейско наблюдение заради присъствието на екстремисти, търговци на наркотици и нелегални мигранти. Според информацията кацането на дрона се е наложило поради техническа повреда, а не поради външно въздействие, уточнява БТА. Апаратът е бил прибран от полицейски екип.", "date": "2019.12.03", "title": "Полицейски дрон е кацнал аварийно на балкон в Атина"}
{"url": "https://www.24chasa.bg/novini/article/7938554", "text": "\"Това е операцията срещу нигерийската мафия, довела до най-голям брой арести\" в историята на Италия, се казва в изявлението на полицията. Заподозрените са действали в южния град Бари, но арести имаше в цялата страна. Няколко бяха заловени, след като избягали в Германия, Франция, Холандия или Малта. Те са били членове на две печално известни престъпни култови общества, които са имали съперничещи си клонове в Бари, пише БТА. Предстои задържаните да бъдат обвинени в престъпления, включващи подпомагане на незаконна имиграция, трафик на хора, робство, изнудване, нападения, изнасилвания и експлоатация на проститутки и на улични просяци. В Бари двете съперничещи си банди са се биели за контрол над престъпната дейност в местен лагер за задържане на мигранти, съобщи полицията. Разследването е започнало през 2016 г., след като двама задържани в лагера нигерийци са предупредили полицията за престъпна дейност, водеща до смъртоносна война за територии в лагера. Клановете на нигерийската мафия разширяват присъствието си в Италия. Те често са свързвани с трафика на нигерийски жени и принуждаването им да проституират, съобщава полицията. Като доказателство се посочва нарастването на средствата, изпращани от Италия в Нигерия, вероятно в резултат от престъпна дейност. През 2018 г. те са достигнали 75 милиона евро, два пъти повече отколкото през 2016 година. Деветима нигерийци бяха арестувани вчера при друга полицейска акция в централната италианска област Абруцо. Обвиненията срещу тях са свързани с трафик на хора и склоняване към проституция.", "date": "2019.12.03", "title": "Италия удари нигерийската мафия с най-голям брой арести"}
