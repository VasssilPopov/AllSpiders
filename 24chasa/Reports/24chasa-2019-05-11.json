{"url": "https://www.24chasa.bg/novini/article/7447737", "text": ", съобщи Асошиейтед прес, цитирайки силите за сигурност. Престрелката, в която се включи армията, продължи няколко часа. Всички нападатели са убити, загинал е един охранител на хотела. Отговорност за нападението пое сепаратистката групировка Армия за освобождение на Белуджистан, предаде БТА. Всички гости на хотел \"Пърл континентъл\" са били евакуирани, съобщи пакистанската армия, цитирана от ТАСС. Белуджистан е най-бедната пакистанска провинция, въпреки че е богата на полезни изкопаеми. Регионът, който граничи с Афганистан и Иран, е и най-нестабилната провинция в Пакистан - в последните години стотици хора стават жертва на насилие, свързано с ислямисти и сепаратисти, отбелязва Франс прес. Белуджистан е и важен участък от икономическия коридор Китай - Пакистан. Пекин инвестира десетки милиарди евро, за да свърже Синцзян-Уйгурския автономен район в Западен Китай с пристанището на Гуадар. Коридорът ще осигури на китайските стоки пряк достъп до Арабско море.", "date": "2019.05.11", "title": "Сепаратистка групировка извършила нападението срещу хотела в Пакистан"}
{"url": "https://www.24chasa.bg/novini/article/7447709", "text": "Президентът на САЩ Доналд Тръмп призова днес американските компании да произвеждат в страната, а не да внасят от Китай, за да не пострадат от повишаването на митата за китайски стоки, предаде Франс прес. \"Какъв е най-простият начин да бъдат избегнати митата? Като произвеждаме нашите стоки в добрата стара Америка. Толкова е лесно!\", написа в Туитър Тръмп. Вчера по нареждане на президента американските власти повишиха митата върху китайски внос за 200 милиарда долара от 10 на 25 процента, предаде БТА. Възможно е обаче мярката да засегне американските компании и потребители повече отколкото китайските производители, отбелязва Франс прес. Неправителствена организация изчисли, че вчерашното повишаване на мита ще увеличи годишните разходи на едно четиричленно американско семейство със 767 долара. Преди да отпътува за своя голф клуб в щата Вирджиния, Тръмп препостна днес в Туитър общо 60 коментара, които подкрепят неговите позиции по редица въпроси, предаде Асошиейтед прес. \"Канонадата\" продължи 46 минути. Президентът на САЩ поразмишлява над трудните търговски преговори с Китай и се заяде с демократите заради разследването за руска намеса в изборите през 2016 г. в негова полза. Тръмп взе на мушка Джо Байдън, който е смятан за водещия претендент за номинацията на Демократическата партия за президентските избори в Съединените щати през 2020 г.", "date": "2019.05.11", "title": "Тръмп към компаниите в САЩ: Произвеждайте тук, за да избегнете митата за Китай"}
{"url": "https://www.24chasa.bg/novini/article/7447719", "text": "Гражданската отговорност за рецидивистите на пътя може да надхвърли и 2000 лева с въвеждането на системата Бонус - Малус. Новото ръководство на Комисията за финансов надзор преработва и скалата, и правилата за застраховката. Предвижда се да бъде по-скъпа за системните нарушители и по-евтина за изрядните шофьори, предаде  . От комисията са категорични, че новите правила ще влязат в сила от следващата година, макар че в края на миналата бяха оттеглени след сериозно обществено недоволство. Тогава се предвиждаше нарушенията да вървят с автомобила, шофьора и собственика на колата. Сега обаче автомобилът категорично няма да наследява греховете на старите собственици. Според старата скала тежките нарушения можеше да оскъпят задължителната застраховака до 400%. А отстъпките достигаха до 25%. Обмисляната нова скала не изключва възможността поскъпването да е и 700%, което при базова цена на застраховката около 300 лева означава - гражданска от 2100. Отстъпките за изрядните също може да са по-големи. Те обаче не може да са равни на наказанията. Иначе системата няма да е финансово стабилна. Греховете на шофьора ще бъдат най-вече отчетени на самият шофьор. Възможно решение е ако предоставим автомобила на друго лице, извършените нарушение от това друго лице да се пренасят и върху собственика. А скалата с наказанията може да скочи и драстично. „Може ли да е 700%? Може да е 700%. Въпросът е това да е обосновано и аргументирано”, смята Венелина Томова от Комисията за финансов надзор. В комисията обмислят да има и изключения, така че ако се наложи някой да ви закара до болницата без предварително да е вписан в списъка, да може да го направи. Вписването в талона на колата на хората, които могат да я управляват ще е твърде тежка процедура смятат експерти. „Много внимателно да се прецизират нарушенията, за които още се минава в погорен клас. Основните трябва да бъдат нарушения за скорост, за алкохол - не трябва да има за неспазване на дистанция, за неправилно изпреварване, за обратни маневри”, смята Владимир Тодоров. Според различни прогнози новата система би намалила нарушенията на пътя с 10- 15 процента, а оттам и броя на катастрофите. В първата година когато заработи новата система за гражданската отговорност всички шофьори ще започнат на чисто и няма да се имат предвид предишните им нарушения", "date": "2019.05.11", "title": "Гражданската отговорност за нарушители\nрецидивисти може да надхвърли 2000 лева"}
{"url": "https://www.24chasa.bg/novini/article/7447729", "text": "Едно двойно убийство от 2004 година в Атланта продължава да има своите изненадващи обрати.   Изненадващо и тихомълком обаче тази присъда е била отменена в края на миналата година в Джорджия – консервативен щат, където смъртното наказание е изключително популярно и отмяната му е изключително рядко явление в съдебната система, разказва  Грешки на прокуратурата, разследващите и съда, както и политическата конюнктура в две различни общини на територията на метро Атланта водят до обрат по делото срещу Джошуа Дракър за убийството на Лора Николова и нейния приятел Андрю Робъртсън. Убийство, на което дори е посветен епизод от сериала “Аз убих най-добрия си приятел” (I killed my BFF) по Lifetime Network. На 5 април 2004 година Дракър заедно със своята приятелка Мелиса Макреър отиват на гости на Лора и Андрю, които живеят в предградието на Атланта Мариета. Те са приятели от години и нищо не може да подскаже това, което предстои. Седем години след тази вечер в съдебната зала през сълзи Мелиса разказа какво е станало. Срещу нея стоят братът и бащата на Лора – Георги и Никола. Според показанията на Мелиса четиримата приятели постояли няколко минути на масата в кухнята, след което Дракър поискал марихуана. Двамата мъже станали от масата и тя не можела да ги види. Тогава чула изстрел. Обърнала се и видяла как Андрю се свлича на земята. В този момент Лора скочила от стола и се хвърлила върху Дракър удряйки го с юмруци, като крещяла: „Не, не, не, ти го уби!”, разказа Макрейър. „И тогава той застреля Лора”, каза Макрейър през сълзи. “Тя падна, подпирайки се на колене и ръце. Тя започна да повръща кръв и да си бърше устата. Аз избягах от стаята.” Преводачката на бащата на Лора шептеше в ухото показанията на Макреър, а той плачеше, слушайки описанието на смъртта на неговата дъщеря. След стрелбата двамата взели бижута, мобилни телефони и портфейла на Андрю, разказа Мелиса, и се отдали на наркотици и обиколки по заведенията. Вечерта Дракър отишъл на стриптийз бар, където според Мелиса похарчил 1,500 долара. Той смятал, че полицията няма да открие телата поне месец. Властите обаче арестуват двамата още на следващия ден. Когато прокурорката попита Макрейър защо не е избягала и не се обадила на полицията, тя каза, че била уплашена. „Не исках да ме нарани”, каза тя. След убийствата тя минала програма за наркомани, завършила колеж и сега учи за медицинска сестра. Властите намират бързо телата и разбират за убийството от бащата на Джошуа – пастора Дъг Дракър. Той му разказва за случилото се малко след като натиска спусъка. Именно този разказ е един от поводите за обжалване на смъртната присъда, която съдебните заседатели в Коб каунти дават само след няколко часа обсъждане. Според защитата Джошуа е споделил за убийствата на баща си като на пастор и следователно неговите показания не трябва да се допускат в съда. В 348 страници адвокатите описват серия от прокурорски грешки, незачитане на правилата и грешни инструкции към съдебните заседатели, показания и доказателства, които не е трябвало да бъдат допускани в съда, и още причини да поискат ново дело срещу Дракър. Никой на оспорва, че именно той е натиснал спусъка. Но как и защо – отговорите на тези въпроси са разликата между живота и смъртта за Джошуа Дракър. За да се приложи смъртното наказание, трябва да има поредица от утежняващи вината обстоятелства – грабеж, особена жестокост или мъчение и др. Прокуратурата и съдията по делото, изглежда, са допуснали сериозни грешки по това направление. Според обвинението това е било добре планирано двойно убийство с цел грабеж. Но защитата и миналото на Дракър и Андрю Робъртсън показват друго. Джошуа и Андрю са най-добри приятели. Робъртсън е гадже със сестрата на Андрю Аманда, когато една вечер тя предозира с болкоуспокояващото оxycontin. След като с дни е в кома, Аманда се събужда, но остава инвалид – трудно говори, не може да се движи и да се обслужва сама. Оттогава Джошуа се променя – спира да ходи в църквата на баща си, където е готвен да бъде пастор, и започва с наркотиците, основно метамфетамини. Според защитата това е и мотивът за убийството на Андрю – отмъщение за сестрата на Джошуа Аманда, а Лора е станала жертва на обстоятелствата – той стреля по нея, когато тя се нахвърля върху Джошуа. В съдебната зала обаче прокуратурата категорично отхвърля версията на защитата с мотива, че инцидентът със сестрата на Дракър се е случил повече от година преди стрелбата. „Внезапно, неудържимо, след 14 месеца?! Не! Това е преднамерено умишлено убийство”, заяви пред съдебните заседатели прокурорът Ан Херис. В различни показания на свидетели тя обрисува Дракър като буен, яростен мъж, който постоянно отправял закани за убийство. Съдебните заседатели видяха запис от признание на Дракър пред полицията, в което той признава, че е убил Андрю Робъртсън в лична вендета срещу него, защото дал потенциално смъртоносен коктейл с лекарства на сестра му. Но именно върху обстоятелствата около смъртта на Лора са посветени десетки страници в обжалването и дали смъртната присъда е била поискана законно от прокуратурата. Когато в крайна сметка искът за нов процес е внесен в съда през юни 2015 г., Коб каунти има нов главен прокурор – Вик Рейнолдс (в момента той е шеф на GBI – Бюрото за разследвания на Джорджия). Преди да бъде избран за прокурор обаче, Рейнолдс е работил в кантората, защитавала Дракър по време на процеса срещу него. Това според защитата представлява конфликт на интереси. След серия от молби и пледоарии пред съда цялата прокуратура на Коб каунти си прави самоотвод и делото се прехвърля на прокуратурата в съседната община – Декаб каунти. То се поема от Емили Ричардсън – изгряваща звезда в юридическите кръгове, която към днешна дата е вече съдия в Джорджия. Тя отказа коментар за делото, както отказаха и защитниците на Дракър Теа Делаж и Джош Мур. По-малко от три месеца след като поема делото, прокурор Ричардсън прави споразумение за нова присъда – две последователни доживотни присъди без право на замяна, които да се излежат една след друга, още две доживотни присъди и още три години затвор. Убиецът се отказва и от правото си на по-нататъшно обжалване. Съдът одобрява споразумението. Така Джошуа Дракър вече не е заплашен от смъртоносната инжекция. Отмятаната на смъртното наказание, особено в щата Джорджия, е крайно необичайно и мнозина подозират политически мотиви. Главният прокурор на Декаб каунти Шери Бостън обясни пред BG VOICE, че причините за това са само юридически. “Нашето решение се базираше на много фактори, сред които притесненията ни за възможни проблеми при обжалването на този случай, което можеше да доведе до отмяна на присъдата от Върховния съд на Джорджия и евентуално ново дело – 14-години след това брутално престъпление”, казва в изявление прокурор Шери Бостън, изпратено до BG VOICE. Тя обяснява още, че са се съгласили с новата присъда след дълги разговори със семействата на двете жертви. “Ние смятаме, че решението ни е справедливо и подходящо с оглед на обстоятелствата и сигурността, че обвиняемият никога няма да бъде освободен от затвора и няма да може да обжалва, затваряйки завинаги този случай”, завършва Бостън. Но юристи в Джорджия подозират и други обстоятелства зад това решение. Джорджия е един от 34 щата, където все още има смъртна присъда, макар тя да се иска и отсъжда все по-рядко. Коб каунти, където става убийството и където Джошуа е осъден на смърт, е консервативна община, където най-тежкото наказание е особено популярно. През 2017 година Коб каунти има най-много осъдени на смърт от всички общини в щата Джорджия – общо шест, сред които и Дракър. От друга страна, броят на убийствата в Коб са сравнително малко. За сравнение Декаб каунти държи първенството в метро Атланта по брой убийства за 2017 г. – 98. Но там смъртното наказание почти не се прилага. Между 2002 и 2012 г. за 771 убийства в тази община само един човек е осъден на смърт. Главните прокурори в двете общини се избират от гражданите в преки избори и тяхната позиция по въпроса на смъртното наказание е важна за избирателите. Затова за наблюдателите в Джорджия не е изненада, че прокуратурата в Декаб е предпочела доживотната присъда. Тази статистика не е убегнала на защитата на Дракър и неравенството в популярността на смъртното наказание в различните общини на щата Джорджия е една от причините те да поискат ново дело. 14 години след това двойно убийство със сложна предистория и заплетени мотиви прокуратурата, съдът и защитата могат да затворят тази страница от правосъдието. Но за семействата на жертвите едва ли има присъда, която да утеши мъката.", "date": "2019.05.11", "title": "Отмениха смъртната присъда на американец, застрелял наша студентка"}
{"url": "https://www.24chasa.bg/novini/article/7447731", "text": "Съдът остави в ареста петимата задържани за телефонни измами, които Румъния ни предаде. Групата беше разбита при мащабна акция на спецпрокуратурата и МВР у нас и в северната ни съседка на 18 април. Тогава в района на Горна Оряховица бяха задържани петима, а останалите в Букурещ и Румъния. Сред тях е и предполагаемият организатор на \"ало измамите\" Борислав Димитров - Бобито, който вече три пъти е лежал в затвора за подобни престъпления, предаде  . Биографията на Борислав Димитров започва с измами, в които Бобито е убеждавал възрастни хора, че трябва да платят много пари за здравето на свой близък. Адвокатът му обвини медиите за разнообразяването на репертоара му . \"Преди изобилстваха и бяха само измами на медицинска почва - да го кажа така - операция, пари за операцията и това. - За които е осъждан вашият клиент? - Да. Но до сега нямаше в техния да го кажа \"творчески\" натюрел нямаше полицейска дейност. - Значи творческия натюрел на на вашия клиент се развива? - Развива се благодарение на тези пресконференции, които се организират единствено в нашата хубава държава\", заяви адвокатът на Димитров  - Красимир Елдъров. Съдът прие, че има достатъчно доказателства, от които да се предположи, че петимата задържани са участвали в престъпна група и са извършвали телефонни измами. По отношение на Борислав Димитров съдията подчерта, че има доказателства, че той е извършил конкретни измами по телефона. Разследващите са събрали доказателства, че парите, които мулетата са събирали от жертвите на телефонни измами, са стигали до Борислав Димитров, който ги е разпределял между участниците в групата. Петимата, които съдът остави в ареста са извършвали измамите от територията на Румъния с местни сим карти, голяма част от които са открити у тях при задържането им. След арестите в средата на април телефонните измами рязко са намалели и за 20 дни са извършени едва 4 такива. Днес от МВР съобщиха, че в София са задържани трима мъже, които по телефона са се представяли за общински служители, които събират дарения за социални услуги.", "date": "2019.05.11", "title": "Съдът остави в ареста петимата задържани за телефонни измами"}
{"url": "https://www.24chasa.bg/novini/article/7447649", "text": "Родители с деца от Смолян излязоха на пpoтecт и шествие cpeщy пpoмeнитe в Зaкoнa зa зaкpилa нa дeтeтo и Haциoнaлнaтa cтpaтeгия зa дeтeтo 2019 – 2030 г. Протестът се организира в социалните мрежи като първо имаше митинг пред cгpaдaтa нa Oбщинa Cмoлян. Според протестиращите са очаквали към 300 души, но на протеста се събраха почти три пъти повече. При тях пристигна председателят на ПГ на ГЕРБ д-р Даниела Дариткова с цел да обясни позицията си за въпросната стратегия, но протестиращите не й дадоха думата. Родителите настояват за oтмянa нa стpaтeгиятa, кoятo според тях нe зaщитaвa, a нapyшaвa пpaвaтa нa дeтeтo и ceмeйcтвoтo. С плакати \"Ние няма да дадем децата си!\", \"Чуджите НПО вън от БГ\", \"Децата не са тока\", \"Не! На стратегията за детето\" и други, те призоваваха преминаващите хора по главния булевард на Смолян да се включат в шествието им и да подкрепят исканията им. Протестиращите настояват Министерството на образованието да обясни защо спешният телефон на Фoндaция „Aнимyc“ е включен в yчeбни мaтepиaли, както и пyбличнo paзкpивaнe нa дeйнocттa й. \"На всички е ясно, че тази фондация \"Анимус\" има някакви норвежки фондове, които я подкрепят, и няма как това да е случайно. Как така се грижи фондацията за нашите деца, а идват пари от другаде, защо не го прави нашата държава това нещо?\", попита риторично организаторката Ангелина Кънева. Тя обясни, че е живяла в чужбина и е родила там децата си, но се е прибрала в България, за да научат български език. На въпрос, дали не се подвеждат за протеста по фалшива новина, тя заяви, че дори да има 1 % истина в това, предвид случващото се в Норвегия, протестите в България са предупреждение. Вчера социалният министър Бисер Петков обяви, че работата по проекта за Националната стратегия за детето е спряна, а новината, че се готви проект за нов закон за детето, била фалшива. \"Няма нормативен документ и не се готви такъв, който да цели отнемане на децата от техните родители, от биологичните им семейства\", заяви Петков. \"Исках да ги успокоя, че Стратегията за детето е оттеглена, не само предизборно, заради широкия обществен отзвук и несъгласие. Исках да кажа, че няма промяна в Закона за закрила на детето, която да предвижда отнемане на деца и не се работи върху такава, никой никога не регламентирал такова такова нещо. Исках да кажа, че трябва да се вярва на официалните, а не на фалшивите новини. Аз отидох в качеството си на народен представител, но най-потресаващото бе, че голяма част от родителите бяха родители на мои пациенти, те са ми се доверили като лекар, а не ми позволиха да взема думата. Тези, които не ми позволиха всъщност да взема думата не бяха от Смолян\", заяви пред медиите д-р Дариткова.", "date": "2019.05.11", "title": "Стотици родители се събраха на митинг и шествие в Смолян, не чуха мнението на д-р Дариткова"}
{"url": "https://www.24chasa.bg/novini/article/7447659", "text": "30 години от майските събития. Ние добре помним тези събития. Помним и 84-та и 85-та. Ние в Делиормана знаем силата на нашето единство, каза Мустафа Карадайъ. Председателят на ДПС и водач на листата за европейските избори, кандидатите за евродепутати, европейските депутати и народните представители, областни и общински председатели, общински съветници и кметове и хиляди членове и симпатизанти на ДПС се събраха в местността Демир Баба текке, край исперихското село Свещари за възпоменателен митинг - събор, в памет на жертвите на т.нар. “възродителен процес” и мирната съпротива срещу насилствената смяна на имената на турците и мюсюлманите през 1989-та година. Лидерът на европейските либерали Ханс Ван Баален беше специален гост на събитието, съобщиха от пресцентъра на ДПС. \"В дни като днешния, когато честваме Майските събития, трябва да си спомним важността на нашето обединение, на нашето единство. Защото ние много добре знаем цената на демокрацията на мира, на свободата. Ние сме я платили тази цена за да дойде демокрацията в страната\", каза Карадайъ. \"Европа е единство на многообразието. Това е лозунгът на Европа. Какво е единство на многообразието, като забраняваме различните и различията\", се обърна лидерът към многохилядното множество. Той беше категоричен, че допускането на националистите във властта е нарушение на най-важния европейски и ценностен принцип. „Хубави, млади и умни” – така представи Карадайъ всички кандидати от листата на ДПС. Листата ни съчетава силата и енергията на младостта с опита – категоричен бе лидерът на ДПС. Той припомни, че и почетният председател на ДПС Ахмед Доган е създал нелегалното движение през 1985 г. и по-късно ДПС в младежките си години. „Когато председателят на ДПС е водач на листата, всички даваме знак, че тези избори са много важни, че ситуацията е много сериозна. Аз в Брюксел пак ще ходя, но като председател на ДПС, а не като евродепутат. В Европейския парламент ще бъдат нашите младежи” – заяви още Карадайъ. Познавайки силата на енергията на младите, избрахме за мото на тази кампания „Ние залагаме на младите!“, но заедно с младите, имаме имаме и мъдростта на опитните, бе категоричен той. В началото на речта си Карадайъ сравни предизборната кампания с настъпилия преди дни за мюсюлманите Месец Рамазан. “ И двете продължават по по един месец, но докато Рамазана винаги завършва с празник, Байрам, от нашата работа зависи дали в края на кампанията ще има празник” – обърна се Карадайъ към множеството. Добре дошли на това велико място, с велики хора. Те са велики за нашата партия, за нашата страна и за нашата Европа. С тези думи се обърна зам.-председателят на ПГ на ДПС Йордан Цонев към президента на АЛДЕ Ханс ван Баален. Благодарност и поклон към вас, които преди 30 години, тръгнахте от тези поляни с голи ръце и открити гърди, срещу танковете и автоматите на тоталитарната власт, и докарахте свободата и демокрацията, каза още той. Ще се обърна към вас с една молба, драги Ханс. Когато видите г-н Орбан, моите уважения към него, за всичко, което е направил за демокрацията и народа на Унгария. Но понеже той винаги говори за християнска Европа, аз искам да Ви помоля да му предадете, от един скромен български депутат и християнски теолог, да чете усърдно християнското Евангелие. Защото в него е казано, че християнинът е човек, който обича другите, но най-много обича различните, подчерта Цонев. За мен е чест да бъда с вас, каза президентът на АЛДЕ (Алианс на либералите и демократите в Европа) Ханс ван Баален. Преди близо 30 години бях във вашата държава и тогава усетих тези отворени рани на етническо прочистване. Отворените рани на неуважението към различната религия, етнос и култура, каза президентът на АЛДЕ. Но прекрасното нещо беше, че благодарение на вас и вдъхновението на г-н Ахмед Доган не се стигна до отмъщение, а до етнически мир. И ние от останалата част на Европа, може само да се учим от вас, каза още той. Така че това, което искам да кажа на хората от ГЕРБ: „Гласувайте за ДПС!“, защото те са истинските демократи, бе категоричен Баален. На възпоменателния митинг присъстваха и зам.-председателят на ДПС Ахмед Ахмедов, зам.-председателят на ДПС и евродепутат Филиз Хюсменова, зам.-председателят на ПГ на ДПС Хамид Хамид, евродепутатът Неджи Али, членът на ЦОБ Камен Костадинов, народните представители Ихсан Хаккъ, Рамадан Аталай, д-р Хасан Адемов, Имрен Мехмедова, Танер Али, Велислава Кръстева и Бюрхан Абазов, кандидатите за членове на ЕП Атидже Алиева-Вели, Севим Мусак, Станислав Анастасов, Сюлейман Сюлейман, Антоанета Асенова, Синан Пехливанов, Сюзан Сейфетинова, Танер Кабилов, Сунай Якуб, Ертен Анисова и Цветан Енчев.", "date": "2019.05.11", "title": "Мустафа Карадайъ от Демир Баба текке: Ние много добре знаем цената на демокрацията, мира и свободата!"}
{"url": "https://www.24chasa.bg/novini/article/7447683", "text": "Кубинското правителство съобщи, че заради тежката икономическа криза въвежда нормиране на продажбите на пилешко, яйца, фасул, грах, сапун и други основни продукти, предаде Асошиейтед прес. Министърката на вътрешната търговия Бетси Диас Веласкес каза за Националната информационна агенция, че ще бъдат въведени различни форми на ограничаване на количеството продукти, които може да купи едно лице. Целта е държавата да се справи с недостига от основни хранителни стоки. Министърката обвини за създалата се ситуацията американското търговско ембарго, предаде БТА. Икономисти обаче смятат, че също толкова, а може би и по-важен фактор е намаляването на помощта, която Куба получава от Венецуела, също изпаднала в тежка криза, отбелязва АП. Куба внася около две трети от храните. Годишно това й струва повече от 2 милиарда долара и през годините тя често е изпитвала за кратко недостиг от потребителски стоки. През последните месеци от магазините все по-често започнаха да изчезват, за дни или за седмици, някои стоки, а когато се появи пилешко или брашно, бързо се извиват опашки. Възниква и проблем с презапасяване. В много части на Куба в някои магазини вече започна да се ограничава броят на продуктите, които може да купи едно лице. Това важи, например, за бутилките олио. Магазините за хранителни стоки в Куба са държавни. Всеки кубинец има купонна книжка, която му дава право да купи малки количества основни стоки като ориз, боб, яйца и захар всеки месец на цена, равна на няколко американски цента, отбелязва Асошиейтед прес. Кубинците, които разполагат с достатъчно пари, могат да купуват повече от тези стоки на \"свободни\" цени, които въпреки това като цяло са под средните за света. Някои маркови стоки (висококачествен ориз, по-специални сладка и други) често може да бъдат купени на цени, които са два или три пъти по-високи от страната, в която са произведени. Решението на кубинското правителство за нормиране на някои стоки не означава, че те ще бъдат включени в т. нар. купонни книжки, въведени през 1962 г., подчерта министърката на търговията, цитирана от агенция Синхуа.", "date": "2019.05.11", "title": "Кубинците вече ще купуват определен брой пилешко, яйца и сапун"}
{"url": "https://www.24chasa.bg/novini/article/7447697", "text": "Защитихме рекорден европейски бюджет за България в размер на 18 млрд. лв. В него влиза финансиране за традиционни за страната ни политики – регионална, земеделска. Този бюджет е израз на доверието, което България и премиерът Борисов имат в Европа. Това каза водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в Кюстендил. На него присъстваха още областният координатор на ГЕРБ – Кюстендил Виктор Янев, народните представители Кирил Калфин и Радослава Чеканска, председателят на СДС Румен Христов, кметове на общини, кметства, съветници, председатели и членове на общински ръководства на ГЕРБ от Кюстендилска област, съобщиха от пресцентъра на ГЕРБ. „За нас България е кауза и за да пребъде тя е важно образованието на младите хора. Благодарение на България образованието ще стои високо в дневния ред на ЕС, това е инвестиция в бъдещето“, уточни водачът на листата. Според нея каузата за България е и грижа за всяко населено място. „Европейските политики трябва да са адаптирани към реалностите в България. Сега някои общини са изключени от Програмата за развитие на селските райони и това трябва да се промени. Искаме в селата ни да има повече живот“, каза Мария Габриел. Тя бе категорична, че национален интерес се защитава с дипломация и авторитет. „Ние ги имаме, нашата листа е най-добрата. Нека всички на 26 май изпратим силно послание към ЕС. Послание за активна България, която въпреки че в края на миналия век започна от нулата – сега е много развита“, призова Габриел. „Нека на 26 май да предотвратим нашето отечество да попадне в ръцете на бившите комунисти и на жената с болни амбиции за власт и премиерски пост. Тя е впрегнала всичко най-ужасно и вече отвращава всички ни. Нинова няма как да спечели нови избиратели, затова иска да отблъсне нашите“, отчете на свой ред Андрей Ковачев. Той бе категоричен, че където има комунизъм – няма европейски доходи. „Тези хора доведоха страната дотам, че 1 долар струваше 3000 лв., а сега искат европейски доходи. Няма как, ние започнахме от дъното“, отбеляза кандидатът за член на ЕП. Ковачев отново напомни, че единственият цивилизован начин за интеграция на страните от Западните Балкани е европейска перспектива. „Ще работя да спрем завинаги пропагандата и омразата между сънародници в различни точки на Балканите, искам границите да са символични“, сподели той. „Познавам българските региони и населени места, знам какво постигнахме заедно, а то е много. С европейското финансиране ремонтирахме сгради, улици, санирахме блокове. Ние в ЕП ще имаме важна задача – за следващия програмен период да работим фондовете за България не само да бъдат повече, но и да достигнат до малките общини и всеки гражданин да се почувства достоен европеец, защото той е именно такъв. Да направим така, че да има високи доходи и перспектива за младите хора. Ние знаем как и не е нужно да даваме голи обещания, защото рецептата ни е известна – работа, работа и работа“, заяви кандидатът за евродепутат Лиляна Павлова. „Не бива да подценяваме изборите, защото БСП чрез тях ще опитат да свалят от власт правителството и да разкарат демократите от политическия живот. Има само една политическа сила, която може да развали сценария им и това е ГЕРБ“, обясни Александър Йорданов от СДС. По думите му всички останали участници на изборите имат други цели, но не и да спрат Нинова и „офшорничката“ Йончева. „Западните хора създадоха ЕС, те живеят по-добре от нас, имат по-високи доходи и причината е една – комунисти не са ги управлявали. БСП ни доведоха до финансова и икономическа пропаст. Възрастните се питат „защо са ни такива пенсиите“ – ами няма как от 10 лв. изведнъж да станат 2000 евро“, посочи кандидатът за евродепутат. „Казвам на младите, които не са живели във времената на БСП на власт – тежко ни на всички, ако допуснем да ни победят. Ние имаме отбор от доказани имена в Европа. Нека изпратим тях в ЕП, а не случайни лица, тръгнали за първи път на избори“, завърши Йорданов. „БСП поискаха битка за тези избори и ще я получат. Ние, от СДС, сме изключително мобилизирани. Имаме качествена листа, аз вярвам на хората в нея. Сигурен съм, че ще победим“, каза председателят на СДС Румен Христов.", "date": "2019.05.11", "title": "Мария Габриел в Кюстендил: Рекордният европейски бюджет за България е израз на доверието, което Борисов и страната ни имат в Европа"}
{"url": "https://www.24chasa.bg/novini/article/7447623", "text": "Обновеното летище в гръцкия град Янина, чието разширяване отне 13 години, ще бъде открито в края на юни, съобщи гръцкият министър-председател Алексис Ципрас, цитиран от АНА-МПА. Премиерът каза това, след като инспектира продължаващите строителни дейности на летището, предаде БТА. По думите на Ципрас градът е важен център и най-накрая ще се сдобие с \"летището, което заслужава\". Според премиера големите забавяния в процеса по разширяването на летището в Янина онагледяват проблемите, пред които е изправена гръцката държава.", "date": "2019.05.11", "title": "Гърция открива обновеното летище в Янина след 13 години ремонт"}
{"url": "https://www.24chasa.bg/novini/article/7447626", "text": "Доналд Тръмп ще наложи нови мита върху китайския внос в Съединените щати, предаде  Само ден след драстичното повишение на ставките върху внос за 200 милиарда долара, американския президент обяви, че се подготвя още една такава стъпка. Тръмп заповяда на администрацията си да започне процеса по налагането на мита от 25 процента върху целия останал внос от Китай. Досега той оставаше незасегнат от търговската война между Вашингтон и Пекин. Това са стоки за около 325 милиарда долара. Въпреки заплахата, Тръмп обяви, че преговорите с Китай продължават.Доналд Тръмп ще наложи нови мита върху китайския внос в Съединените щати. Само ден след драстичното повишение на ставките върху внос за 200 милиарда долара, американския президент обяви, че се подготвя още една такава стъпка. Тръмп заповяда на администрацията си да започне процеса по налагането на мита от 25 процента върху целия останал внос от Китай. Досега той оставаше незасегнат от търговската война между Вашингтон и Пекин. Това са стоки за около 325 милиарда долара. Въпреки заплахата, Тръмп обяви, че преговорите с Китай продължават.", "date": "2019.05.11", "title": "Тръмп ще наложи нови мита върху китайския внос в САЩ"}
{"url": "https://www.24chasa.bg/novini/article/7447634", "text": "Над 700 нелегални мигранти са били заловени днес в Турция, съобщиха източници от сигурността, цитирани от \"Дейли сабах\". В северозападния окръг Одрин жандармерията е засякла и задържала няколко групи от общо 534 мигранти, планиращи да пресекат нелегално границата. Мигрантите са от Афганистан, Пакистан, Бангладеш, Ирак, Иран, Сомалия, Либия и други държави. Отделно, бреговата охрана е заловила 223-ма нелегални мигранти в морето край егейските окръзи Айдън и Измир. Мигрантите, афганистански и ирански граждани, имали намерение да стигнат до гръцки острови. Те са предадени на миграционните власти. Турция е главен маршрут на нелегалната миграция към Европа, особено след началото на гражданската война в Сирия през 2011 г.", "date": "2019.05.11", "title": "Заловиха над 700 нелегални мигранти днес в Турция"}
{"url": "https://www.24chasa.bg/novini/article/7447645", "text": "\"Ислямска държава\" твърди за пръв път, че е създала своя \"провинция\" в Индия, предаде Ройтерс. Това стана след сблъсък между екстремисти и силите за сигурност в спорния регион Кашмир. При него беше убит един боец с предполагаеми връзки с групировката. Снощи информационната агенция на \"Ислямска държава\" Амак обяви създаването на новата \"провинция\", която нарече \"Уилая Хинд\". Тя каза още, че \"Ислямска държава\" е убила индийски войници в град Амшипора, в кашмирския окръг Шопиан, предаде БТА. Това изявление на \"Ислямска държава\" съвпада със съобщение на индийската полиция от вчера, че екстремист на име Ишфак Ахмад Софи е бил убит при сблъсък в Шопиан, отбелязва Ройтерс. Целта на групировката изглежда е да възстанови позициите си, след като загуби териториите, които контролираше в Сирия и Ирак. Оттогава \"Ислямска държава\" увеличи нападенията си, включително самоубийствените атентати, отбелязва Ройтерс. Групировката пое отговорност за бомбените атаки в Шри Ланка на Великден, при които загинаха най-малко 253 души. В населения предимно с мюсюлмани Кашмир сепаратисти от десетилетия водят въоръжена борба срещу индийското управление. В мнозинството си тези групировки искат независимост на хималайската област или присъединяването й към Пакистан, най-големия съперник на Индия. За разлика от \"Ислямска държава\" те нямат амбиции за контрол над целия ислямски свят. Ядрените сили Индия и Пакистан водиха две двойни за Кашмир, а по-рано тази година бяха на прага на трета, след като при самоубийствен атентат на действаща от Пакистан екстремистка групировка в контролираната от Индия част от областта загинаха най-малко 40 индийски паравоенни полицаи.", "date": "2019.05.11", "title": "\"Ислямска държава\" създала своя \"провинция\" в Индия"}
{"url": "https://www.24chasa.bg/novini/article/7447605", "text": "Посолството на Република Турция защити изказването на турския посланик у нас. В изявление от посолството посочват, че са разочаровани от изопачаването на изказването на д-р Хасан Улусой.  \"Очевидно е, че редом с българския, доброто научаване на устния и писмен турски език от страна на българските граждани е повод за предпочитание при наемането им в турски фирми. Това се отнася за всяка чужда инвестиция. В своето изказване посланик д-р Хасан Улусой е акцентирал именно върху това и декларирайки своето доверие в българските власти, е споделил готовността ни за сътрудничество\", се казва още в изявлението. Днес (11 май) на церемонията по откриване на новата инвестиция на фирма Теклас България в гр. Кърджали, в качеството си на поканен гост, посланикът на Република Турция в София д-р Хасан Улусой направи изказване. В изказването, в което се акцентира на задоволството от големия брой турски инвестиции в приятелска, съседна и съюзническа България, бе изразено становището на турските инвеститори за необходимостта българските граждани да владеят писмено и говоримо както български, така и турски език. Изопачаването на тази част на изказването, под формата на – „Турският посланик поиска задължително изучаване на турски език в България“ и последвалия отзвук, са причина за разочарование. По-долу е приложен текстът на изказването на посланик д-р Хасан Улусой на турски език, неофициалния му превод на български език, както и видео клип на изказването му. Турция отдава голямо значение на икономическите си отношения с България. Приемаме със задоволство подкрепата на министър-председателя на България г-н Бойко Борисов и на съответните членове на правителството и институции, както в много други сфери, така и за развитието и на икономическите ни отношения в полза на двете страни. Очевидно е, че редом с българския, доброто научаване на устния и писмен турски език от страна на българските граждани е повод за предпочитание при наемането им в турски фирми. Това се отнася за всяка чужда инвестиция. В своето изказване посланик д-р Хасан Улусой е акцентирал именно върху това и декларирайки своето доверие в българските власти, е споделил готовността ни за сътрудничество.", "date": "2019.05.11", "title": "Турският посланик разочарован - изопачили думите му"}
{"url": "https://www.24chasa.bg/novini/article/7446274", "text": "    Според специалистката много важно е детето да споделя играчки - това е също нещо значимо в тази възраст. Част от социалното обучение е и да опитва да изрази желанието си, но и да се съобрази с възможностите и на другите. Сред темите в новите познавателни книжки по околен свят са “Хайде да играем заедно”, “Моята страна”, “Празник в детската градина”, “Диви животни”, “Плодове и зеленчуци”, “Обличам, обувам”, “Светофар”, “Мама ми купи...”. По музика детето от първа и втора група трябва да научи 3 песнички и да възпроизвежда мелодия според възможностите си. В направлението конструиране и технологии се очаква децата да могат да сгъват, да залепват, да изработват по указания на учителя модели. Могат да изработват картички за подарък на мама. Във втора група очакванията вече са да може да реже с ножица по права линия, да подрежда прибори за хранене, да има представа за изискванията за безопасност и чистота. Познавателните книжки отразяват съдържанието на държавния образователен стандарт. Разнообразието на книжките е голямо. Има нови, одобрени за догодина за първа и втора възрастова група в детската градина. Министерството не ги купува, защото в тази възраст образованието не е задължително. Това е разликата с познавателните книжки за трета и четвърта група. Държавният образователен стандарт за тази възрастова група е в 7 образователни направления - български език и литература, математика, околен свят, физическа култура, конструиране и технологии, музика и изобразително изкуство. Във всички образователни направления има очаквани резултати за първа и втора възрастова група. Децата в тази възраст могат всичко. Каквото и да направят, то все е хубаво и все е вярно. В тази възраст е много важно да се насърчава увереността на детето. То трябва да вярва, че може всичко. И дори да не се справя най-добре, да знае, че и то умее по свой начин да го прави. Това е ключът в тази възраст. Това е нашето богатство. ДАРИНКА ИЛИЕВА 13 948 свободни места за детските градини и ясли в София бяха обявени на първото класиране, което се извърши в петък. Те са с 1000 повече в сравнение с миналата година. На първото класиране бяха приети 10 530 деца, а общо са кандидатствали 19 903. От тях 2227 са искания за преместване в друго детско заведение, регистрирани в електронната система. “От 2006 г. насам Столичната община е построила 92 нови сгради на детски градини. При редуцирания състав на броя деца в групите, в момента 46 600 деца в София са обхванати от системата на предучилищното образование. Това е огромен брой и той постоянно нараства”, заяви зам.-кметът по култура и образование доц. Тодор Чобанов. Той подчерта, че усилията на общината са насочени към разкриване на нови места в яслените групи. Затова продължава строителството на нови детски градини. В момента се изграждат 7 сгради в районите “Искър”, “Нови Искър”, “Красно село”, “Лозенец”, “Витоша” и “Студентски”. Предстои да започне строителството на още осем детски градини в районите “Овча купел”, “Искър”, “Люлин”, “Подуяне”, “Изгрев”, “Триадица”. За второто класиране, което ще бъде обявено на 24 май, пък ще останат 3500 свободни места. Срокът за записване на приетите на първо класиране деца е 23 май. Третото класиране ще се проведе на 7 юни, а четвъртото - на 21 юни. Над 2300 деца пък посещават предучилищни групи в столичните училища. Там условията са същите като в детските градини, осигурени са и легла, добави доц. Чобанов. Разкрити са 89 групи. За 5-годишните те са 23 и се посещават от 397 деца, а за 6-годишните - 96 групи и 1915 деца. ХРИСТО НИКОЛОВ През 2018 г. осигуреността на децата с места в детски ясли е 17,3% средно за страната, съобщи в петък Националният статистически институт. Това означава, че 17,3% от децата на възраст до 3 години в страната са посещавали детски ясли или яслени групи в състава на детски градини. Това е най-високият процент за последните 6 години, като той се увеличава непрекъснато от 2012 г. насам, когато е бил 14,5%. Местата в детските ясли през 2018 г. са били общо 33 226, като за тези деца се е грижил персонал от 7796 служители, около половината от които са медицински специалисти. Осигуреността на децата с места в детски ясли не е еднаква навсякъде. Най-висока е в Габрово - 26,7%, Благоевград - 23,6%, и Плевен - 21,6%.", "date": "2019.05.11", "title": "3-годишните броят до 3, знаят и три песнички"}
{"url": "https://www.24chasa.bg/novini/article/7447614", "text": "„Ние сме със солиден европейски опит, контакти и авторитет в Брюксел. Познаваме писаните и неписаните правила на европейския терен, знаем как да постигаме българските цели в Европарламента.Не познаваме „не знам\" и „не мога\". Това обяви кандидатът за евродепутат от листата на ГЕРБ и СДС Ева Майдел. Думите й пред жителите на Първомай бяха подкрепени от Младен Шишков, който също е в листата за предстоящите на 26 май избори за Европейски парламент, съобщиха от пресцентъра на ГЕРБ. „Доказа ли сме, че това, което правим, го правим успешно. През изминалия мандат аз лично се ангажирах с теми, които допринасят за качествена промяна в ежедневието на българите. Намалих десетократно таксите за паричните преводи в евро, което ще спестява пари на всеки, който превежда или получава пари от чужбина. Работих за привличането на близо 800 млн. евро за българския бизнес по Плана Юнкер и за откриването на нови работни места. Обучих хиляди български младежи, така че да се реализират по-добре на пазара на труда и бях сред създателите на сдружение Образование България 2030, в което работим заедно с правителството за качествено образование и преодоляване на недостига на кадри\", направи равносметка за свършеното през настоящия и мандат като евродепутат Ева Майдел. Колегата й Младен Шишков изрази надежда за бъдещето, която му вдъхвали ежедневните срещи с хората. „Искам да ви уверя, че ако ни гласувате доверие, няма да ви предадем, а ще продължим и ще надградим започнатото\", апелира към жителите на Първомай Шишков.Той увери, че увеличеният бюджет за България ще стигне до всяко малко населено място- за водопроводи, пречиствателни станции, паркове и детски площадки.", "date": "2019.05.11", "title": "Младен Шишков в Първомай: Ако ни гласувате доверие на изборите, ние няма \nда ви предадем"}
{"url": "https://www.24chasa.bg/novini/article/7447480", "text": "Българите в Хамбург и Северна Германия вече имат собствен православен храм. На 11 май, деня на светите братя Кирил и Методий, митрополитът на Средна и Западна Европа Антоний освети църквата, която носи тяхното име. Над сто вярващи българи от Хамбург и околните градове присъстваха на тържествената литургия. В празника след нея се включиха и децата от българското училище в града, които са над 150. Храмът е отстъпен на българската православна общност от протестантската църква. Дълги години митрополит Антоний и отците Юлиан Ангелов и Антони Найденов работят за това и българите в Хамбург да имат храм. Това е с която миряните ще разполагат. Преди това хамбургският отец Кръстин Апостолов служи в различни храмове, които позволяват на сънародниците ни да проведат своите литургии само за определени часове. Да има своя църква българската общност, която в Хамбург и съседните градове е от над 30 хиляди души, се застъпи и почетният консул на България в града професор Герд-Винанд Имайер. Две години траят преговорите за отпускане на храма. за превръщане на протестантската черква в православна, българите в града даряват останалата част от сумата, за да започне работата по храма. Борбата за своя църква българите в региона подемат още през 2003 година. Тогава две жени - Мария Щурм и Слава Янкова, започват подписка за храма в Хамбург. С помощта на консул Имайер 4 години по-късно е създадена единствената българска православна община в Северна Германия. Първите свещенослужения се отслужват от берлинските отци Юлиан Ангелов и Любомир Леонтинов, които пътуват между Берлин и Хамбург. През 2010 г. общината получава и свой свещеник – Кръстин Апостолов. Близо 100 души присъстват редовно на службите му. Не само българи посещават храма – в него се черкуват и много руснаци, украинци, гърци. От 10 години българската православна общност събира пари за закупуване на свой храм и това успя да стане факт през ноември 2018 г.  Църквата си има свой хор и неделно училище, което е посещавано от десетки деца на българи. На откриването пристигнаха хора от целия регион и нощуваха дори на палатки, за да участват и във вечерната литургия. На литургията присъстваха и монасите от единствения български православен манастир в Германия. Четирима германци, приели православието и постригали се за монаси, създават манастира “Свето Триединство” в Буххаген, Долна Саксония, през 1993 г. Игуменът Йоан първо се замонашва на Атон и след това създава манастир и в Германия.    “Чувството на духовна радост не може да се опише с няколко думи. Радостни и щастливи сме, благодарни на Бога, че имаме възможността да открием наш дом Божи, в който нашите сънародници да изповядват своята вяра, да пазят своите традиции, да съхраняват своя език и култура и да помнят своята история”, заяви митрополит Антоний пред “24 часа”.  “За нас е голяма духовна радост, че вече втори наш храм отваря врати на територията на Германия. Това е и стратегията на нашата епархия и на нашата държава - колкото се може повече храмове да открием за нашите сънародници, които да бъдат дом за всеки един от тях.” ", "date": "2019.05.11", "title": "Българите в Хамбург вече имат своя църква"}
{"url": "https://www.24chasa.bg/novini/article/7447531", "text": "Голяма полицейска операция бе проведена в Германия днес, след като мигранти попречиха на полицията да направи оглед на местопрестъпление в център за кандидати за убежище в южната част на страната, където беше открит труп на жена, предаде ДПА. Рано тази сутрин полицаите успели само да потвърдят смъртта на жената, преди обитателите на центъра да ги принудят да си тръгнат от мястото, предаде БТА. \"Причината за смъртта е неизвестна и е предмет на полицейско разследване\", съобщи полицията в южния германски град Регенсбург. Пристигащите полицаи на мястото отначало били нападани от мигрантите, които ги замеряли с камъни. \"Страстите сред някои от обитателите се разгорещиха до такава степен, че не беше възможно тялото да бъде прибрано\", се казва още в комюникето. Инцидентът станал в център, където биват настанявани кандидати за убежище, докато чакат решение за статута си. След около тричасова операция полицията успя да прибере тялото на починалата жена от сградата.", "date": "2019.05.11", "title": "Мигранти нападнаха полицаи в германски център за убежища, където беше открит труп"}
{"url": "https://www.24chasa.bg/novini/article/7447545", "text": "При средна цена 51.14 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /12 май/. Средната цена на пиковата енергия /9.00-20.00 ч./ e 47.68 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 54.60 лв. за мегаватчас. Най-ниската цена в рамките на днешната сесия, при утрешен ден на доставка, е 44.06 лв. за мегаватчас, достигната за часовете 10.00-12.00 и 13.00-15.00, а най-високата е 87.72 лв. за мегаватчас - за 20.00-21.00 часа. Данните от БНЕБ показват, че са продадени общо 16 374.90 мегаватчаса електроенергия. Енергийната борса вчера затвори при средна цена 74.78 лв. за мегаватчас. В сегмента \"пазар в рамките на деня\" за днес, 11 май, БНЕБ отчита до момента общ търгуван обем от 275.10 MWh. Среднопретеглената дневна цена е 72.19 лева за мегаватчас.", "date": "2019.05.11", "title": "Енергийната борса затвори при средна цена 51.14 лева за мегаватчас"}
{"url": "https://www.24chasa.bg/novini/article/7447165", "text": "Как социолозите се представят през последните 30 години в 27 избори, които сме преживели? Българинът бързо забравя и затова анализирахме прогнози и реални резултати. Седмица преди европейските избори през май 2014 г. “Галъп” и “Афис” дават равенство между БСП и ГЕРБ, “Алфа рисърч” и “Екзакта” - 4% преднина за ГЕРБ, а “Медиана” - 2% преднина за БСП. Реалността: 30,4% за ГЕРБ и 18,9% за БСП. На парламентарния вот на 26 март 2017 г. най-близо до резултата на ГЕРБ е “Алфа рисърч”- 31,7% при 33,5% реални гласове. Най-точно “Тренд” прогнозира за БСП - 27,9% при реален резултат 27,9%. ", "date": "2019.05.11", "title": "За кои избори социолозите излъгаха  най-много"}
{"url": "https://www.24chasa.bg/novini/article/7447557", "text": "По разпореждане на вицепремиера и министър на външните работи Екатерина Захариева, посланикът на Република Турция в Република България ще бъде извикан в МВнР в понеделник, за да даде обяснение за  Думите на посланика звучат смущаващо, тъй като българското правителство никога не е възпрепятствало свободното чуждоезиково обучение. Турски език може да се изучава в училище наред с английски, немски, френски, китайски, японски, румънски, руски, иврит. В тази връзка подчертаваме, че такова изказване от посланика на съседна и партньорска държава като Турция не съответства на очакванията на Република България за това, по какъв начин следва да се развиват нашите добросъседски и приятелски отношения.", "date": "2019.05.11", "title": "Турският посланик ще обяснява във Външно призива си за изучаване на турски език"}
{"url": "https://www.24chasa.bg/novini/article/7447562", "text": "„Нашата цел е да спечелим тези избори, защото искаме една Европа на солидарността – единна и социална. Имаме много ясен план, който включва повишаване на доходите на хората, което е изключително важно. Знаете последните данни на статистическия институт – почти половината българи едва свързват двата края. Всички хвалби с магистрали и други обекти не могат да решат базисните проблеми на хората. Затова големият ни приоритет са доходите и битката с неравенствата, които са зейнали като огромна пропаст.” Това каза при посещението си във Варна лидерът на ПЕС Сергей Станишев. По думите му в момента се развива една кампания, от която зависи много. Главният въпрос, на който всички хора трябва да си отговорят, е дали им харесва статуквото и искат ли промяна. „Силата, която иска да промени нещата, е ПЕС, неслучайно общият ни манифест се нарича нов социален договор за България. Това е същността на промяната, към която се стремим. Само социалната промяна може да накара всеки човек да се чувства незабравен. Може да върне оптимизма и доверието в Европейския съюз. Ние постигнахме немалко в тази посока в парламента, но не е достатъчно. Нашата амбиция е да спечелим изборите в Европа, за да имаме силата да поемем ръководството на европейската комисия като политическо семейство”, допълни Станишев. Лидерът на ПЕС смята, че е крайно необходимо да се преодолее пропастта, която зее между страниците от Централна Европа и тези от периферията. „ С пакета „Мобилност 2” видяхме какво означава Европа на нациите. Когато големите централни страни отстояващи своите позиции, просто спряха диалога, не търсиха компромис и наложиха силово своята воля на страните от географската периферия на Европа, сред тях и България. И всички усещаме това като огромна несправедливост. Силата, която може да се противопостави на всичко това – са социалистите. А ЕНП, в името на запазването на властта си, са готови и на съюз с дявола. Така постъпиха в Австрия, в Андалусия в Испания. Ние няма да го направим.”, твърди Станишев. По думите му друга огромна несправедливост е, че Комисията, доминирана от ЕНП, е орязвала България за това, че е управлявана от социалисти, както се случвало и в други страни в Европа. Затова големият политически залог пред ПЕС е спечелването на изборите. „Зная много добре, че евроизборите са далечни на хората у нас, от бита им. От битките на всяко семейство за доходи, здравеопазване и образование на децата им. Но мисля, че все повече хора разбират, че това, което се решава в Европа, касае и живота ни”, обясни Станишев.", "date": "2019.05.11", "title": "Сергей Станишев: Искаме Европа на солидарността"}
{"url": "https://www.24chasa.bg/novini/article/7447568", "text": "Ако ще ни провокирате и ще заменяте цената на инвестициите с етническия мир – „Благодаря!“, но няма нужда. С този статус във „Фейсбук“, заместник министър-председателят по обществен ред и сигурност, министър на отбраната и председател на ВМРО – БНД Красимир Каракачанов противостоя на думите на посланика на Турция в България, който се обяви за засилено изучаване на турския език у на за целите на икономическото развитие, съобщиха от пресцентъра на ВМРО. По повод провокативното изказване на турския посланик у нас Хасан Улусой, че трябва да се учи „по-засилено“ турски език за целите на икономическото развитие на страната, ще кажа само това: Ако цената на турските инвестиции у нас е утвърждаване на национални малцинства, промяна на конституцията ни, разбутване на етнически мир и пр., ще кажем на Турция – „Благодаря!“ И аз, подобно на видния българският държавник Драган Цанков, който каза на Русия, която се опитваше в края на 19 в. да налага агресивно своята политика в България, ще кажа ясно: „Не ви щем ни меда, ни жилото!“", "date": "2019.05.11", "title": "Каракачанов към Турция: Не ви щем ни меда, ни жилото!"}
{"url": "https://www.24chasa.bg/novini/article/7447573", "text": "С традиционна българска баница и пожелания за успех в предстоящите избори на 26 май беше посрещната в Радомир кандидатът за член на Европейския парламент от листата на ГЕРБ и СДС Лиляна Павлова. В разговор с местни жители на пл. „Войнишко въстание“, Павлова подчерта, че всички кандидати на ГЕРБ ще работят за Обединена Европа, в която България има своето достойно място, съобщиха от пресцентъра на ГЕРБ. В срещата участие взеха областният координатор на политическата сила Вяра Церовска, народният представител д-р Александър Александров, председателят на Жени ГЕРБ Ирена Соколова и кметът на населеното място и общински координатор на партията в Радомир Пламен Алексиев. Десетки местни жители се спираха да поздравят Лиляна Павлова. Десет нови членове на политическата сила в Радомир получиха членските си карти лично от кандидата за евродепутат. Лиляна Павлова посети местния клуб на пенсионера, където беше посрещната със специален музикален поздрав. Лиляна Павлова разговаря с представители на местната инициативна група.", "date": "2019.05.11", "title": "Лиляна Павлова в Радомир: Ще работим за обединена Европа, в която България има своето достойно място"}
{"url": "https://www.24chasa.bg/novini/article/7447588", "text": "\"Жълтите жилетки\" протестират във Франция днес 26-а поредна събота, предаде Франс прес. Агенцията отбелязва, че близо шест месеца след началото си протестното движение видимо губи импулс. Миналата седмица френското министерство на вътрешните работи преброи по-малко от 19 000 демонстранти в цялата страна - най-ниския брой от първия протест, на 17 ноември, когато по улиците излязоха 282 000 души. По данни на министерството към 14 ч. (15 ч. българско време) днес в протестите на \"жълтите жилетки\" са се включили около 2700 човека, предаде ТАСС. Миналата събота към този час демонстрантите бяха 3600, предаде БТА. Няколкостотин \"жълти жилетки\" преминаха по улиците на столицата Париж под дъжда. Достъпът до централния булевард \"Шан-з-Елизе\" отново бе блокиран, съобщи Франс прес. Полицията в западния град Нант бе принудена да използва сълзотворен газ срещу крайни елементи в редиците на демонстрантите, предаде ТАСС. Кризата с \"жълтите жилетки\" е най-тежката за френския президент Еманюел Макрон от встъпването му в длъжност преди две години, отбелязва Франс прес. Рейтингът на Макрон спадна наскоро до най-ниското си равнище, преди да се повиши леко до 32 процента.", "date": "2019.05.11", "title": "\"Жълтите жилетки\" протестират във Франция 26-а поредна събота"}
{"url": "https://www.24chasa.bg/novini/article/7447597", "text": "Кандидатът за евродепутат от листата на ГЕРБ и СДС д-р Андрей Ковачев се срещна с граждани в Кюстендил. На информационна шатра, разположена на площад \"Велбъжд\", Ковачев разговаря с жители на града, които имаха възможност да поставят въпросите си относно предстоящите европейски избори, съобщиха от пресцентъра на ГЕРБ. Сред темите, които вълнуваха кюстендилци бе с каква амбиция и за кои приоритети ще работи Андрей Ковачев в следващия мандат. \"Част от основните ми цели са гарантирането на физическата сигурност и повишаването на доходите на българските и европейските граждани. На местно ниво това би станало, чрез привличане на нови инвестиции, откриване на нови работни места и повишаване на БВП. И на мен ми се иска подобряването на жизнения стандарт да става по-бързо, но да не забравяме от къде сме тръгнали – от 1 долар за 3000 лева през 1996 г.\", обясни кандидатът за евродепутат от ГЕРБ. \"С колегите от ГЕРБ работихме активно за осигуряването на средства за България през следващия програмен период – до 2027 г. Освен това ще продължа да работя за защитаването на българските общности извън пределите на Отечеството - в Северна Македония, Албания, Косово и Западните покрайнини, както и от другата страна - в Молдова и Украйна. Европейската интеграция е единственият устойчив път за преодоляване на разделенията от миналото\", добави Андрей Ковачев.", "date": "2019.05.11", "title": "Андрей Ковачев: И аз искам по-високи доходи в България, но да не забравяме откъде тръгнахме през 1996 г."}
{"url": "https://www.24chasa.bg/novini/article/7447621", "text": "Въоръжени мъже атакуваха днес луксозен хотел в южния пакистански град Гуадар, където Китай строи дълбоководно пристанище, предаде Франс прес, като се позова на властите в провинция Белуджистан. До четирима нападатели влезли в хотел \"Пърл континентъл\" и открили стрелба. По-голямата част от гостите били евакуирани. Има данни за четирима леко ранени. Според представител на полицията операцията на силите за сигурност за неутрализиране на нападателите почти е приключила. Засега никой не е поел отговорност за атаката, предаде БТА. Белуджистан е най-бедната пакистанска провинция, въпреки че е богата на полезни изкопаеми. Регионът, който граничи с Афганистан и Иран, също така е и най-нестабилната провинция в Пакистан - стотици хора биват убити ежегодно през последните години при насилие, свързано с ислямисти и сепаратисти, отбелязва Франс прес. Белуджистан освен това е и важен елемент от икономическия коридор Китай-Пакистан. Пекин инвестира десетки милиарди евро, за да свърже Синцзян-Уйгурския автономен район в Западен Китай с пристанището на Гуадар. Коридорът ще осигури на китайските стоки пряк достъп до Арабско море.", "date": "2019.05.11", "title": "Въоръжени атакуваха хотел в Пакистан"}
{"url": "https://www.24chasa.bg/novini/article/7447508", "text": "Гръцкият премиер Алексис Ципрас смята, че ще има достатъчно пространство да бъдат планирани допълнителни мерки за финансови облекчения на гражданите към края на настоящата година, предаде АНА-МПА. Ципрас посочи като условие за това икономиката на страната да продължи да се движи по пътя на възстановяването. Премиерът говори на митинг в град Арта, Западна Гърция, предаде БТА. \"Разбирам защо опозицията беснее, причината е очевидна от събирането ви днес, тук в Арта и на всички други места, където се провеждат митинги, защото това са истинските проучвания на общественото мнение\", каза министър-председателят и добави, че отговорът ще бъде предаден чрез урните след две седмици. На 26 май в Гърция едновременно с евроизборите ще се произведат и избори за местни власти. Жителите на Арта посрещнаха топло Ципрас, чието семейство произхожда от региона, отбелязва АНА-МПА.", "date": "2019.05.11", "title": "Ципрас очаква да има пространство за нови финансови облекчения до края на 2019 г."}
{"url": "https://www.24chasa.bg/novini/article/7447413", "text": "Светите братя Кирил и Методий, които почитаме днес по стар стил, ни завещаха повече от азбука. Те ни дадоха знание. За нас, българите, делото на Кирил и Методий и техните ученици е стожер на българския дух, който ни е направил несломим през вековете народ. Трябва да се горди, че сме дали третата азбука на ЕС и сме част от културното езиково многообразие на Европа. Това заяви по време на празника „Кирилицата в Европа“, организиран от район Илинден, водачът на листата на ГЕРБ и СДС Мария Габриел, съобщиха от пресцентъра на ГЕРБ. „Моето послание днес е да насърчаваме любовта към четенето. Надявам се къщичките за книги в Южния парк да приютяват повече четящи хора, особено децата. Днес, в ерата на цифровите технологии, традиционните и електронните книги могат да живеят заедно, отваряйки ни повече възможности за четене. Пожелавам повече хора в парка да разлистват страниците на книгите в къщичките и да намерят своята фраза, която да им остане за цял живот“, подчерта Габриел. Тя добави, че нейната любима фраза е от книгата „Малкият принц“, която е оставила в своебразната библиотека: „Истински се вижда само със сърцето. Същественото е невидимо за очите“. „Датата 26 май ни дава още една възможност да изпратим послание за България на сърцата и умовете. За България и Европа на културата. За силна България в обединена Европа с номер 12 в бюлетината“, добави Мария Габриел. Именно по инициатива на Мария Габриел Европейската комисия се превърна в сцена на българската просвета и култура и славянската писменост на 24 май преди една година. По време на празника в район Илинден кандидатът за евродепутат от ГЕРБ Андрей Ковачев сподели, че трябва четенето да бъде стимулирано, защото в книгите е науката и знанието. „Младите поколения трябва да израстват в с българския дух, като част от Европейския съюз и като част от семейството на свободните демократични народи. Трябва да направим така, че младите поколения да намерят своето щастие в страната. Те са свободни да пътуват, но най-хубавото, което можем да им завещаем, е да намерят своето щастие в своята родина“, подчерта Ковачев. Общинският съветник Татяна Георгиев призова всички да се обръщат по-често към книгите, защото техните страници успяват да ни пренесат на места, на които се случват невероятни неща и от там излизаме по-умни, по-добри и по-човечни. „На 26 май ни предстоят европейски избори. Район Илинден е един от районите в София, които спечелиха най-много инвестиции от европейски проекти. На територията на района всички 8 училища и детски градини се реновират по европейски програми “, подчерта Георгиева. Тя благодари на кмета на Илинден Иван Божилов за непрекъснатата работа, за да може всичко постигнато да се реализира. Иван Божилов призова посетители на парка да пазят поставените къщички за книги в района. След официалната част гостите на празника дариха своите книги на гражданите на „Илинден“ в специалните градински библиотеки.", "date": "2019.05.11", "title": "Мария Габриел: Делото на Кирил и Методий и учениците им е стожер на българския дух"}
{"url": "https://www.24chasa.bg/novini/article/7447436", "text": "Третото издание на фолклорното надиграване „Поведи хорото в Бургас“, организирано от ГЕРБ, събра стотици жители и гости на морския град. В надиграването взеха участие 13 танцови състава към клубовете „Лукойл“, „Бургос“, „Тракийска дъга“, „Българит“, „Мартеница“, „Златен пламък“, „Хоп Троп“, „Миладина“, „Бургас“, „Мераклии“, „Медено котле“, „Крайморци“, „Настроение“. Те представиха едни от най-обичаните и познати фолклорни танци от различни области на страната, съобщиха от пресцентъра на ГЕРБ. Събитието, което нямаше състезателен характер, бе подкрепено от кандидата за евродепутат от ГЕРБ Жечо Станков, народните представители Димитър Бойчев, Иван Вълков, Галя Желязкова, както и общински съветници от партията. „Фолклорното надиграване е палитра от цветове и емоции, благодаря на всички участници за огромния интерес да бъдат част от третото издание. Провеждането на този фолклорен празник беше обещание, което спазихме и превърнахме в традиция. Надявам се с всяка следваща година участниците да се увеличават. От 12 години сме част от голямото европейско семейство, но не бива да забравяме своята национална идентичност“, поздрави участниците областният председател на ГЕРБ Димитър Бойчев. Събитието, което се проведе на терасата на Културен център „Морско казино“, се превърна в празник на българския дух и традиции.", "date": "2019.05.11", "title": "Кандидатът за евродепутат Жечо Станков присъства на фолклорното надиграване  „Поведи хорото в Бургас\" (Снимки)"}
{"url": "https://www.24chasa.bg/novini/article/7447456", "text": "Открихме голям завод в Кърджали за автомобилни гуми. Той е пети подред. Ще открием и шести във Враца. Това заяви министър-председателят Бойко Борисов в Русе, където откри германска инвестиция в сферата на автомобилостроенето. \"Работим с Тесла и Бе Ем Ве. Радвам се да ви поздравя, че сте тук. В днешно време трудно се взимат решения за инвестиции в света, а в България правим по два завода на ден\", заяви още той. Производството е високо технологично, като компанията инвестира над 20 млн. лв. и планира да прибави допълнителни 550 работни места към съществуващите вече 1200. Премиерът заяви, че ще скоро ще бъде започнат ремонтът на пътя Русе - Бяла. \"Хемус\" го правим ударно. Каквото съм обещал, ще го изпълня. Полагам огромни усилия и ще се постарая, за да е сигурно, че това ще е трайно решение и ще има втори мост в Русе. Може до края на този месец да обявим подобно решение, но обичам да говоря, когато е станало\", коментира още той. Министър-председателят Борисов специално благодари на работниците за добрите показатели в производството и подчерта, че инвеститорите нямат никакви забележки по отношение на административното обслужване. Така разбирам индустриализацията на страната, а не инвестиции, които да вадят парите след това от България, каза още премиерът. \"В мечтите на БСП това се нарича индустриализация. Някога щели да направят това, което правим ние днес\", каза още министър-председателят. \"Впечатленията ни от завода в Русе са чудесни. От 10 години няма никакви проблеми. Нито една забележка от която и да е администрация. На 2 милиона продукти един е само дефектен. По-добри показатели от заводите в Европа. Когато се мести завода тук от Чехия, българите дават 20% по-добри резултати. Не случайно германските инвеститори се насочват към нас, защото почти всички части за колите вече се произвеждат тук\", сподели Борисов. \"Инвестиции се правят ако има стабилност и умни хора на всяко едно работно място\", категоричен е той. \"Не се занимавайте с БСП. Разбирам кое ги дразни. Тях ги мързи и не ходят на работа, а аз в събота откривам два завода. Защо да напусна?  Да ги оставя пак да съсипят държавата. Да сте ме чули да казвам една дума за предизборна агитация? Аз само показвам. Те само знаят да говорят и да обещава. Ударно правим \"Хемус\", за да стигнем до 2 години Търново. После започваме пътищата в Северна България. Дончев и Горанов не съм ги взел с мен да се повозят, записват си вектори в тефтерите\", категоричен е министър-председателят. \"Румънците ми обещаха два моста - при Свищов и при Русе. Ще стане, много натискам. От българска страна всичко е направено. Мостът в Русе трябва да се разшири\", обясни Борисов.  \"Ако отида на партийно мероприятие, ще си говоря партийните работи. Тук говоря неща, които гражданите ги интересуват. Не случайно тук се правят много заводи, защото на инвеститорите сме обещали магистрала София - Търново и път до Русе\", добави още той.", "date": "2019.05.11", "title": "Борисов: \"Хемус\" го правим ударно, почваме и ремонта на пътя Русе - Бяла скоро (Видео)"}
{"url": "https://www.24chasa.bg/novini/article/7447199", "text": "Журналист, критикуващ правителството на президента Реджеп Тайип Ердоган и неговите националистически съюзници, бе хоспитализиран, след като бе нападнат пред дома си, предаде Асошиейтед прес. Вестник \"Йеничаг\" съобщи днес, че коментаторът Явуз Селим Демираг е бил пребит от пет-шест души с бейзболни бухалки, след като в петък участвал в телевизионно предаване, предава БТА. Причината за нападението не е известна, но то бе извършено в момент на напрежение във връзка с решението на изборните власти да бъдат отменени резултатите от кметските избори в Истанбул, спечелени от опозицията, и вотът да бъде повторен на 23 юни, отбелязва агенцията. Партията на Ердоган твърди, че вотът в Истанбул е бил помрачен от измами, но според опозицията Висшата избирателна комисия е била подложена на натиск от правителството, което отчаяно иска да запази властта в най-големия град на Турция.", "date": "2019.05.11", "title": "Пребиха с бейзболни бухалки в дома му турски журналист, критикувал Ердоган (Видео)"}
{"url": "https://www.24chasa.bg/novini/article/7447203", "text": "Бургаският окръжен съд  наложи най-тежката мярка за неотклонение  \"задържане под стража\" спрямо Николай П., обвинен в умишлен палеж на скъпа строителна техника, съобщиха от пресцентъра на съда. Старият познайник на полицията, който е с няколко присъди и излязъл на свобода през декември, м.г., се разследва за това, че е запапил два скъпи валяка на строителна фирма, която в момента ремонтира бул.\"Захари Стоянов\" - единственият път, който свързва града с най-големия жилищен комплекс \"Меден рудник\". Пожарът избухна рано сутринта на 9 май. Според прокуратурата е имало опасност огънят  да се разпространи и върху други строителни машини. Нанесени са щети за  210 000 евро. Престъплението, за което е повдигнато обвинението, се явява тежко умишлено по смисъла на закона, наказуемо с \"лишаване от свобода\" от 3 г. до 12 г.,коментираха от държавното обвинение. Според съда доказателствата до момента позволяват да се направи предположение за възможна съпричастност на обвиняемия в престъплението. В материалите по делото са налице достатъчно доказателства, които мотивират съда да приеме, че опасността обвиняемият да извърши ново престъпление е напълно реална. Многократните осъждания на Николай П. свидетелстват за утвърдени престъпни навици и го разкриват като личност с висока степен на обществена опасност, смятат окръжни магистрати. Според тях  престоят на обвиняемия в затвора не е оказал очаквания превъзпитателен и възпиращ ефект. Съдът отхвърли доводите на защитата, че здравословното състояние на Николай П. не позволява той да  е в ареста.", "date": "2019.05.11", "title": "Решетки за екс пандизчия от Бургас, подпалил строителни машини за половин милион"}
{"url": "https://www.24chasa.bg/novini/article/7447209", "text": "Приоритетите на новоизбрания президент на Украйна Владимир Зеленски са борба с корупцията и въвеждане на ред в съдебната система, заяви съветникът му и бивш министър на финансите Олександър Данилюк, цитиран от БТА. Първият приоритет е борбата с корупцията. Имаме план да задействаме отново антикорупционните органи и за това ще бъдат необходими редица законодателни промени и съответно решение на Върховната рада. Вторият е да се въведе ред в съдебната система, отбеляза Данилюк в интервю за изданието \"Лига.нет\". Съветникът на Зеленски уточни, че в момента се подготвят конкретни решения, които ще бъдат внесени в парламента. Екипът на новоизбрания държавен глава много внимателно ще решава кадровите въпроси. Кандидатите за висши постове в администрацията на президента, външно министерство, Службата за сигурност на Украйна, Главната прокуратура, Съвета за национална сигурност и отбрана и други ще минават няколко събеседвания, ще получат оценка според комплекса от критерии и едва след това могат да разчитат на креслото, допълни Данилюк. Зеленски сформира национален комитет, екип от трима-петима души, които ще разглеждат кандидатурите според предварително определени критерии. Те ще вземат консенсусно решение и ще дават препоръка на президента, който ще има окончателната дума.", "date": "2019.05.11", "title": "Съветник на Зеленски: Приоритети на президента са съдебната система и борбата с корупцията"}
{"url": "https://www.24chasa.bg/novini/article/7447226", "text": "България е уважавана в ЕС и мнението ни се чува. Да запазим този авторитет в Европа ще бъде една от каузите на нашия отбор от кандидати за евродепутати. Това заяви водачът на листата на ГЕРБ и СДС Мария Габриел по време на основното предизборно събитие на ГЕРБ в столичния 23 МИР. Кандидатите за депутати в следващия Европейски парламент бяха представени в Южния парк в София, като заедно с Мария Габриел бяха и Андрей Ковачев, Андрей Новаков, Лиляна Павлова, Александър Йорданов и председателят на СДС Румен Христов. Това съобщиха от пресцентъра на ГЕРБ. „Днес е църковният празник на Светите братя Кирил и Методий. Добър повод да си спомним, че ние сме дали нещо много повече от третата официална азбука на ЕС – ние имаме вяра и традиции, които са крепили българския дух несломим във времена на изпитания. Ние сме част от многообразието на култури в ЕС“, посочи Мария Габриел и допълни, че номер 12 в бюлетината на 26 май е гаранция, че следващите представители на България в ЕП ще работят за съхраняването на българското културно богатство в рамките на Европа. България се развива всекидневно, благодарение на европейската солидарност и работата на институциите. Важно е да помним как изглеждаше София преди ГЕРБ да поеме управлението на столицата и да виждаме днес новите паркове, новите детски градини и училища, обновените улици, подлези, болници и всичко, което ни заобикаля. Това заяви по време на хепънинга кандидатът на ГЕРБ за евродепутат Андрей Ковачев. Според него България върви в правилната посока и от нашите усилия и нашия избор зависи да бъдем равни с останалите европейски народи. „С колегите в Брюксел работим заедно с местната власт и правителството за националния интерес на страната ни. Нашата цел е младите хора да останат да живеят и работят в България. Всеки може да отиде навсякъде по света да учи, да открива нови неща, но нашата цел е младите да имат необходимите условия да се връщат в родината ни“, каза още Ковачев. Според него можем да постигнем това с общи усилия и с подкрепата на отбора на ГЕРБ под номер 12 в бюлетината за европейските избори. „След престъпния комунистически режим демокрацията в България тръгна трудно, премина през редица премеждия, но в крайна сметка постигнахме мечтата си – да се числим към ЕС и към всички онези близо 500 млн. граждани – част от най-доброто място за живеене в света“, каза на свой ред Александър Йорданов от СДС – номер 6 в листата за европейските избори. Той бе категоричен, че ГЕРБ и СДС имат изключително сериозен морален и политически дълг – да спрат настъплението на БСП и ДПС към властта. „Само ние можем да ги спрем. Други си мерят процентите и се чудят един или половин евродепутат ще вкарат в ЕП. Номер 12, за да се спасим от нова катастрофа и мизерия – длъжни сме пред Родината“, подчерта Йорданов. В рамките на събитието младежите от ГЕРБ-София направиха флашмоб, с който изобразиха цифрата 12 – номерът на ГЕРБ в интегралната бюлетина за европейските избори на 26 май.", "date": "2019.05.11", "title": "Мария Габриел в София: България е уважавана в ЕС и мнението ни се чува"}
{"url": "https://www.24chasa.bg/novini/article/7447254", "text": "Сърбия трябва да реагира на присъдите по делото за така наречения държавен преврат в Черна гора, иначе изпраща много лошо послание към всички сърби в региона, които ще продължат да бъдат угнетявани. Това заяви днес министърът за иновации и технологично развитие Ненад Попович, цитиран от Танюг и БТА. Той окачестви като \"срамота\" случилото се в Черна гора. \"Президентът Мило Джуканович и неговият режим продължават да угнетяват сърбите, водят идентичностен геноцид спрямо сърбите. Сърбия трябва да реагира и смятам, че някои от първите лица на Черна гора би трябвало да бъдат обявени за персона нон грата в Сърбия, а Белград напълно да преразгледа своята държавна политика спрямо Черна гора\", заяви Попович по ТВ Първа. Министърът посочи, че е необходимо да се разговаря за напълно нова политика спрямо Черна гора, тъй като \"това вече не е допустимо\". Той изтъкна, че не говори като член на сръбското правителство, а като председател на Сръбската народна партия. В Подгорица на 9 май бяха обявени присъди за опит за преврат в Черна гора в деня на парламентарните избори на 16 октомври 2016 г., припомня Танюг.", "date": "2019.05.11", "title": "Сръбски министър: Трябва ни напълно нова политика спрямо Черна гора"}
{"url": "https://www.24chasa.bg/novini/article/7447256", "text": "Още един албански войник е загинал след експлозията в понеделник във военна база в Латвия, предаде ДПА, като цитира съобщение на министерството на отбраната. Войникът е починал вчера от нараняванията, които получил при експлозията. Друг албански военнослужещ загина на място, предава БТА. Все още не е известно какво е причинило експлозията в базата. Албанската армия съобщи, че тя е станала по време на подготовка за мисия на НАТО в Източна Европа. Според местни медии инцидентът се е случил, докато албански екип за обезвреждане на взривни устройства се е опитвал да неутрализира мини от Втората световна война. Албания се присъедини към НАТО през 2009 г. Тя участва с 214 души в натовски и международни мироопазващи мисии в Латвия, Афганистан, Косово, Егейско море, Мали и Южен Судан. /Мина Иванова/", "date": "2019.05.11", "title": "Втори албански войник загина след взрива на муниции в база на НАТО в Латвия"}
{"url": "https://www.24chasa.bg/novini/article/7447262", "text": "Трима журналисти, критични към правителството, са били задържани в Турция вчера, предаде ДПА, позовавайки се на местни медии. Задържаните са Джанан Джошкун, бивш репортер на опозиционния в. \"Джумхуриет\", която била арестувана заради неплатена глоба по съдебно дело от 2015 г., и Зейнеп Курай и Ирфан Тунччелик, които отразявали протести в Истанбул, предава БТА. Джанан Джошкун впоследствие е била освободена след 13 часа, прекарани в ареста. Тя е била осъдена да плати глоба от 12 600 турски лири (2100 долара) за обида на длъжностни лица в свой материал. След като журналистката платила глобата, тя е била пусната на свобода. Другите двама репортери са отразявали протести в знак на солидарност с членове и поддръжници на прокюрдската Демократична партия на народите (ДПН), които са в гладна стачка.", "date": "2019.05.11", "title": "Арестуваха в Турция трима журналисти"}
{"url": "https://www.24chasa.bg/novini/article/7447264", "text": "Министърът на земеделието, храните и горите Румен Порожанов депозира в петък заявление до КПКОНПИ, с което моли да бъдат предприети мерки за публикуването на всички данни от хартиения носител на подадената от него декларация за 2017 г., в това число и данните по отношение на съпругата му, тъй като не попадат в хипотезата на чл. 37, ал. 7 от ЗПКОНПИ. Това съобщиха от пресцентъра на Министерството на земеделието, храните и горите. В подадената декларация са посочени всички обстоятелства, както по отношение на лицето, заемащо висша публична длъжност, така и за неговата съпруга. При попълването на декларацията на стр. 2 не е направена отметка за нито едно от посочените обстоятелства: 1. Наличие на фактическа раздяла 2. Не живее заедно със съпругата си и няма общо домакинство и няма да декларира нейното имущество и доходи на основание чл.37, ал. 5 от ЗПКОНПИ 3. Фактическо съжителство на съпружески начала. Предвид липсата на отметка в посочените по-горе колони, механичното пренасяне на ЕГН-то на съпругата му от предходната колона, в която са посочени имената и ЕГН-то за съпругата, в колоната за случаите по чл. 37, ал. 7 от ЗПКОНПИ за „фактическо съжителство на съпружески начала“, не отговаря на действителното положение и не следва да се счита за нежелание за публикуване на информация относно лице, с което се намира във фактическо съжителство на съпружески начала. По отношение на единственото, установено от комисията несъответствие, за същото е получено уведомително писмо от 13.03.2019 г., в което се посочва, че не са попълнени трудовите доходи от заеманата длъжност за 2017 г. В определение от комисията 14-дневен срок е подадена коригираща декларация и е представена необходимата информация.", "date": "2019.05.11", "title": "Порожанов поиска КПКОНПИ да публикува цялата информация от декларацията му за 2017 г."}
{"url": "https://www.24chasa.bg/novini/article/7447289", "text": "Земетресение с магнитуд 5,3 разтърси днес района на иракския кюрдски град Сулеймания. Това съобщи Геологическият институт на САЩ, цитиран от Ройтерс. Според института трусът е станал на 71 км югоизточно от града на дълбочина 10 км, предава БТА. Няма постъпили данни за пострадали и разрушения, предаде ТАСС, като също се позова на съобщението на института. Според медийни съобщения в съседен Иран земетресението е било с магнитуд 5,1 и е разтърсило пограничния ирански град Езгеле. Засега няма данни за разрушения.", "date": "2019.05.11", "title": "Земетресение с магнитуд 5,3 разтърси иракския град Сулеймания (Обновена)"}
{"url": "https://www.24chasa.bg/novini/article/7447312", "text": "Президентът на Беларус Александър Лукашенко оцени днес на \"стотици милиони долара\" понесените от страната щети заради замърсения петрол в петролопровода \"Дружба\", предаде ТАСС. По думите му вреди са понесли също самият петролопровод и съпътстващото го оборудване, предава БТА. Два преработвателни завода - Мозирският и Наваполоцкият - бяха замърсени, каза той и \"това беше огромна щета за нашата страна\". Според беларуския президент единият завод е работил с половината, а другият с една трета от капацитета си. \"Не получихме изцяло определената печалба, валутните постъпления, за транзита и загубихме огромни пари. Това са стотици милиони долари\", заключи пред репортери Александър Лукашенко, цитиран от ТАСС. Той изрази надежда, че Русия няма да оспорва размера на тези понесени щети, допълни Ройтерс. Агенцията припомни, че в края на април Русия спря подаването на петрол по \"Дружба\", който преминава през Беларус и стига до Германия, поради замърсяване на течната суровина. Това доведе до повишаване на цената на петрола на световните пазари до ниво най-високо за последните шест месеца и застави рафинериите в Европа отчаяно да търсят доставки.", "date": "2019.05.11", "title": "Лукашенко: Беларус понесе щети за стотици милиони долари заради мръсния руски петрол по \"Дружба\""}
{"url": "https://www.24chasa.bg/novini/article/7447330", "text": "Британският премиер Тереза Мей може да насрочи дата за оттеглянето си в следващите дни, заяви председателят на влиятелната Комисия 1922, която се състои от депутати на Консервативната партия в Камарата на общините сър Греъм Брейди, съобщават Би Би Си и  . Мей вече обяви, че ще подаде оставка, след като нейната сделка за Brexit бъде одобрена от парламента, но някои депутати искат точна дата за оттеглянето й. Сър Греъм Брейди заяви, че очаква „ясна и точна дата“ след срещата на премиера в Комисията, която се очаква да се състои в сряда. Той обаче отказа да коментира появилата се информация, че ще се кандидатира за наследник на Мей. Пред Би Би Си през изминалата седмица сър Греъм обяви, че Комисията 1922 е призовала премиера да даде „яснота“ относно бъдещите си планове и тя е изявила желание да се срещне с членовете на комисията. През март британският премиер обеща да се оттегли в момента, в който Камарата на общините ратифицира нейната сделка за Brexit. Тереза Мей обаче не уточни, колко дълго планира да се задържи на поста, ако споразумението не бъде одобрено. Натискът нарасна след като консерваторите претърпяха мащабни загуби на местните избори. Партията се опасява, че ще получи и „звучен шамар“ на предстоящите избори за ЕП. Лондон трябваше да напусне ЕС на 29 март, но дата за Brexit беше отложена за 31 октомври, след като парламентът не успя да постигне компромис и да одобри сделката с Брюксел.", "date": "2019.05.11", "title": "Мей може да насрочи дата за оставката си"}
{"url": "https://www.24chasa.bg/novini/article/7447354", "text": "За ДПС европейските избори са изключително важни, затова водач на листата е председателят на партията, каза Мустафа Карадайъ при срещите на екипа на Централния изборен лъч на ДПС в разградска област. Аз в Брюксел пак ще ходя, но не като евродепутат, а като председател на ДПС, поясни той. Това съобщиха от пресцентъра на ДПС. Кандидатите за евродепутати проведоха срещи в селата Езерче, Веселина, Каменар, Киченица, Острово и Цар Калоян, Самуил и Завет. Пред хората те представиха програмата за ускорен и догонващ икономически растеж. Другите нямат идея и готовност, а ние имаме програма за ускорено догонващо развитие на страната в рамките на ЕС. Искаме с ясни политики да се управлява, а не да се властва, както сегашните, бе категоричен водачът на листата на ДПС. Карадайъ разкритикува управляващите в България и каза, че освен че в Европа има много проблеми, има и в България. В страната виждаме властта на омразата и вървим по инерция. Не може да продължава по този начин, заяви той. Най-вече в България трябва да направим така, че нашите деца да се образоват и да имат поминък в страната и да останат да живеят тук. Когато без посока върви държавата няма как да се случи това, поясни той. Ние от две години казваме, че основните партии да седнем на масата и да определим приоритетите и посоката на държавата и независимо кой е на власт да следва тази посока, добави лидерът на ДПС. Всяка власт без ДПС е нестабилна. България не може да поеме пътя за развитие без ДПС, каза зам.-председателят на ПГ на ДПС Йордан Цонев. Искаме да припомним на нашите кандидати и те да кажат на европейските ни партньори, че ние не искаме Европа на националистите, на разделението, на конфликти, Европа в която различния е лош и потискан. Искаме тази Европа, която беше изградена от нейните създатели. Европа, в която хората живеят свободно и са равни, националистите нямат място, в която ДПС ще занесе своя етнически модел, защото Европа има нужда от това, допълни Цонев. Искаме европейски доходи в България и нашата толерантност в Европа. На предизборните срещи присъстваха и председателят на Младежко ДПС и евродепутат Илхан Кючюк, народният представител Ихсан Хаккъ и кандидатите за членове на ЕП Атидже Алиева-Вели, Антоанета Асенова, Сюзан Мехмедова и Танер Кабилов. След проведените срещи екипът на Централния лъч присъства на ифтар даден от председателя на ДПС в Завет.", "date": "2019.05.11", "title": "Мустафа Карадайъ от Завет: Искаме нашите деца да останат тук – с добро образование и достойни доходи!"}
{"url": "https://www.24chasa.bg/novini/article/7447358", "text": "Арчи - името на най-новото попълнение в британското кралско семейство, не фигурира в Топ 10 на най-популярните имена за момчета в САЩ, но в бъдеще това може да се промени, предаде Асошиейтед прес. В списъка с най-разпространените бебешки имена за 2018 г., оповестен от американското Управление за социално осигуряване, първите места съответно за момченца и момиченца отново се заемат от Лиъм и Ема, предава БТА. Ема е най-популярното момичешко име за пета поредна година, а Лиъм - за втора. Арчи Харисън Маунтбатън-Уиндзор - първородният син на принц Хари и бившата американска актриса Меган Маркъл, се появи на бял свят в понеделник, 6 май. Очаква се в бъдеще името му да набере популярност в САЩ, както се случи с това на майка му. Меган е името за момиченце, отбелязало най-голям \"скок\" през 2018 г., изкачвайки се до 703-та позиция от 1404-та през 2017 г. Меган Маркъл се омъжи за принц Хари през май миналата година, припомня агенцията. Топ 10 на най-популярните имена за момчета включва Лиъм, Ноа, Уилям, Джеймс, Оливър, Бенджамин, Илайджа, Лукас, Мейсън и Логан. Най-популярните имена за момичета през 2018 г. са Ема, Оливия, Ава, Изабела, София, Шарлот, Мия, Амелия, Харпър и Ивлин. Пълният списък с бебешките имена е публикуван на сайта на Управлението за социално осигуряване.", "date": "2019.05.11", "title": "Арчи не е сред най-популярните бебешки имена в САЩ"}
{"url": "https://www.24chasa.bg/novini/article/7447372", "text": "Като докладчик в Европейския парламент по директивата за борба с прането на пари и финансирането на тероризма, работих активно за въвеждането на промени в европейското законодателство, които да извадят на светло офшорките. Премахнахме възможността за анонимно наемане на банкови сейфове в ЕС. Това коментира кандидатът за евродепутат от листата на ГЕРБ Емил Радев, който заедно с областния координатор на партията и кмет на Варна Иван Портних се срещна с жители на Провадия. В отговор на поставените въпроси Радев разясни и новите правила, които въвеждат контрол над криптовалутите, така че да се пресичат корупционните практики и финансирането на тероризъм, съобщиха от пресцентъра на ГЕРБ. „За всички е ясно, че когато се проследи пътят на парите, най-бързо се стига до организираната престъпност и терористите. Затова създадохме механизми за достъп на съответните органи в държавите-членки, както и на Европол, до информация за банкови преводи и съмнителни сделки на разследвани лица и фирми”, изтъкна Емил Радев по време на срещата, организирана по инициатива на общинския съветник и ръководител на ГЕРБ-Провадия Димо Димов. „На тези, които ни сочат с пръст и ни клеветят, че сме най-корумпираните в ЕС, ще напомня, че корупция има в цяла Европа, а именно България положи огромни усилия по време на европредстедателството ни да се структурира Европейската прокуратура и тя да започне да функционира още от следващата година. Като член на ЕП се борих много за създаването на тази структура, която ще се занимава основно с транснационални злоупотреби с евросредства и ДДС”, заяви кандидатът на ГЕРБ. Той отчете резултатите от своята работа през изминалия петгодишен мандат, като подчерта, че заедно с колегата си Андрей Новаков, са инициатори на първата европейска програма срещу двойните стандарти при храните. „Програмата с бюджет от 1,3 млн. евро е огромна крачка напред в името на здравето на 100 млн. граждани на Източна Европа, но битката за общоевропейски контролен орган за качеството на храните и напитките трябва да продължи”, категоричен бе Радев. Той отбеляза като сериозно постижение премахването на апостилите и нуждата от легализация на официални документи за гражданско състояния в ЕС. „Настоявам след две години, когато Европейската комисия ще анализира ефекта от предприетите промени, директивата да обхване и дипломите и удостоверенията за квалификация, както и документите за актуално състояние на фирмите”, допълни Радев. Той открои и постигнатия в ЕП успех за премахване на „вечните длъжници” у нас. „ЕС ни помага чрез европейските фондове да наваксаме с обновяването на инфраструктурата, бизнесът да стане по-конкурентоспособен, да се развиват социални програми, да се инвестира в обучението на младите хора. Това е ключът към работещата икономика, а тя от своя страна дава възможност за очакваното от всички повишаване на доходите”, категоричен бе Радев. „Затова е толкова важно държавата ни да остане стабилна и да си гарантира работещи европейски програми, да отстоим извоюваните позиции и авторитет, които гарантират подобряване на инвестиционния климат. Европа има доверие в премиера Борисов, в работата на правителството и на евродепутатите ни. Неслучайно страната ни е една от малкото в ЕС, за които през следващия програмен период се отпускат повече евросредства. На финалната права сме да се потвърди за България рекорден бюджет от 18 млрд. лв.”, информира Иван Портних. Той акцентира върху усилията на правителството да се инвестира в обучението и квалификацията на младите хора. „Правителството изпълнява ангажимента си да подкрепя максимално образователната сфера и да удвои заплатите на учителите. Колкото и да санираме, ремонтираме и оборудваме образователните институции, не сградите, а учителите са тези, които обучават децата. Именно добрите учителите създават добрите специалисти във всички области на обществено-икономическия живот”, изтъкна Портних. „Радвам се, че миналата година за първи път се изравни броят на тези, които напускат, и на тези, които се връщат в страната ни. Надявам се в кратки срокове да обърнем доскорошната негативна тенденция, като създаваме условия младите хора да останат и да се реализират успешно в България”, заключи Емил Радев.", "date": "2019.05.11", "title": "Емил Радев: С промени в европейското законодателство изваждаме на светло офшорките"}
{"url": "https://www.24chasa.bg/novini/article/7447378", "text": "Юношата на Славия и бивш футболист на Мизия (Кнежа) Иван Пещенски се бори с левкемията. В момента тече дарителска кампания в помощ на футболиста, който вече от година води борба с болестта, но за съжаление, лекарите в България вече не могат да му помогнат. Екип в Израел е готов да поеме случая му, за което са нужни 250 хиляди евро, като 100 хиляди от тях трябва да бъдат депозирани преди постъпването му в болничното заведение.  \"Иван е на 35. Иван е съпруг, баща, син, брат, приятел, кинезитерапевт - истински човек, събрал в себе си всички тези роли. За съжаление, от преди точно една година Иван е и пациент. След няколко дни с треска, главоболие и изтощение е приет със съмнения за пневмония, а само ден след това чува страшната диагноза - левкемия, остра миелоидна левкемия (много висок риск). Следва тотален шок! Как така? Кога? Откъде? Защо? Сигурно има някаква грешка? Та това е Иван - здрав, енергичен, активен, планиращ, неуморен! А изведнъж до такава степен смазан, че не може да седи за повече от 5 минути на стол и не успява да извърви 100 метра без да си почине. За щастие, след отърсването от нелепата ситуация има план за действие - индукция (първа силна химиотерапия), последвана от консолидация (поддържащи химиотерапии) и трансплантация на стволови клетки от съвместим донор, които да доведат до трайна ремисия и до излекуване. Звучи... Обнадеждаващо и постижимо и нито Иван, нито близките му се отчайват и предават. Той е решен да мине през тези битки и да излезе като победител в борбата на живот и смърт (буквално), защото има за кого и за какво да се бори! Индукция, консолидация, трансплантация - не е чак толкова зле, май?! Е, само Иван знае как е минал през този ужас, как е оцелял и издържал всичко - брутални химиотерапии, вливани с часове, десетки антибиотици, хидратации и всякакви други хапчета и сиропи, ежедневно бодене, ровене в костите му, изтощителни трески, нулев имунитет със седмици, в които е невъзможно дори да се покаже навън, побъркваща изолация, пропуснати моменти, далеч от семейство и приятели, ежедневен ужас, случващ се на живо наоколо... Логично е след тези смазващи изпитания всичко да е както трябва, но знаете, много често нещата не се случват по план. В живота логика няма! И изобщо тук план няма - добре се чувстваш, така и изглеждаш, кръвните ти изследвания също са наред, отдъхнал си, успокоил си се за момент, без да подозираш, че в костния ти мозък вече има 50% ракови клетки, или 66% ракови клетки, или още по-страшно - 87% ракови клетки... Как изобщо си жив?! И така - след всяка малка победа следва безмилостен удар, от който нямаш време дори да се съвземеш, за да предприемеш действия и да спасиш живота си. За Иван и семейството му тези удари са вече няколко, като след последния рецидив на заболяването шансовете, които дават лекарите тук с настоящите възможности, са нищожни. След повече от година в ежедневна битка за Иван, за любимите му хора, за всички медицински специалисти, борещи се \"въпреки\" - въпреки тежките обстоятелства, въпреки лошия късмет, въпреки всеки малшанс, въпреки отвратителното развитие, въпреки безумната система, въпреки всичко и всички, надеждата се стопява, а шансовете се свеждат до минимум. Шанс обаче дава екип от лекари в Израел, готов да се заеме със случая и да предприеме мерки за излекуване и спасяване - индивидуализирана терапия, последвана от втора трансплантация на стволови клетки. Съществуваща възможност, невъзможна за младото семейство. Цената за живота и здравето е космическа - 250 000 щатски долара, като е нужен депозит от 100 000 долара, преди постъпването в лечебното заведение. Но пак продължаваме борбата за живот на Иван \"въпреки\", защото вярваме, че заедно можем да сбъднем и това, защото вярваме, че заедно човешката добрина и съпричастност могат да превърнат във възможно и невъзможното, защото се надяваме да подкрепите Иван и да се борите наравно с него - заедно за живота му. Защото трябва да има шанс за Иван да бъде жив и здрав - до дъщеря си, до съпругата си, сред приятелите си, с колегите си, в реалния свят - тук, сега и занапред. Моля, помогнете в борбата за един живот и нека го спасим и сбъднем заедно!\". Райфайзенбанк (България) ЕАД Иван Емилов Пещенски/ Ivan Emilov Peshtenski IBAN: BG42RZBB91551010508747 BIC: RZBBBGSF e-mail: vipvani@abv.bg", "date": "2019.05.11", "title": "Юношата на Славия Иван Пещенски се нуждае от средства в борба с левкемията"}
{"url": "https://www.24chasa.bg/novini/article/7447387", "text": "Мъж от Берковица станал поредна жертва на ало измама. В петък към 17 и 30 часа му се обадил мним следовател и поискал съдействие за залавянето на телефонни измамници. За целта трябвало да се дадат 1000 лева, които по известната схема били оставени до уличен контейнер в Монтана. Няколко часа по-късно мъжът се усъмнил, че помага на полицията и подал сигнал на тел. 112. От пристигналия патрул разбрал, че е попаднал в капана на изпечени мошеници.. По случая е образувано досъдебно производство, уточниха от полицията в Монтана.", "date": "2019.05.11", "title": "Мъж от Берковица изгоря с 1000 лева след ало измама"}
{"url": "https://www.24chasa.bg/novini/article/7446757", "text": "Високопоставени членове на Конгреса на САЩ от Републиканската и Демократическата партия изразиха в писмо до президента Доналд Тръмп тревога от \"снижаващата се траектория\" на демокрацията в Унгария преди визитата на премиера Виктор Орбан във Вашингтон следващата седмица, предаде Ройтерс. \"През последните години демокрацията в Унгария значително ерозира. При управлението на Орбан изборният процес е станал по-малко конкурентен и съдебната власт все-повече се контролира от държавата\", заявиха в писмото си председателят на сенатската Комисия за външните отношения Джим Риш и водещият демократ в комисията Боб Менендес. Писмото е подписано също от сенатора републиканец Марко Рубио и сенаторката от Демократическата партия Джийн Шахийн, предава БТА. Няколко демократи от Камарата на представителите начело с председателя на Комисията за външните работи Елиът Енгъл призоваха Тръмп да отменят срещата с Орбан, предвидена за понеделник, изразявайки подобна загриженост, като се позоваха на негови антисемитски и ксенофобски коментари, отбелязва Ройтерс. Сенаторите освен това заявиха, че са много разтревожени от близките отношения между Унгария - партньор в НАТО, и Русия. Според тях Унгария не е успяла да диверсифицира енергийните си ресурси от Москва и е позволила на Русия да експлоатира визовата й система, за да избегне американските санкции. Те определят преместването на Международната инвестиционна банка от Москва в Будапеща като \"упражнение по прехвърляне на руска власт\" и смятат за обезпокоително, че Унгария е отхвърлила американското искане за екстрадиране на двама търговци на оръжие и вместо това ги е \"пуснала на свобода в Москва\". Сенаторите молят Тръмп да повдигне тези опасения на срещата с Орбан и да подчертае подкрепата на САЩ за унгарския народ. Коментар от Белия дом за писмото няма, но служител от администрацията заяви пред репортери, че визитата на Орбан е част от стратегията на администрацията на Доналд Тръмп за подновена ангажираност на САЩ в Централна и Източна Европа, в опит да се насърчат страните да работят съвместно и в сътрудничество с НАТО и съседи като Украйна. \"Целта на тази среща единствено е просто да укрепи допълнително стратегическите отношения между съюзници, а не непременно да реши всички въпроси от двустранния дневен ред, което ние правим постоянно през последните две години\", каза служителят, цитиран от Ройтерс.", "date": "2019.05.11", "title": "Конгресмени на САЩ в писмо до Тръмп: При управлението на Орбан демокрацията ерозира"}
{"url": "https://www.24chasa.bg/novini/article/7446718", "text": "Милиардерите в Китай през 2018 г. са били 285 милиардера с общо богатство от 996 милиарда щатски долара, което нарежда страната на второ място в света, сочат резултатите от последното преброяване на милиардерите на „Wealth-X\". На първо място е САЩ със 705 милиардера с богатство от 3,013 трилиона щатски долара, предава  В доклада си компанията съобщава, че миналата година милиардерите в света са намалели с 5,4% и са били 2 064 , а тяхното богатство е спаднало със 7% до 8,6 трилиона щатски долара. Като причини за спада се посочват нестабилността на пазара, напрежението в световната търговия и забавянето на икономическия растеж. Сред 15-те най-предпочитани от супербогаташите градове в Китай са Хонконг, Пекин, Шънджън и Ханджоу, а водещ в световната листа е Ню Йорк. Банките и финансите, индустриалните конгломерати, недвижимите имоти, храните и напитките и производствения са петте основни отрасли, които създават милиардери. 55,8% от богатството на милиардерите е придобито с лични усилия, 11,3% от наследство, а 30,9% комбинация от двете. През 2018 г. средната възраст на супербогаташите е била 65,7 години, като 10,4% от тях са били под 50-годишни, 52,7% между 20 и 70-годишни и 36,9% над 70-годишни. Мъжете са преобладаващата част от милиардерите като на всеки девет от тях има по една жена. Благотворителността е сред водещите хобита на богаташите, а сред другите им интереси са спорта, политиката и изкуствата.", "date": "2019.05.11", "title": "Китай е на второ място в света по брой на милиардери"}
{"url": "https://www.24chasa.bg/novini/article/7446762", "text": "Разследването на убийството в Костенец продължава.  , предава   Засега предположенията са, че извършител е бившият й партньор -  Жертвата и вероятният убиец не живеели заедно от известно време. Пред свои близки Милена споделяла, че е била заплашвана и преследвана от него. До този момент няма информация за подавани жалби в полицията. Заподозреният е криминално проявен с обвинения за кражби и увреждане на чужда собственост. Засилено е полицейското присъствие в града. Използва се наличната техника на полицията, има идея за облитане на района с хеликоптер. Според началника на Районното управление в Костенец, главен инспектор Петър Ценев, не е изключено извършителят да се намира все още на територията на града. Използва се целият ресурс на МВР за издирването на извършителя. Заподозреният Стоян Зайков е лежал в затвора заради кражби и хулигански прояви. Хората в Костенец казват, че през последните години не е създавал проблеми. Според сестрата на жертвата се изключва възможността да става въпрос за любовен триъгълник. В петък сутринта детето им разбира, че баща му не се е прибрал. Тогава решава да отиде до дома на майка си. Намира следи от кръв в едната стая, но не и жената. Тялото е открито малко по-късно на улицата в близост до дома им, на поляна. Детето е живяло с баща си в къщатата на бащата на заподозрения.", "date": "2019.05.11", "title": "Продължава разследването на убийството в Костенец"}
{"url": "https://www.24chasa.bg/novini/article/7446771", "text": "Националното събрание на Франция (долната камара на парламента) одобри законопроект за възстановяване на парижката катедрала \"Нотр Дам\", която пострада при пожар, предаде Франс прес. Текстът е бил одобрен късно снощи след 13 часа дебати. Сега той ще бъде изпратен в Сената, който трябва да го гледа на 27 май, предава БТА. В законопроекта е предвидено хората, които внесат пожертвования за ремонта на катедралата, да получат данъчни облекчения. Новият закон предвижда и опростени процедури при държавни поръчки, свързани с възстановяването на катедралата. В него е записано, че ще бъде създаден специален комитет, който ще контролира как се харчат средствата, събрани за ремонта. Пожарът в \"Нотр Дам\" избухна на 15 април и пожарникарите успяха да го изгасят едва на следващия ден. Според предварителни данни той е възникнал при ремонтни дейности в горната част на сградата. Огънят напълно унищожи дървеният покрив и кулата във форма на стрела, която падна на каменния свод и го проби на три места.", "date": "2019.05.11", "title": "Националното събрание на Франция одобри проект за възстановяването на \"Нотр Дам\""}
{"url": "https://www.24chasa.bg/novini/article/7391982", "text": "За пета година “24 часа” търси най-добрите малки фирми в България. Срокът за участие в конкурса “Големите малки” започна да тече от 10 април, а крайният срок за регистрация е 31 май. Малкият и средният бизнес са гръбнакът на икономиката. Те осигуряват най-много работни места, плащат сумарно най-много данъци и произвеждат най-голям дял от брутния вътрешен продукт. Наградата за победителите е рекламен пакет на стойност 10 000 лв. в печатното и онлайн изданието на “24 часа”. По този начин искаме да покажем, че в българския бизнес не всичко е “сиво”, че има предприемачи, които могат да служат за пример на останалите. Рекламата ще позволи повече хора да научат за бизнеса на тези фирми, а това означава повече клиенти, продажби, инвестиции, повече разкрити работни места. Право на участие имат всички български фирми, които отговарят на критериите за “малък бизнес” - до 50 служители и оборот под 10 млн. евро на година. Регистрацията се извършва през сайта   където са и пълните условия за участие и победителите в предишните издания на конкурса. Компетентно жури, в което влизат представители на партньорите в инициативата, ще оцени получените кандидатури и ще излъчи победителите. Тази година наградите ще бъдат в три категории - за стартъпи, за иновативни фирми и за устойчиво развитие. Участниците трябва да опишат своя бизнес, попълвайки формата за участие в сайта на кампанията. Селектираните 20 финалисти ще бъдат поканени за събеседване с журито в началото на юни. Имената на десетте победители ще бъдат обявени на тържествена церемония в средата на юни. Партньори на инициативата са Министерството на икономиката, Агенцията за подпомагане на малки и средни предприятия, Фондът на фондовете, КРИБ, Пощенска банка, А1, БАЕЗ, вода “Михалково”, Sofia Tech Park, рекламна агенция All Channels. Пълните условия за участие в надпреварата можете да видите на сайта на конкурса -  .", "date": "2019.05.11", "title": "Пета година “24 часа” търси малки фирми с  големи амбиции"}
{"url": "https://www.24chasa.bg/novini/article/7446775", "text": "Юбър (Uber) разочарова с петъчния си дебют на Уолстрийт, след като при закриването на сесията акциите му поевтиняха с 8 на сто спрямо началната цена при първичното публично предлагане (ППП), предава БТА. Очакваше се излизането на Нюйоркската фондова борса на платформата за превоза на пътници с личен автомобил и организиран чрез мобилно приложение да бъде най-голямото ППП на американска компания през последните години. Само че през първия ден на търговия котировките на Юбър спаднаха от 45 долара начална цена до 41,57 долара за една. Експерти очакваха, че цената на книжата на Юбър ще се движи между 44 и 50 долара за една. Вестник \"Уолстрийт джърнъл\" подчерта, че компанията, която пусна на борсата 180 милиона акции, е успяла да привлече 8,1 милиарда долара. Общата й капитализация обаче е нараснала само до 76,5 милиарда долара, а това е съвсем малко над 76-те милиарда долара, на които компанията бе оценена през август миналата година от частни инвеститори. Плановете на ръководството на компанията бе да се постигне капитализация от 82,4 милиарда долара. \"Уолстрийт джърнъл\" подчертава, че от 2000 година само 18 компании, чиято капитализация е превишавала 1 милиард долара, са губили от стойността на акциите си през първия ден на излизане на американски борси. В повечето случаи акциите са поскъпвали средно с 21 на сто. Главният изпълнителен директор на Юбър Дара Хосровшахи заяви пред \"Файненшъл таймс\" следното: \"Един ден няма да измери нашия успех или неуспех\". Той обясни понижението на цената на акциите с неблагоприятния момент на дебюта. Вчера акциите на Уолстрийт първоначално поевтиняха заради неизвестността около китайско-американските търговски преговори, но в края на сесията отчетоха повишение на котировките си, отбеляза Асошиейтед прес.", "date": "2019.05.11", "title": "Юбър разочарова с дебюта си на Уолстрийт, акциите му поевтиняха с 8%"}
{"url": "https://www.24chasa.bg/novini/article/7446789", "text": "Близо 180 страни постигнаха снощи споразумение в Женева по регламент за износа на пластмасови отпадъци, от които 8 милиона тона всяка година попадат в океаните. Това съобщиха за АФП организаторите на конференцията. Хиляда и четиристотинте представители на страните участнички в Конвенциите от Базел, Ротердам и Стокхолм обсъждаха в продължение на 12 дни този \"изключително неотложен проблем\" за околната среда и здравето на хората на планетата, предава БТА. Конвенцията от Базел по контрола на трансграничното движение на опасните отпадъци и премахването им е международен договор, чиято цел е да се намали движението на опасните отпадъци между страните. Горд съм, че страните участнички в Конвенцията от Базел сключиха споразумение по механизма, който в голяма степен е задължителен и глобален, за управлението на пластмасовите отпадъци\", със задоволство заяви Фолф Пайе, изпълнителен секретар на трите конвенции на Програмата на ООН за околната среда. Мрежата ИПЕН (IPEN), която обединява стотици неправителствени организации по света, приветства това решение, което ще помогне на страните \"да отказват да приемат замърсяващи пластмасови отпадъци, които не подлежат на рециклиране\". Прекалено дълго време развити страни като Китай и Канада изнасяха пластмасовите си и токсични отпадъци в страните от Азия, твърдейки, че там те ще бъдат рециклирани. Само че вместо това повечето от тези замърсяващи отпадъци, които не могат да бъдат рециклирани, бяха изхвърляни или изгаряни, или се оказваха на дъното на океана, допълни Пайе. Според оценки пластмасовите отпадъци, които замърсяват моретата, са достигнали 100 милиона тона. Новите ограничения, предложени от Норвегия, са срещнали острата съпротива на САЩ, Бразилия, Аржентина и химически компании, допълва ИПЕН. През 2018 година, припомня тази мрежа, САЩ са изнесли 157 000 големи морски контейнера с пластмасови отпадъци в развиващи се страни, които и без това вече са силно замърсени от изхвърлени пластмасови продукти. \"Новото решение на ООН ще принуди САЩ в бъдеще да преработват пластмасовите си отпадъци\", посочи Пайе.", "date": "2019.05.11", "title": "ООН постигна споразумение за по-добро проследяване на пластмасовите отпадъци"}
{"url": "https://www.24chasa.bg/novini/article/7446799", "text": " „Имаше случай на нападната жена, която е пребита и са и взети всичките пари. Новите изменения на закона изобщо не помогат на тази жена. Причината е, че въпросът, за това дали тя може да се защитава, е решен по действащия закон в момента. Всеки, който е нападнат в жилището си има право на неизбежна самоотбрана. Има нови текстове, които ще отменят старите, а те бяха добри. Това е опасно”. Това каза пред Нова телевизия адвокатът Марин Марковски по повод новите правила за неизбежната отбрана с промени на първо четене в Наказателния кодекс. Според адвокатът Людмил Рангелов с това решение на политиците се създава впечатление, че държавата не може да се справи с престъпността. „Действащата норма напълно устройва гражданите за адекватна защита срещу противоправно нападение. Конституцията с еднаква сила брани правото на живот както на нападнатия, така и на нападателя”, каза още адвокат Рангелов. И двамата са на мнение, че новите текстове са противоконституционни. „Правото на живот е неконституционно право, то е задължение на цивилизованата държава. Законът казва: „Ако някой превиши пределите на неизбежна отбрана, и това се дължи на това, че е уплашен, той не се наказва. Имаш право да се браниш и срещу деяние, което не е започнало, но има реална опасност да започне\", каза още Марин Марковски.", "date": "2019.05.11", "title": "Адвокат: С новите правила за неизбежна отбрана се създава впечатление, че държавата не може да се справи с престъпността"}
{"url": "https://www.24chasa.bg/novini/article/7446808", "text": "Жителите на село Илинденци излязоха на пореден протест днес. Недоволството им започна още през март, когато получиха първите си сметки за годината. В тях цената на водата от 58 стотинки за кубик скача на 1.52. Твърдо решени да не се съгласяват с новите цени на водата, хората в Илинденци заявиха, че сметките си с новите тарифи няма да плащат. „Няма да я плащаме, категорично.Ннаселението на Илинденци, Струмяни и Микрево ние няма да я плащаме водата”, каза пред   Мария Паскова. „Нека да видим какво ще направят на цяло село - да дойдат да спрат водата, да видим как ще стане”, коментира кметът на с.Илинденци Илия Башлиев. Недоволството си местните жители насочиха най-вече срещу ВиК асоциацията. Оттам отговориха, че ще се инвестира във ВиК инфраструктура. „Аз съм уверен и съм убеден, че услугата се подобрява и ще се подобри, в това нямам никакво съмнение”, заяви инж. Петър Чапкънов, ВиК-Благоевград. Новите цени на водата са официализирани от Комисията за енергийно и водно регулиране, която пък се оказа, че само е утвърдила тарифите, приети преди това от Общинските съвети на общините - членове на ВиК асоциацията. И така от март насам всяка седмица в Илинденци протестираха. Към недоволството на местните се присъединиха и хора от Струмяни и Микрево. „Ние сме си в правото, след като нашите потребители няколко поредни месеца не се платят задълженията, съответно да предприемем някакви действия, и действията се състоят в това да се пуснат едни покани за доброволно плащане, след което ако няма съответното плащане, настъпи такова плащане се предприемат действия, тези потребители се дават на съд, за да си вземем задълженията по съдебен ред. Това е, което евентуално ще предприемем, но до този момент никой от доколкото съм информирана, от моите колеги, никой от нашите потребители, които са говоря за този момент, от село Илинденци не е даден на съд”, коментира Росица Димитрова, управител на ВиК-Благоевград.", "date": "2019.05.11", "title": "Жителите на село Илинденци протестират срещу високата цена на водата"}
{"url": "https://www.24chasa.bg/novini/article/7446806", "text": "47-годишната българка Нели Георгиева е открила мъртъв в дома му прочутия британски комик Фреди Стар, пише \"The Sun\". Жената го открила на пода в къщата му. От полицията съобщиха, че няма никакво съмнение, че комикът е починал след инфаркт. \"Отидох до магазина за около половин час, когато се върнах го открих мъртъв\", разказва Нели, която се грижела за комика. \"Той имаше проблеми, но не знаех, че е зле. Гледаше телевизия и си играеше с котката, когато тръгнах. Каза ми, че се чувства добре\", споделя българката. Българката разказва, че при запознанството си с комика, дори не е знаела колко е популярен. \"Един ден отидохме да си вземем кафе, а хората постоянно го спираха и искаха да се снимат с него. Нямах представа защо го правят - мислех, че са му приятели\", спомня си българката. \"В последно време Фреди не изглеждаше добре. Когато го видехме, той винаги пушеше\", разказва съсед на комика. На 1 май комикът дори е намекнал за недоброто си състояние с публикация в профила си във фейбук. \"Здравейте, приятели. Надявам се, че сте добре. Аз също съм, но в последно време съм доста изморен. Искам да благодаря от цялото си сърце на всички за милите съобщения и коментари. За мен те наистина значат много\", написал Фреди в социалната мрежа. ", "date": "2019.05.11", "title": "Българка откри прочут британски комик мъртъв в дома му (Видео)"}
{"url": "https://www.24chasa.bg/novini/article/7446822", "text": "Премиерът Борисов е на откриването в специализирания завод на \"Теклас\" за производството на каучукови, пластмасови и метални съединения за спирачните системи на световно известни автомобилни марки край Кърджали. С него са и председателката на НС Цвета Караянчева, министърът на финансите Владислав Горанов, вицепремиерът Томислав Дончев, икономическият министър Емил Караниколов и посланикът на Турция в България Хасан Улусой.         \"Когато фактите говорят, можем да оставим другите. Когато има работа и високи доходи, не мислим за други глупости. Тук бяха поляни, сега има завод. Тук има хора, които още си спомнят Възродителния процес\", каза Борисов. \"Разчитаме на българските власти за по-интензивно изучаване на турски език, готови сме да помогнем в тази насока\", заяви турският посланик Улусой. \"Напук на лъжите, които се говорят, вие виждате - заводи се откриват. От съседните села и градчета работници идват тук. Правим и във Враца за 1 000 работни места още един завод. Във Враца завода ще е на 75 000 кв. метра площ. Спомняте си инвестициите преди 15 години какво бяха. Парите изтичаха от България, сега всичко се прави тук. Интересът за инвестиции в България е огромен. 100 процента от това, което се произвежда, се изнася\", коментира Борисов.    \"Разчитаме на българските власти за по-интензивно изучаване на турски език, готови сме да помогнем в тази насока\", заяви турският посланик Улусой на откриването на завода. Собственикът ми каза, че проблемът е с работната ръка и с езиковата подготовка - и то писмената. В образованието имаме много ясни програми, българите активно изучават езици. На по-напреднала възраст също трябва да се учат, въведохме и дуално обучение. В България може да се учи и турски, има училища, катедри, където това се случва. Не е моментът тук днес да даваме възможност на някой хейтър в София да се хване за това , каза премиерът в отговор на думите на турския посланик.        ", "date": "2019.05.11", "title": "Борисов в Кърджали: Когато има работа и високи доходи, не мислим за глупости (Снимки, видео)"}
{"url": "https://www.24chasa.bg/novini/article/7446825", "text": "Рудолф Джулиани, адвокатът на президента на САЩ Доналд Тръмп, обяви снощи в ефира на телевизионния канал Фокс нюз в предаването \"Нощ\", че отменя пътуването си до Украйна. Вестник \"Уолстрийт джърнъл\" съобщи по-рано, че Джулиани може в близките дни да посети Киев и да се срещне с новоизбрания президент на Украйна Володимир Зеленски. Според изданието адвокатът на Тръмп искал да убеди Зеленски да направи разследване, което би могло да разкрие информация по два въпроса, представляващи голям интерес за Тръмп. Единият бил свързан с разследването на специалния прокурор на САЩ Робърт Мълър за предполагаема руска намеса в американските избори. Другият, според \"Уолстрийт джърнъл\", засягал евентуални връзки на сина на вицепрезидента на САЩ Джо Байдън с газова компания, собственост на неназован украински олигарх, предава БТА. Джулиани обаче посочи в интервю за Фокс нюз, че решил да се откаже от пътуването. \"Няма да замина (за Украйна), защото мисля, че (там) ще се сблъскам с група хора, които са врагове на президента (Тръмп), а в някои случаи и врагове на САЩ\". Убеден съм, че Зеленски е обкръжен от хора, които са врагове на президента Тръмп, а също с хора, които са корумпирани и са в сговор с демократите, каза още адвокатът на Тръмп. През април Джулиани заяви, че сътрудници на предизборния щаб на бившия държавен секретар на САЩ Хилари Клинтън, която бе кандидат на демократите на президентските избори в САЩ през 2016 година, са поддържали контакти с украински представители.", "date": "2019.05.11", "title": "Адвокатът на Тръмп Рудолф Джулиани отмени пътуването си до Украйна"}
{"url": "https://www.24chasa.bg/novini/article/7446828", "text": "Холандският собственик на разсадник за декоративни дръвчета в село Прелюбище, на 16 км североизточно от град Тетово в западната част на Македония, е убит с камък от един от работниците, предава Канал 3. Полицията съобщи, че е започнало разследване на кървавия инцидент в разсадника Europlants, без да дава повече подробности. Все още не са ясни причините и точните обстоятелства за случилото се, но от прокуратурата уточниха, че преди убийството е имало \"тежка разправия между работника и собственика на обекта\", който е холандски гражданин.", "date": "2019.05.11", "title": "Работник уби шефа си с камък в Македония"}
{"url": "https://www.24chasa.bg/novini/article/7446839", "text": "Министрите на земеделието на страните от Г-20 обсъждат днес на срещата си в японския град Ниигата как да бъдат привлечени млади хора за работа в селското стопанство на фона на застаряването на населението в аграрния сектор, предаде Киодо. Агенцията цитирай изявление на министъра на земеделието, горите и риболова на Япония Такамори Йошикава, предава БТА. Той изрази надежда, че представителите на 20-те най-развити промишлени икономики в света ще могат да споделят полезни практики и да водят откровен дебат по темата. Япония е изправена пред проблема със застаряването на фермерите и загуба на производствена база в селското стопанство. Ние трябва да отговорим на предизвикателствата, които среща селското стопанство в международен план, допълни Йошикава. Срещата на земеделските министри на Г-20 продължава и утре, а на лидерите на страните от групата е планирана за 28 и 29 юни в Осака и това ще бъде първият такъв форум, организиран в Япония.", "date": "2019.05.11", "title": "Земеделските министри от Г-20 обсъждат как да привлекат млади хора в селското стопанство"}
{"url": "https://www.24chasa.bg/novini/article/7446864", "text": "На 9 май 2019 г., служители на сектор „Измами“ в Главната дирекция „Национална полиция“ и Седмо РУ—СДВР, в София са установили трима мъже, участвали при извършването на телефонни измами. Това съобщиха от пресцентъра на МВР.  И тримата са криминално проявени и е установена ролята на всеки един от тях в схемата. За мъж на 37 г., криминално проявен и осъждан е установено, че е фактическият извършител (въртач). А другите двама, мъж на 19 години, с множество регистрации за кражби, наркотици и обсебване и мъж на 32 години, са били изпратени да вземат парите. Телефонната измама е извършена по схемата „събиране на дарение от името на общински служител“. Извършителят се представил за служител на Столична община и под предлог дарение за предоставяне на социална услуга - транспортиране на възрастни хора в неравностойно положение от Варна до София и настаняването им в социални домове в София, присвоил от пострадалия пари. 19-годишният и 32-годишният са установени непосредствено след вземане на паричната сума от пострадалия, а третият - фактическият извършител - малко по-късно същия ден. По случая е образувано досъдебно производство за престъпление по чл. 209 от НК. При проведените действия по разследването у тримата е намерена и иззета паричната сума - предмет на измама, мобилни телефони, SIM-карти, вкл. и ползваната за осъществяване на измамата и др. Фактическият извършител и 19-годишното „муле“ са привлечени като обвиняеми по досъдебното производство и са задържани за срок до 72 часа. Работата продължава под надзора на прокуратурата.", "date": "2019.05.11", "title": "Заловиха трима за ало измами в София"}
{"url": "https://www.24chasa.bg/novini/article/7446922", "text": "Под мотото „Български храни от български суровини” се провежда днес националния събор на овцевъдите край Петропавловския манастир до Лясковец. Посетителите ще могат да видят и най-атрактивното състезание по доене на овце. Съборът се провежда за осма поредна година, а тази година на него са дошли десетки хиляди души. „Потребители и производители започнахме да залагаме на българското и да следим какво имаме на нашата трапеза. Това, което употребяваме ни докара до там да се превърнем в една от най-болните нации”, каза пред   съпредседателят на Национална овцевъдна и козевъдна асоциация Янка Попова. Тя допълни, че продуктите от фермите са свежи и истински.", "date": "2019.05.11", "title": "Овцевъди се състезават по доене на овце на събор край Петропавловския манастир"}
{"url": "https://www.24chasa.bg/novini/article/7446733", "text": "Руският президент Владимир Путин е поканен заедно с държавните глави на други страни на церемонията по възкачването на престола на новия японски император Нарухито през октомври. Това съобщи днес пред журналисти японското посолство в Москва, цитирано от ТАСС и БТА. \"Япония изпрати покана за интронизацията на президента в качеството му на държавен глава на Русия\", заяви говорител на посолството. Той поясни, че поканата се изпраща на държавните глави, но отделните страни сами ще решат кой да присъства на церемонията.", "date": "2019.05.11", "title": "Путин е поканен на интронизацията на японския император"}
{"url": "https://www.24chasa.bg/novini/article/7446735", "text": "САЩ изпращат бойния кораб-амфибия \"Арлингтън\" и батарея зенитни ракети \"Пейтриът\" в Близкия изток, съобщи Пентагонът на фона на напрежението с Иран, предаде ДПА. \"САЩ не търсят конфликт с Иран, но ние сме готови да защитим американските сили и интереси в региона\", се подчертава в съобщението, разпространено вчера, предава БТА. Изпълняващият длъжността министър на отбраната Патрик Шанахан одобри предислокацията на военнотранспортния кораб \"Арлингтън\" и на батарея зенитни ракетни комплекси \"Пейтриът\" в зоната на оперативна отговорност на Централното командване на САЩ - Сентком, в която влизат Близкият изток и Централна Азия. Те ще се присъединят към ударната група на ВМС начело със самолетоносача \"Ейбрахам Линкълн\" и тактическата група бомбардировачи в Близкия изток като отговор на свидетелствата за повишена готовност от страна на Иран за провеждане на настъпателни операции срещу сили и интереси на САЩ в региона, се казва в съобщението на пресслужбата на Пентагона, цитирано от ТАСС. Държавният секретар на САЩ Майк Помпейо направи непланирано посещение в Багдад в четвъртък, посветено на заплахите срещу американски интереси от Иран, заради което отмени визитата си в Берлин, припомня ДПА.", "date": "2019.05.11", "title": "САЩ изпращат кораб и ракети \"Пейтриът\" в Близкия изток заради напрежението в Иран"}
{"url": "https://www.24chasa.bg/novini/article/7446737", "text": "Спукана тръба остави без вода част от кварталите „Лагера”, „Хиподрума”, „Бели брези”, „Крива река” в София, предава . Аварията е станала преди около 3 часа в района между булевардите „Гешов” и „България”. Екип на „Софийска вода” вече е на мястото. По тяхна информация водоснабдяването в района трябва да бъде възстановено до 10:30 ч. днес.", "date": "2019.05.11", "title": "Авария в центъра на столицата, няколко квартала са без вода"}
{"url": "https://www.24chasa.bg/novini/article/7446742", "text": "Президентът на Венецуела Николас Мадуро нарече дезертиралия шеф на разузнаването Мануел Кристофер Фигера \"предател\" и \"къртица на ЦРУ\" и го обвини, че е координирал плана за военен бунт по призива на опозиционния лидер Хуан Гуайдо на 30 април, предава БТА. \"Ние успяхме да докажем\", че Кристофер Фигера е бил вербуван от ЦРУ преди повече от година и че е работел като предател, като \"къртица\", внедрен на върха на службата за вътрешна сигурност СЕБИН\" (Servicio Bolivariano de Inteligencia Nacional - Боливарска национална разузнавателна служба), заяви Мадуро, цитиран от Франс прес. В реч, излъчена по държавната телевизия вчера, Мадуро заяви, че генерал Фигера е \"координирал неуспешния държавен преврат\". \"Той избяга и изостави войниците си и все още се крие, но скоро правосъдието ще го залови и той ще плати за предателството си\", закани се Мадуро. Той добави, че има пълно доверие в министъра на отбраната Владимир Падрино и председателя на Върховния съд Майкел Морено, които според американски представители са преговаряли с опозицията за плановете за отстраняването му, предаде Ройтерс. По думите му Падрино, Морено и командирът на президентската гвардия Иван Ернандес го предупредили за заговора една седмица предварително.", "date": "2019.05.11", "title": "Мадуро за бившия шеф на разузнаването във Венецуела: Къртица на ЦРУ"}
{"url": "https://www.24chasa.bg/novini/article/7446744", "text": "Китай и САЩ са се договорили да проведат още търговски преговори в Пекин, е заявил вицепремиерът Лю Хъ пред китайски медии в САЩ след поредния кръг от дискусии във Вашингтон, описани от него като \"честни\" и \"конструктивни\", предаде Ройтерс. Преговорите не са се провалили, заяви Лю, главният преговарящ от страна на Китай, във видеоклип, качен от Китайската централна телевизия (ССVТ) на мобилното й приложени, предава БТА. \"Точно обратното - мисля, че дребни неуспехи са нормални и неизбежни по време на преговорите между двете страни. Гледайки напред, ние сме все още предпазливо оптимистични\", каза вицепремерът пред група китайски репортери. \"Двете страни постигнаха взаимно разбиране по много неща, но откровено казано, има и различия. Ние смятаме, че тези различия засягат важни принципни въпроси. Ние категорично не можем да правим отстъпки по такива принципни въпроси\", каза Лю, без да уточнява кои са те. Според източници на Ройтерс двете страни не са постигнали напредък на преговорите във Вашингтон, тъй като американските преговарящи са отхвърлили аргументите на вицепремера Лю Хъ в защита на предложените от Китай юридически промени в проектоспоразумението. Китай миналата седмица нанесе тежък удар на преговорите, като поиска големи поправки в предложения текст. Пекин искаше да заличи предишните си ангажименти, че ще промени закони, за да въведе нови политики по спорни въпроси - от защита на интелектуална собственост и търговски тайни до принудителни технологични трансфери. По време на двудневния кръг във Вашингтон Лю се опита да убеди постоянния представител на САЩ за търговските преговори Робърт Лайтхайзър, че Китай може да постигне промените в политиките чрез укази, издадени от Държавиня съвет (правителството), заявиха източниците, цитирани от Ройтерс. Лайтхайзър обаче казал на Лю, че иска Китай да удържи на предишните си обещания да промени законите. Три основни различия остават на китайско-американските търговски преговори, заявиха китайски държавни медии днес, предаде Ройтерс. Официозът на Китайската комунистическа партия \"Женмин жибао\" написа, че \"Китай никога няма да се огъне под максималния натиск на американската страна и няма да направи компромис по принципни въпроси\". Според вестника Китай ясно е призовал за \"премахване на всички допълнителни мита, за да се възобнови нормална двустранна търговия\" и ясно изисква данните за държавните търговски поръчки да бъдат \"реалистични\". Освен това текстът трябва бъде \"балансиран\" и формулиран с изрази, които са \"приемливи за китайския народ и не уронват суверенитета и достойнството на страната\". Официалната агенция Синхуа, която съобщи за същите три различия, подчерта, че премахването на допълнителните мита е \"общо искане\" на американския бизнес и селскостопанския сектор и че \"и двете страни трябва да проявят по-голямо търпение и постоянство, за да преодолеят трудностите\", допълва Ройтерс.", "date": "2019.05.11", "title": "Китайският вицепремиер: Преговорите със САЩ не са провалени, ще продължим в Пекин"}
{"url": "https://www.24chasa.bg/novini/article/7446748", "text": "Президентът на САЩ Доналд Тръмп нареди вчера на постоянния представител за търговските преговори Робърт Лайтхайзър да започне процедурата за увеличаване на митата върху останалите вносни продукти от Китай на стойност приблизително 300 милиарда долара, предаде Ройтерс. \"По-рано през деня по указание на президента Доналд Тръмп САЩ повишиха от 10 на 25 процента вносните мита за китайски стоки на стойност около 200 милиарда долара. Президентът ни нареди да започнем процеса на увеличаване на митата върху почти целия останал внос от Китай, оценяван на около 300 милиарда долара\", се казва в официалното съобщение на постоянния търговски представител на САЩ, предава БТА. Уточнява се, че информация за процедурата и периода на публично обсъжданепреди окончателното одобрение ще бъде публикувана във Федералния регистър, а повече подробности ще бъдат публикувани на сайта на Постоянния представител за търговските преговори (USTR) в понеделник. Също вчера Тръмп написа в Туитър, че през последните два дни САЩ и Китай са провели \"откровени и конструктивни разговори за статуса на търговските отношения между двете страни\", похвали отношенията си с китайския президент Си Цзинпин, с когото има \"много здрава връзка\", увери, че преговорите ще продължат в бъдеще и добави: \"Междувременно САЩ наложиха МИТА на Китай, които може да бъдат или да не бъдат отменени в зависимост от това какво ще се случи с бъдещите преговори\".", "date": "2019.05.11", "title": "Тръмп нареди нови мита върху китайски стоки за близо 300 милиарда долара"}
{"url": "https://www.24chasa.bg/novini/article/7446753", "text": "След неуспешния опит за военен бунт миналата седмица лидерът на опозицията във Венецуела Хуан Гуайдо обещава да вдъхне нов живот на движението за отстраняване на Николас Мадуро, обнадежден от обявената неотдавна подкрепа на Китай за международно посредническо усилие, предаде Асошиейтед прес. В интервю вчера Гуайдо потвърди също така, че е склонен да обмисли възможността да покани чуждестранни военни, за да бъде свален от власт Мадуро, в съзвучие с посланието на Вашингтон, че \"всички опции са на масата\" за решаване на ескалиращата венецуелска криза, предава БТА. \"Най-доброто решение е това, което генерира най-малка социална цена\", заяви Гуайдо, като обвини социалистическият лидер, че блокира всички опити за решение чрез преговори. \"Най-голямата пречка за това е Мадуро\", каза той. Председателят на Националното събрание, когото САЩ и още 50 страни признават за легитимния лидер на Венецуела, даде интервюто в своята партийна централа броени часове, след като заместник-председателят на парламента бе хвърлен в затвора, а други депутати напуснаха страната или потърсиха убежище в чужди посолства, заплашени от арест. \"Това, което държи Мадуро на власт и на което станахме свидетели много по-открито през последните часове, е терорът\", каза Гуайдо. Той добави, че е много благодарен за подкрепата от САЩ. \"Те без колебание нарекоха Мадуро такъв, какъвто е - диктатор\", заяви той. Но докато безизходицата във Венецуела се проточи, започнаха да се появяват някои пукнатини между опозицията и САЩ - миналата седмица президентът Доналд Тръмп заяви, че руският президент Владимир Путин не е замесен във Венецуела, като влезе в директно противоречие със собствения си екип за национална сигурност, според който Русия крепи Мадуро с военна и финансова помощ. Гуайдо каза, че тълкува думите на Тръмп \" просто като различен начин да привлече Русия\". Същевременно той той подчерта, че е насърчен от неотдавнашната декларация на Китай, че ще засили съвместната работа с ЕС и международната общност в подкрепа на политическия диалог. Изявлението, идващо от най-големия кредитор на Венецуела и съюзник на Мадуро, бе възприето като своеобразно официално одобрение за Международната контактна група - инициатива на ЕС, стремяща се да стимулира предсрочни избори, посочва АП.", "date": "2019.05.11", "title": "Хуан Гуайдо: Склонен съм да обмисля да поканя чужди военни, за да свалим Мадуро"}
{"url": "https://www.24chasa.bg/novini/article/7446756", "text": "„На фона на това, че в България се твърди, че 95% от ПТП-тата са по вина на шофьорите, с което ние не сме съгласни, навсякъде в Европа статистиката е 60%, трябва да се предприемат мерки тези хора, които съответно създават предпоставките да бъдат подложени на някакво допълнително обучение или тестове”. Това каза пред   Йонко Иванов от Съюза на преподавателите по авто-мото подготовка по повод идеята възрастните шофьори да преминават по-често през обстойни физически и психологически тестове, за да имат право да шофират.  Той обаче обясни, че е трудно да се каже дали наистина статистиката у нас е такава, защото трябва да се покаже чрез анализ, който към момента не се прави. „Може би най-голямата отговорност на новата агенция е да се направи анализ за ПТП-тата и дали те са направено поради незнание или поради други причини”, посочи още той.  „Позицията на нашата асоциация е „за” със съответните условности. „За” сме, защото подкрепяме идеята като имаме предложение за корекция, което кореспондира със сегашното изискване на закона”, коментира Красимир Георгиев от Асоциацията за квалификация на автомобилисти. „И в сегашния закон пише, че когато водач извърши немаловажно престъпление, поради непознаване на правилата за движение, той трябва да бъде изпратен на проверовъчен изпит и когато го издържи, му се връща свидетелството за управление. Ако КАТ досега спазваше изискването на този член от закона, може би нямаше сега да говорим за необходимост от допълнително обучение”, каза още той. ", "date": "2019.05.11", "title": "Експерти: 95% от ПТП-тата у нас са по вина на шофьорите"}
{"url": "https://www.24chasa.bg/novini/article/7446556", "text": "        28-годишната Илияна Христова от Варна е одобрена за трансплантация на бял дроб в Австрия. Писмото с потвърждение на решението на лекарите от виенската болница е пристигнало на 6 май. За да бъде включена в листата на чакащите на Евротрансплант обаче, Илияна трябва да изчака здравната каса да преведе 50 000 евро на болницата. Сумата е необходима за покриване на хонорарите на лекарите, за осигуряване на специализиран транспорт със самолет и на медицински екип в него. Това съобщи Наталия Маева, председател на Българското общество на пациентите с пулмонална хипертония, пред “24 часа”. Комисията в здравната каса, която пое функциите на Комисията за лечение в чужбина към здравното министерство и на фонда за деца, вече е разгледала случая и е поискала от австрийската болница повече информация за какво ще бъдат използвани тези 50 000 евро. Задвижена е и процедурата по издаване на нов формуляр S2, който е необходим за самата трансплантация, обясниха от НЗОК. “Веднъж включена в листата на Евротрансплант, Илияна ще чака да се появи подходящ донор. Тогава, стига да е в добро състояние, в рамките на няколко часа се изпраща екип, който да вземе момичето от България и да я закара до виенската болница. Надяваме се здравната каса да преведе нужната сума възможно най-бързо”, обясни Наталия Маева. У нас за трансплантация на бял дроб в момента чакат 17 души. Досега за преглед, изследвания и оценка на състоянието в Австрия са заминали двама души - Илияна и възрастен мъж, който обаче бил върнат заради наднормено тегло, което трябва да свали, за да може да бъде опериран. Друга трудност пред пациентите, нуждаещи се от белодробна трансплантация, е, че се налага да покриват сами или с пари от дарителски сметки, голяма част от лекарствата, терапиите, изследванията и кислородните апарати, необходими за поддържане на състоянието им. Те нямат достъп и до рехабилитация. “На един пациент с муковисцидоза например на месец са му нужни около 3000 лв. Освен това често болните с нужда от белодробна трансплантация остават изолирани заради трудността им да работят, тъй като имат непрестанна нужда от допълнителен кислород. Ако те разполагат с портативен кислороден концентратор, ще се избегне тази изолираност, а и така те могат да бъдат полезни за обществото, защото ще могат да работят. Един такъв концентратор обаче струва между 5000 и 7000 лв. - сума, непосилна за много от пациентите”, казва Маева.", "date": "2019.05.11", "title": "Във Виена чакат 50 хил. евро от здравната каса и трансплантират първа българка след кризата"}
{"url": "https://www.24chasa.bg/novini/article/7446982", "text": "Кандидатът за евродепутат от листата на ГЕРБ и СДС Ивелина Василева се срещна със спортисти, интелектуалци и хора на изкуството в район Оборище. Това съобщиха от пресцентъра на ГЕРБ. Ивелина Иванова каза, че правителството на ГЕРБ е направило много инвестиции в подпомагане на материалната база, културните институти, изложбени зали, театри, опери, читалища. Според нея това е един знак за високия приоритет, който се дава на културата. Тя добави, че в спорта инвестиции са насочени, както в съоръжения, в изграждането на нови стадиони, зали, така и по отношение за възможности за разгръщане на масовия спорт – спортни площадки, велоалеи, възможности и на децата да имат достъп и възможност да спортува. Ивелина Василева добави, че това ще бъде заложено като приоритет и в следващия бюджетен период – осигуряване на повече средства по линия на европейската солидарност за спорт и култура.„ Необходимо е да насочим усилия, точно за такива дейности и инвестиции , добави тя. На срещата присъстваха народните представители от ГЕРБ Евгения Алексиева и Тома Биков, заместник-кметът на София Тодор Чобанов, общинските съветници Николай Стойнев, Михаела Иванова, Йоанна Драгнева, Мита Георгиева, районният ръководител на ГЕРБ-Оборище Йорданка Фикирлийска, Николай Попов, член на УС на ПГЕРБ-София.", "date": "2019.05.11", "title": "Ивелина Василева, ГЕРБ: Правителството инвестира много в нови стадиони и зали"}
{"url": "https://www.24chasa.bg/novini/article/7446987", "text": "Министърът на отбраната на Турция Хулуси Акар заяви, че сирийските правителствени сили трябва да спрат атаките в Северозападна Сирия, съобщи Ройтерс, позовавайки се на Анадолската агенция. Сирийската армия, подкрепена от руски въздушни сили, предприе сухопътни операции тази седмица срещу южния фланг бунтовническа зона, обхващата Идлиб и части от съседни провинции, предава БТА. Акар заяви, че сирийские сили трябва да се върнат в териториите, договорени в международното споразумение в Казахстан за намаляване на враждебните действия и жертвите. Хуманитарните проблеми нарастват всеки ден и все повече се превръщат в катастрофа, каза той. Акар заяви също, че нападенията са заплаха за сигурността на наблюдателните постове на Турция в северозападната част, където Турция патрулира. Ние очакваме Русия да предприеме ефективни и решителни действия, за да накара силите на режима да прекратят атаките по южната част на Идлиб и незабавно да се върнат в границите, определени от споразумението в Астана, заяви Акар. Съветът за сигурност на ООН бе информиран при закрити врата в петък за ситуацията в северозападна Сирия. След това 11 от 15 членки, сред които САЩ, Франция и Великобритания, съвместно осъдиха убийствата на цивилни и предупредиха за възможна хуманитарна криза в Идлиб. Ние сме разтревожени от разселването на 150 000 души, както и от нападенията срещу на населени центрове и гражданска инфраструктура, включително болници и училища, заяви белгийският посланик в ООН от името на 11 членки.", "date": "2019.05.11", "title": "Tурски министър: Сирия трябва да спре с атаките в северозападната част на страната"}
{"url": "https://www.24chasa.bg/novini/article/7447000", "text": "Министър-председателят Бойко Борисов посети манастирския комплекс „Свети Йоан Предтеча“ в Кърджали. Той инспектира строителните дейности по възстановяването на светата обител. Това съобщиха от правителствената пресслужба. Правителството отпусна общо 1 милион лева за строежа на манастира в града – 800 хиляди лева през 2015 г. и 200 хиляди лева през 2017 г. “В Родопите от 100 години манастир не е правен. Оставям изводите на тези преди мен, които обичат да приказват. Ние без много да приказваме - строим църкви и манастири и то в сърцето на Кърджали и в същото време с нашите братя мюсюлмани поддържаме прекрасни отношения”, каза премиерът Бойко Борисов. Той подчерта, че през октомври очаква манастирският комплекс да бъде изцяло завършен. “Могло е да го направят и преди 10 години и преди 20 и преди 30 години е могло, но никъде не са направили”, заяви още министър-председателят. “Първият параклис тук е от VII-VIII век”, посочи отец Николай, който служи в храма при манастира. Той подчерта, че помощта от правителството за възстановяването на манастирския комплекс е важна за православната общност в региона. “От Смолян до Ивайловград манастири няма. Това е исторически момент”, каза отец Николай и допълни, че първите разкопки на историческия за региона манастир са започнали още през 1932 г. Манастирският комплекс „Св. Йоан Предтеча” е български православен манастир, разположен на десния бряг на река Арда в град Кърджали. Той е бил част от средновековен епископски комплекс „Св. Йоан Продром”. От археологическите разкопки е известно, че съществуват 4 последователно строени църкви. Те са с типично византийски стил и силно атонско влияние. Манастирът е бил духовно средище на една от големите средновековни епархии – Ахридос.", "date": "2019.05.11", "title": "Борисов посети средновековния манастир \"Св. Йоан Предтеча\" край Кърджали (Снимки, видео)"}
{"url": "https://www.24chasa.bg/novini/article/7447008", "text": "Американка от щата Илинойс, готвеща се да простира изпрани дрехи, е направила сепващо откритие сред тях - съвсем чистичка змия, съобщи ЮПИ. Жителката на Еванстън Санела Каменич разказва, че се е видяла принудена да потърси помощ, след като е отворила пералната машина и се е озовала очи в очи с хлъзгавата изненада, предава БТА. \"Направо ме побиха тръпки. Недоумявах как змията е попаднала в къщата, още по-малко в пералнята\", споделя жената за местна телевизия. На подадения сигнал за помощ са се отзовали полицейският служител Педро Караско и Джейсън Паунд от Службата за контрол на животни, които бързо са заловили влечугото. \"Успях да я подуша и мога да ви уверя, че змията беше преминала през цикъл на изпиране. Ухаеше на перилен препарат\", споделя Паунд. \"Никога не сме имали змия, намерена в пералня. Тази изглеждаше много добре\", казват от ветеринарната клиника, където влечугото е отнесено за преглед. Оказало се, че змията е домашен любимец на име Пенелопе и е избягала от 12-годишно съседче на Санела Каменич, на което своевременно е била върната.", "date": "2019.05.11", "title": "Американка изпрала змия в пералнята си, животното избягало от 12-годишно съседче"}
{"url": "https://www.24chasa.bg/novini/article/7447003", "text": "Президентът на Русия Владимир Путин изпадна в конфузна ситуация след края на хокеен мач, в който той взе участие. Путин показа отлични способности на играч на хокей на лед и отбеляза осем попадения по време на демонстративен мач в Сочи, предадоха Ройтерс и Асошиейтед прес, цитирани от БТА. Путин заедно с министъра на отбраната Сергей Шойгу и руските хокейни величия Павел Буре, Слава Фетисов и Игор Ларионов бяха част от отбора на Легендите. В противниковия отбор имаше също видни играчи, в това число приятелят от детинство на Путин - магнатът Генадий Тимченко, милиардерът Владимир Потанин и няколко руски губернатори. Мачът приключи с резултат 14-7 за отбора на Путин. Путин игра с номер 11. След края обаче путин направи тур за овации и не забеляза опънатия червен кили на леда. Това доведе до комично пльосване по лице, след което той бе бързо вдигнат на крака от ескортиращите го съотборници.", "date": "2019.05.11", "title": "Путин се пльосна на червения килим след хокеен мач (видео)"}
{"url": "https://www.24chasa.bg/novini/article/7447075", "text": "Двама души са откарани в болница с множество травми, след като автомобил се удари в дърво на пътя Русе – Николово, предава  Катастрофата е станала малко преди 6 часа тази сутрин. На прав участък, по неясни причини, водачът е изгубил управление. Автомобилът се е ударил странично в дърво, след което е отскочил обратно на пътното платно. Възможно е колата да е поднесла заради локвите от снощния проливен дъжд в района.", "date": "2019.05.11", "title": "Кола се заби в дърво на пътя Русе - Николово, двама са в болница"}
{"url": "https://www.24chasa.bg/novini/article/7447103", "text": "Днес, 11 май 2019 г., Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на петимата български граждани, задържани на 18 април 2019 г. в Румъния с Европейска заповед за арест по обвинение за участие в организирана престъпна група за телефонни измами. Това съобщиха от прокуратурата. Те бяха предадени на българските власти на 8 май 2019 г., предявени им бяха обвинения, наложено им бе и прокурорско задържане до 72 часа. Останалите петима участници в престъпната група бяха задържани в София и в Горна Оряховица по време на едновременните действия по разследването на българска и румънска земя. Те са в следствения арест, след като Специализираният наказателен съд (на 22 април 2019 г.) и Апелативният специализиран наказателен съд (на 30 април 2019 г.) им определиха най-тежката мярка за неотклонение.", "date": "2019.05.11", "title": "Прокуратурата поиска задържане под стража за бандата ало измамници от Горна Оряховица"}
{"url": "https://www.24chasa.bg/novini/article/7447092", "text": "Ръководителят на управлението за връзки с обществеността на администрацията на президента на Турция Фахретин Алтун опроверга съобщението на германския вестник \"Билд\", че Анкара ще се откаже от покупката на руски зенитни ракетни системи С-400, съобщи ТАСС. Вашите източници грешат. Вземете информация от мен - купуването на С-400 е факт, написа той в страницата си в Туитър, предава БТВ. Преди това \"Билд\", позовавайки се на турски дипломатически среди, съобщи, че турските власти възнамеряват да преразгледат решението за купуване от Русия на С-400 заради рязкото влошаване на икономическата ситуация в страната и обезценяването на турската лира. Освен това, пак според \"Билд\", на сделката с Москва могат да повлияят възможни санкции на САЩ.", "date": "2019.05.11", "title": "Анкара: Купуването на С-400 е факт"}
{"url": "https://www.24chasa.bg/novini/article/7447138", "text": "Правоохранителните органи на Испания съвместно с италиански колеги са разкрили престъпна група при операция срещу незаконно разпространение на наркотици, съобщи днес испанската национална полиция, цитирана от ТАСС и БТА. Задържани са били 44 души, включително и членове на калабрийската мафия Ндрангета. В двете страни са направени 34 обиска, при които са иззети 2,7 тона хашиш и огнестрелно оръжие. Разследването е започнало през март 2016 година. От Испания наркотиците са били доставяни в различни страни в Европа, уточнява в комюникето си националната полиция.", "date": "2019.05.11", "title": "Над 2,7 тона хашиш иззеха при спецоперация в Испания и Италия"}
{"url": "https://www.24chasa.bg/novini/article/7447184", "text": "Учени откриха дърво на 2624 години в блато в Северна Каролина, съобщи Лайв сайънс. Голият кипарис е едно от най-старите дървета в света, което не е клонинг. Клониралите се дървета - големи колонии генетично идентични растения, пораснали от един предшественик, могат да живеят десетки хиляди години, предава БТА. Учените са установили възрастта на древния кипарис, изследвайки дървесни пръстени, за да съставят картина на историята на климата в източните американски щати. Освен че показват възрастта на дървото, те разкриват колко влажен или сух е бил даден период. От предишни изследвания специалистите знаят, че в блато по река Блек ривър се намира една от най-старите дървесни групи в САЩ, в която са идентифицирани дървета на възраст между 1000 и 1650 години. Изследването показва, че голите кипариси са едни от най-дълголетните дървета. В същото блато е открито и дърво на 2088 г. Вероятно има и други, защото специалистите са взели проби от стотина дървета при хиляди в района. По-стари от американския гол кипарис са само отделна западна хвойна, гигантска секвоя, кипарисова фицроя и осилест бор. Най-старото известно дърво е именно осилест бор в Уайт маунтинс (Белите планини) в Калифорния. То е на 5066 години. Само фицроята е в Чили, а останалите рекордьори са в САЩ.", "date": "2019.05.11", "title": "Учени откриха кипарис на 2624 години в Северна Каролина (Видео)"}
{"url": "https://www.24chasa.bg/novini/article/7447197", "text": "Корабна група от руския Северен флот начело с фрегатата \"Адмирал Горшков\" е напуснала Владивосток и се е насочила към централната част на Тихия океан. Това съобщи днес пресслужбата на флота, цитирана от ТАСС и БТА. Фрегатата е съпроводена от спасителния буксир \"Николай Чикер\" и кораба за материално-техническо осигуряване \"Елбрус\". Групата ще изпълни \"редица военнодипломатически задачи\", се посочва в прессъобщението. \"Адмирал Горшков\" потегли на далечно плаване на 26 февруари от Североморск на Баренцово море. По пътя си той се отби в Шри Ланка, Джибути и Китай. Във Владивосток фрегатата участва в тържествените прояви по случай 74-ата годишнина от победата над нацистка Германия, отбеляза ТАСС.", "date": "2019.05.11", "title": "3 руски бойни кораба потеглиха от Владивосток към Тихия океан"}
{"url": "https://www.24chasa.bg/novini/article/7447391", "text": "Новоизбраният президент на Република Северна Македония Стево Пендаровски заяви, че се радва, че ще бъде първият президент на Северна Македония, който ще има възможност да посети Косово, съобщи МИА. В интервю снощи за обществената радио-телевизия РТК Пендаровски каза, че като нов президент на Северна Македония той лично ще се застъпва за бъдещо развитие на отношенията с Косово в интерес на гражданите на двете страни, предаде БТА. Радвам се, че ще бъда първият президент на Северна Македония, който ще има възможност да посети Косово. Сътрудничеството е рецепта за успех в европейската интеграция, предимно със съседните страни, заяви Пендаровски, отбелязвайки, че той лично ще призовава за отлични отношения на Северна Македония с Косово, както и с Албания. Пендаровски категорично се противопостави на възможността за промяна на границите като решение на регионални спорове, отбелязвайки, че такива решения предизвикват конфликти. Помолен да коментира идеята на президентите на Косово и Сърбия Хашим Тачи и Александър Вучич за корекция на границите като възможно решение на споровете между двете страни, Пендаровски каза, че това е най-лошата идея, която е чувал. \"Но тази идея, според информацията с която разполагам, не е подкрепена дори от взимащите решения фактори в Европа и САЩ. Подкрепям позицията на ЕС, застъпваща се за решение, което да бъде постигнато от Белград и Прищина и което няма да дестабилизира региона, а ще допринесе за неговата стабилност\", каза Пендаровски.", "date": "2019.05.11", "title": "Стево Пендаровски: Идеите за промяна на границите водят до конфликти в региона"}
{"url": "https://www.24chasa.bg/novini/article/7447409", "text": "Временно е ограничено движението в двете посоки по път III-6206 Самоков – Бели Искър поради ПТП, съобщават от пресцентъра на Агенция \"Пътна инфраструктура\".  Шофьорите да се движат с повишено внимание и съобразена скорост по обходен маршрут: Самоков – Боровец – Бели Искър.                                                                                                                                                                                                                                                                                                                       ", "date": "2019.05.11", "title": "Катастрофа затвори пътя Самоков – Бели Искър"}
{"url": "https://www.24chasa.bg/novini/article/7447411", "text": "Президентът на Турция Реджеп Тайип Ердоган обяви, че Турция скоро ще прочисти от терористи райони в Сирия и призова съюзниците от НАТО да подкрепят Анкара в борбата срещу тероризма, съобщи \"Дейли сабах\". \"Десетки хиляди оръжия, машини и оборудване са предоставени безплатно на терористични групи в Северна Сирия, с които ние се борим\", каза президентът пред дипломати по време на ифтар (вечеря през свещения за мюсюлманите месец Рамазан) снощи. Ердоган визира в изказването си подкрепата на САЩ за сирийските кюрдски Сили за защита на народа (СЗН), разглеждани от Анкара като терористична организация, идентична с ПКК (Кюрдската работническа партия), предаде БТА. \"Ние скоро ще прочистим районите развъдници на тероризъм в Сирия и ще дадем възможност на 4 милиона сирийци да се завърнат в родината\", каза той. Турските отговорни представители сигнализират за възможна военна кампания на сирийска територия под контрола на СЗН, на изток от р. Ефрат. Високопоставени служители в Анкара обсъждат също планове за установяване на зона за сигурност в Северна Сирия, в която да не присъстват бойци на СЗН, с цел да се обезпечи националната сигурност на Турция, напомня \"Дейли сабах\". Ердоган подчерта още, че като член на НАТО и стратегически партньор Турция не може да приеме нейни съюзници да й вредят, като конкретно спомена налагането на санкции от страна на САЩ. \"Всичко, което ние искаме, е да видим приятелството на онези, които казват, че са ни приятели, и предаността на онези, които казват, че са ни съюзници\", посочи той. Ердоган говори за двойни стандарти, които според него се прилагат в борбата срещу тероризма, като според него СЗН и ПКК са толерирани и дори \"подкрепяни\" в Европа.", "date": "2019.05.11", "title": "Ердоган: Турция скоро ще прочисти Сирия от терористи"}
{"url": "https://www.24chasa.bg/novini/article/7447451", "text": "Украинската компания Укртранснафта възобнови днес транзита на руски петрол за Европа по петролопровода \"Дружба\", предаде ТАСС, като се позова на нейната пресслужба. Това е станало в 14.35 ч. (и българско време), предаде БТА. Транзитът е бил възобновен, след като специалисти от унгарската енергийна компания МОЛ (MOL) са провели допълнителни анализи на петрола, който се намира сега в тръбата, и са потвърдили готовността си да го приемат. Доставките през украинска територия бяха временно преустановени на 25 април, след като европейски потребители отказаха да приемат руски петрол с влошено качество. Впоследствие недостатъците бяха отстранени и петрол, отговарящ на стандартите, постъпи по петролопровода \"Дружба\" на границата с Беларус на 2 май, припомня ТАСС.", "date": "2019.05.11", "title": "Украйна възобнови транзита на руски петрол за Европа по петролопровода \"Дружба\""}
{"url": "https://www.24chasa.bg/novini/article/7447462", "text": "Федералните провинции в Германия обмислят въвеждането на строга забрана за носене на хладно оръжие на обществени места, предаде ДПА, като се позова на местна медия. В. \"Саарбрюкер цайтунг\" пише днес, че Бундесратът, горната камара на федералния парламент, обсъжда законопроект, който забранява внасянето на ножове в търговски центрове, железопътни гари и на многолюдни прояви. Авторите на текста от северните провинции Бремен и Долна Саксония го мотивират с \"големия брой\" нападения с нож в Германия, предаде БТА. Освен че забранява носенето на ножове на места с много хора, законопроектът обявява за незаконни на публични места всички остриета с дължина над шест сантиметра. Понастоящем лимитът за остриетата е 12 см. Предвидена е и пълна забрана на т. нар. автоматични ножове. Очаква се Бундесратът да одобри законопроекта, твърди \"Саарбрюкер цайтунг\".", "date": "2019.05.11", "title": "Обмислят строги ограничения върху носенето на хладно оръжие в Германия"}
{"url": "https://www.24chasa.bg/novini/article/7447475", "text": "\"За разлика от опонентите ни от БСП, които предпочитат да правят гръмки обещания и обвинения само в телевизиите, ние от ГЕРБ заставаме лице в лице с хората\", това обяви кандидатът за евродепутат от ГЕРБ и СДС Ева Майдел, визирайки откритата кампания на ГЕРБ в българските общини. Заедно с друг кандидат за евродепутат Младен Шишков днес тя се срещна с жителите на община Перущица. Тримата разговаряха и с много членове и симпатизанти на ГЕРБ от общината, съобщиха от пресцентъра на ГЕРБ. \"Доказахме, че можем да подобряваме живота на хората. Европейските средства ни помагат да правим градовете ни по-добри, за да останат и да се реализират младите хора тук\", коментира срещите си с хората Майдел. От своя страна колегата й Младен Шишков посочи факта, че ПП ГЕРБ постоянно е провокирана от опонентите си от БСП с лъжи и компромати, но въпреки това показва сила и реални резултати - санирани училища и детски градини, нови пътища и магистрали, спортни съоръжения. „Чрез европейската солидарност българските села и градове успяха да се обновят с нови площади и паркове, затова мислете разумно и изберете хората от ГЕРБ, които знаят да градят мостове в Европа\", апелира Шишков. Той завърши с думите: „Всички ние можем да работим здраво и да постигаме поставените цели. Затова говорете с хората около вас, говорете с близките си и приятелите, и гласувайте всички с №12. Активността на евроизборите на 26 май и убедителната победа на ГЕРБ ще означава, че не сме периферия и казваме твърдо „не\" на двойните стандарти и на втората скорост, защото гласът ни се чува в Европа\".", "date": "2019.05.11", "title": "Ева Майдел в Перущица: БСП са добри в даването на гръмки обещания, а ние в подобряването на живота на хората"}
{"url": "https://www.24chasa.bg/novini/article/7447494", "text": "Брезник е добър пример за това как по-малките населени места могат да се развиват успешно, когато има добър синхрон между местната власт, държавата и със съдействието на европеското финансиране. Това заяви кандидатът за евродепутат от листата на ГЕРБ и СДС Лиляна Павлова при посещението си в Брезник. Тя беше придружена от областния координатор на политическата сила в Перник Вяра Церовска, народния представител д-р Александър Александров, председателя на Жени ГЕРБ Ирена Соколова и общинския координатор Лина Симеонова, съобщиха от пресцентъра на ГЕРБ. „Виждаме как регионите и населените места в тях се развиват и това е нашата цел. Ако вляза в Европейския парламент, ще отстоявам именно това – повече европейско финансиране за България, за да няма разделение на малки и големи, богати и бедни общини“, подчерта Павлова. Тя отбеляза важността да бъдат осигурени повече средства за райони като Брезник, където поминъкът е земеделие“, сподели Павлова. Тя подчерта, че са вложени много средства за подобряване на пътната инфраструктура в региона. „Благодарение на пътната свързаност, все по-често хората избират да останат да живеят по родните си места. С европейско финансиране се направиха и ще продължава да се прави енергийна ефективност. Благодаря на всички жители на Брезник, че бяха смели, не се подведоха на фалшивите новини и манипулациите и 5-те сгради, които бяха допустими за саниране, бяха санирани“, каза още кандидатът от партия ГЕРБ. Тя отбеляза, че предстоят още много инвестиици в града, като енергийно обновяване на местното училище. Кандидатът за член на Европейския парламент посети местната средновековна църква „Света Петка“, където се поклони пред мощите на Светицата и се запозна с историята на най-стария храм в брезнишко. Наскоро църквата бе ремонтирана с европейски средства. Тя е част от няколко проекта за ремонт, реконструкция и възстановяване на храмове и манастири в общините Брезник и Трън по Програмата за развитие на селските райони 2014-2020 г. на стойност 673 258 лева.", "date": "2019.05.11", "title": "Лиляна Павлова в Брезник: Ще работя за повече европейско финансиране за България"}
{"url": "https://www.24chasa.bg/novini/article/7447506", "text": "Неизвестни лица застреляха тази сутрин афганистанската журналистка Мена Мангал, която е съветник по културата в парламента, предаде Асошиейтед прес. От вътрешното министерство съобщиха, че жената е била убита в столицата Кабул, докато отивала на работа. Нападателите са избягали от местопрестъплението. Полицията не е наясно дали убийството е терористичен акт или става въпрос за разчистване на лични сметки. Засега никой не е поел отговорност за покушението, предаде БТА. Бойци на групировката \"Ислямска държава\" и талибаните често извършват атаки в афганистанската столица, отбелязва АП. Седем деца бяха убити и две - ранени, при експлозия на заложена край пътя бомба в югоизточната афганистанска провинция Газни днес, предаде Франс прес, като се позова на местните власти. Техен представител обвини за атаката талибаните. От ислямисткото движение до момента не са коментирали атаката. Загиналите деца са били на възраст между 7 и 9 години. Най-малко четири от тях са били от едно семейство. ТАСС съобщи за най-малко осем убити цивилни при експлозия на мина в централната афганистанска провинция Дайкунди.", "date": "2019.05.11", "title": "Застреляха журналистка посред бял ден в Кабул"}
