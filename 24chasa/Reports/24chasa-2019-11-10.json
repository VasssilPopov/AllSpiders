{"url": "https://www.24chasa.bg/novini/article/7858310", "text": "Британските власти заловиха 22 мигранти, опитали се да пресекат Ламанша на борда на малка лодка, предаде Франс прес, цитирайки британското вътрешно министерство. Мигрантите, чиято националност не се съобщава, бяха открити вчера от британската гранична служба и отведени в Дувър, за да бъдат разпитани от служители на имиграционните служби, информира БТА. От края на 2018 г. нарасна броят на опитите за нелегално прекосяване на Ламанша, въпреки опасността, свързана с натоварения морски трафик, силните течения и ниската температура на водата. В петък бяха задържани 20 души, опитващи се да преминат на борда на две малки лодки.", "date": "2019.11.10", "title": "Задържаха 22-ма мигранти при опит да пресекат Ламанша"}
{"url": "https://www.24chasa.bg/novini/article/7858015", "text": "Известен руски историк е признал, че е убил любовницата си и бивша негова студентка, съобщи адвокатът му, цитиран от Би Би Си. Проф. Олег Соколов е паднал, докато се е опитвал да изхвърли останките в пияно състояние. След това полицията открива и обезглавеното тяло на 24-годишната Анастасия Йешченко в дома му, пишат местни медии. \"Той призна вината си\", заяви адвокатът му Александър Почуев и добави, че ученият съжалява за стореното, цитиран от  Съобщава се, че проф. Соколов е казал на полицията, че е убил любимата си по време на спор и след това е отрязал главата, ръцете и краката й. Проф. Соколов е експерт по историческия период, в който е живял военачалника и френски император Наполеон Бонапарт. Руският учен дори е удостоен с Ордена на Почетния легион на Франция заради изучаването и популяризирането на френската историята и нейната армия. 63-годишният професор е написал няколко книги за Наполеон, също така е работил и като консултант към няколко исторически руски продукции. Соколов и любовницата му Йешченко са работели заедно по няколко творби. Двамата са изучавали френската история и са обичали да носят костюми от периода, като проф. Соколов се преобличал най-вече като Наполеон. Студентите го описват като талантлив преподавател, говорещ френски и подражаващ на френския император, но и като „леко смахнат “, понеже наричал любимата си „Жозефин“ и желаел да се обръщат към него със „сър“. Соколов е член на Френския институт за социални науки, икономика и политика (Issep), който в събота заяви, че го отстранява от позицията му в научния комитет след информацията, че е заподозрян за убийство.", "date": "2019.11.10", "title": "Руският историк, арестуван за убийство - обезглавил любовницата си по време на спор"}
{"url": "https://www.24chasa.bg/novini/article/7858033", "text": "Изграждането на интерконектора Гърция-България е сред ключовите приоритети на българското правителство в енергийния сектор. Реализацията на междусистемната газова връзка е от стратегическо значение не само за двете страни, а и за цяла Европа. Това написа премиерът Бойко Борисов в официалната си страница във фейсбук. \"Проектът е включен в 7-те топ приоритетни проекта на Европейския съюз в областта на енергетиката. Той ще доведе до реална диверсификация на маршрутите и източниците на снабдяване през Гърция чрез доставки Каспийския регион, Близкия изток и Източното Средиземноморие чрез съществуващи и нови терминали в Гърция и Турция\", допълни той. \"След като работихме последователно за ускоряване на подготвителните дейности и за осигуряване на необходимото финансиране на проекта, строителните дейности по проекта напредват. Мобилизирана е необходимата техника, стартираха изкопните дейности и е извършена доставка на тръбите за първия километър от трасето на газопровода\", завършва Борисов.", "date": "2019.11.10", "title": "Борисов: Интерконекторът Гърция-България е сред ключовите ни приоритети (Видео)"}
{"url": "https://www.24chasa.bg/novini/article/7858024", "text": "В интервю за „Обзървър“ бившият председател на британската Камара на общините Джон Бъркоу казва, че Дейвид Камерън си е въобразявал, че е „роден да управлява“ и че е свикал референдума за Брекзит по егоистични лични политически причини. Той по-скоро искал обуздае „мрънкането“ в Консервативната партия, докато в обществото не се е вдигал особен шум за излизане от ЕС. В ексклузивното интервю Бъркоу дава гласност на старата му вражда с бившия премиер Дейвид Камерън, като посочва, че е в добри отношения със сегашния премиер Борис Джонсън за разлика от Камерън. Той изтъква, че Камерън е бил впечатляваш при големи събития, но му е липсвало стратегическо мислене при преследването на тактическите цели, съобщава  „Той избра да свика референдум. Имаше ли голям повод за това? Нямаше. Имаше мрънкане в собствената му партия, но обществото не искаше референдум. Той просто си мислеше, че референдумът ще проработи в негова полза“, посочва Бъркоу в интервюто. Запитан как ще гласува на извънредните общи избори на 12 декември, Бъркоу отказва да отговори, но намекна, че може и да не предпочете торите. Бъркоу бе спорна фигура като председател на Камарата на общините. Много депутати от Консервативната партия и министри смятат, че той е бил пристрастен като е подкрепял повече депутатите, които са за оставане в ЕС. По-рано Бъркоу бе заявил, че решението за излизане от ЕС е най-голяма грешка в британската външна политика в следвоенния период и критикува брекзитиърите, че водят кампания, без да имат ясен план за Брекзит.", "date": "2019.11.10", "title": "Бъркоу критикува Камерън за референдума за Брекзит"}
{"url": "https://www.24chasa.bg/novini/article/7858144", "text": "На 11 ноември издигнатите и подкрепени от БСП кандидати за кметове на столичните райони „Искър“, „Люлин“ и „Красна поляна“ Борис Цветков, Мая Александрова и Георги Миланов ще подадат жалби срещу решенията, с които са обявени за избрани кметовете на посочените райони. Това съобщиха от пресцентъра на БСП-София. Жалбите се бъдат депозирани в 15.00 часа в Общинската избирателна комисия (ул. „Московска“ № 33).", "date": "2019.11.10", "title": "Кандидатите на БСП ще обжалват избора на кметове в районите \"Искър\", \"Люлин\" и \"Красна поляна\""}
{"url": "https://www.24chasa.bg/novini/article/7858056", "text": "Гръцкото правителство започва да прилага приетите по-строги мерки за контрол върху пребиваващите в страната мигранти и бежанци. Ускорява се процедурата по отдаване на защитен статут за лицата, които имат право на това и отговарят на утвърдените европейски принципи, заяви премиерът Кириакос Мицотакис в интервю днес пред гръцката телевизия „Скай“. За влезлите нелегални мигранти, които нямат право на бежански статут, законът е категоричен - ще се настаняват в лагери от затворен тип до връщането им обратно. Премиерът не посочи къде точно се създават тези лагери. Според медиите това са бивши военни поделения, информира  Правителството в Атина очаква, че строгите мерки ще намалят и действията на трафикантите на хора, които използват липсата на информация сред мигрантите и им обещават безпрепятствено преминаване през Гърция. Мигрантската криза среща все по-често реакция на местните жители. Тази нощ отново имаше протести от живеещите до лагера Диавата до Солун. Настояват за незабавно изнасяне на чужденците от там. Автобусите с пристигащи мигранти от островите се посрещат с протести и жива верига на много места. В същото време гърците не отказват приемане на майки с деца.", "date": "2019.11.10", "title": "Гърция затяга контрола над мигранти и бежанци"}
{"url": "https://www.24chasa.bg/novini/article/7857099", "text": "Няма нито ток, нито течаща вода, нито телефон, живее в къщичка три на три метра, мие се в близкия ручей, съседи са му 15 кучета, кокошки и патици. И всичко това – на неколкостотин метра от светския Позитано в Италия, любимо място на много холивудски звезди. Това е ежедневието от близо половин век на Джани Меникети – художник и поет по душа и призвание, отшелник – по избор. Днес 48 от своите 67 години Джани е прекарал сред каньоните, в своето малко павилионче, в което има картини, книги с поезия, два стола и две газови лампи, чаши, чинии и тук-там разхвърляни кърпи и дрехи. Роденият в Тоскана Джани жена, която не обича хаоса на града. Джани остава извън Позитано и след нейната смърт и продължава живота си сред природата, но този път сам. Жената, която белязва завинаги Джани, е Вали Майерс, ексцентрична художничка, приятелка на Салвадор Дали, бохемка, любителка на животните. В каньона на Позитано, където се мести, червенокосата австралийка се грижи за 40 кучета. Вали първоначално живее с тогавашния си съпруг, с кучетата, рисува лисици и танцува. После прави всичко това заедно с Джани Меникети, тоскански поет. Тези странни “типове” със стадо не се харесват на местната буржоазия.  “Мисля, че омразата е чувство, което може да съществува единствено при тоталната липса на интелигентност”, пише Тенеси Уилямс, приятел на Вали. Вали и Джани са смятани от мнозина за луди, защото са различни, не мислят и не живеят като останалите. Джани е до Вали до последния миг от живота ѝ. Тези дни той представи до Позитано новата си книга с поезия, в която Те са субекти, а не обекти. Джани Меникети е роден преди 67 години в Казоле д’Олса, до Сиена. Още като млад отива в Неапол с намерението да учи в университета източни езици, но така и не се записва. Вижда близкия Позитано, на Амалфийското крайбрежие, и остава като омагьосан от разположения стъпаловидно над морето град. Среща Вали Майерс, по онова време – танцьорка, която живее отшелнически в каньона до Позитано и рисува. Тогава Вали от време на време Джани пък се грижи за кучетата на Вали в къщичката ѝ, когато съпрузите ги няма. След като Вали се развежда с мъжа си, Джани става неин любовник, а после и спътник в живота ѝ в каньона. И така – до 2003 г., когато родената през 1930 г. Вали умира. Заради “странния” си избор на живот, Джани къса още навремето със семейството си в Тоскана. Затова и новото му семейство тогава стават една свиня, две кози, магарета, кучета и котки, но също и лисиците, опитомени от Вали. Именно те са “музите” на Вали Майерс в картините ѝ. Още от времето на живота си с Вали Италианецът прекарва дните си в рисуване, четене, писане на поезия. От осем години с него живее млада кипърка, израснала в Лондон, но не е ясно колко още ще се задържи, защото “може би търси нови хоризонти”, както казва Джани. Той живее без ток в жилището си, затова през зимата, когато денят е кратък, са кратки и моментите на светлина. В тези случаи, както казва, има нужда от вътрешна светлина.  “Нямам телефон и Никой не комуникира или говори, а аз не мога да живея по този начин. Всички живеят в една сюрреална действителност.”  Всяка година Джани излага свои картини в изложба – със средствата от тях след това преживява, пазарувайки си някои продукти един път седмично. Всичко останало си набавя от природата. За да се лекува, използва треви и билки, които познава добре. ", "date": "2019.11.10", "title": "Италиански художник живее като отшелник от половин век без ток, вода и телефон"}
{"url": "https://www.24chasa.bg/novini/article/7858161", "text": "Турското министерство на отбраната съобщи днес, че кола бомба е убила най-малко 8 цивилни в Североизточна Сирия близо до намиращия се под контрола на Турция град Тал Абияд, предаде Асошиейтед прес. Министерството съобщи още, че 20 души са били ранени при атака срещу село южно от Тал Абияд, като обвини за нападението сирийските кюрдски сили, информира БТА. На 9 октомври Турция предприе военна операция в Североизточна Сирия срещу кюрдските Сили за защита на народа, разглеждани от Анкара като терористична организация и сирийско разклонение на нелегалната Кюрдска работническа партия /ПКК/. Кюрдските бойци призоваха сирийската армия да спре турската офанзива. Въпреки примирие, постигнато с посредничеството на Русия, сирийските правителствени сили влизат в сблъсъци с турските части и подкрепяните от тях бойци от сирийската опозиция.", "date": "2019.11.10", "title": "Взрив на кола бомба в Сирия, има убити"}
{"url": "https://www.24chasa.bg/novini/article/7858192", "text": "Инициативният комитет за издигането на Мая Манолова за граждански кандидат за кмет на София ще внесе жалба в Общинската избирателна комисия, в столицата, на ул. \"Московска\" 33, съобщиха от екипа на Манолова. В жалбата са посочени доказателства за груби нарушения на изборните правила на местните избори за кмет в София. Мая Манолова ще направи изявление пред медиите по повод искането за касиране на изборните резултати. На същото място, в 14:30 ч., нейният инициативен комитет слага началото на петиция за оспорване на резултата от изборите в София и с предложения за промени в изборните правила, сред които и въвеждането на машинно и електронно гласуване.", "date": "2019.11.10", "title": "Мая Манолова внася жалба за касиране на изборите"}
{"url": "https://www.24chasa.bg/novini/article/7858230", "text": "Резултатът на БСП в София уплаши много хора. Това каза лидерът на столичните социалисти Калоян Паргов в предаването \"Неделята на NOVA\". Така той отговори на въпроса за издигането на втори кандидат за ръководител на групата на БСП в СОС и наложилото се гласуване от страна на 15-те общински съветници. В крайна сметка Калоян Паргов спечели вота и отново ще води групата на социалистите в СОС. Според него в партията предстоят интересни събития, както винаги се е случвало преди и по време на пълен цикъл отчет и избори. \"Ако един човек е харесван от всички, това означава, че е лицемер, коментира Калоян Паргов. - Ние не сме се събрали да се харесваме, а да вършим определена работа. Това е нашата задача. Очевидно, че резултатът на БСП от местните избори в София уплаши много хора. А аз приемам всичко, което се случва сега, като добра оценка. Нищо, че я поставят по този начин. В крайна сметка, всички дадоха добри оценки за представянето на БСП в столицата\". Според Калоян Паргов, първата задача на БСП в София сега е да реши как да капитализира постигнатите добри резултати на местните избори, за да може да надгради в предстоящите и на национално равнище. \"В момента аз мога да постигна това, ръководейки БСП на градско ниво и това е основната ми задача\", заяви той. Лидерът на БСП - София е категоричен, че в Столичния общински съвет предстои много интересен мандат, какъвто аналог досега не е имало в последните 10 години. \"Политическата обстановка е много променена, има разместване на пластовете, обясни той. - Чух заявки от страна на ГЕРБ, че имат допирни точки с ВМРО по темата \"Сигурност\". Какво обаче ще се случи, когато дойде време за взимане на решение за поредния гей парад? Волен Сидеров си направи цялостна кампания по тази тема. А какво ще стане, когато на дневен ред дойде решението за ромските гета? На изборите там толкова убедително подкрепиха кмета Фандъкова! Какво ще бъде поведението на ВМРО и Атака, бъдещите партньори, формиращи мнозинството, по тази тема? Със сигурност ще бъде много шарено и много трудно в предстоящия мандат\". Според Калоян Паргов, още във вторник при гласуването за председател на Столичния общински съвет ще стане ясно разделението между управляващи и опозиция. \"Ще видим дали ще бъде избран Елен Герджиков или няма и съответно колко гласа ще събере, коментира той. - Вторият знак за това кой ще подкрепя управляващите ще дойде при гласуването на бюджета за следващата година\".", "date": "2019.11.10", "title": "Калоян Паргов: Резултатът на БСП в София уплаши много хора"}
{"url": "https://www.24chasa.bg/novini/article/7858194", "text": "За първи път български патриарх отслужи литургия за българите в столицата на Австрия Виена. Това направи Неофит по повод 50-годишнината от получаването на признание от Австрия на българската православна църковна община “Св. Иван Рилски”. Тържествената литургия патриарх Неофит отслужи в църквата “Св. Иван Рилски” във Виена заедно със Западноевропейския митрополит Антоний. “Пристигнали и заживели поради различни причини тук, вашите предци не са могли да живеят без утехата на своята духовна майка Българската православна църква. С бащински грижи, наставления и обич нашият събрат Западно- и Средноевропейски митрополит Антоний, който с много ревност отдава всичките си сили за развитието на вярата и Българската православна църква, пази и закриля своето паство. Божията любов и неговата велика милост да бъдат с всички нас. Честит и благословен юбилей”, обърна се патриарх Неофит към събраните в храма живеещи в Австрия българи. “Нека всички бъдем единни в изповядването на сина Божи и пребъдем в онази любов, която по думите на апостол Павел е свръзка към съвършенството, и така да изпълним закона Христов”, каза пък митрополит Антоний. На българите бе прочетено и поздравление от премиера Бойко Борисов. По време на тържествената литургия пяха хорът  “Св. Наум”, София, с диригент д-р Андрей Касабов и църковният  хор към православната община във Виена “Св. Иван Рилски” с диригент Илияна Стоянова. Българската православна църковна община “Св. Иван Рилски” е основана във Виена през 1967 година, а две години по-късно е официално призната и регистрирана от Австрия. До 1993 г. обаче българската църковна община, която принадлежи към Западно- и Средноевропейската епархия на митрополит Антоний със седалище в Германия, няма своя църква. Българите са ползвали безплатно руската църква в трети район на столицата на Австрия, като са имали право веднъж в месеца да бъде отслужена българска служба. През март 1993 г. тогавашният български посланик във Виена Александър Караминков предоставя помещение в жилищния комплекс на посолството, което църковната община ремонтира със свои средства и преустройва в църква. Първата българска служба е отслужена на 25 декември 1993 г., а на 24 април 1994 г. е тържествено осветена от Западно- и Средноевропейския митрополит Симеон. С годините помещението става все по-тясно и не може да отговори на нуждите на нарастващия брой българи в Австрия. Заради това през 2013 г. започва строеж на нов храм, който е официално осветен на 11 юни 2017 г. от митрополит Антоний.", "date": "2019.11.10", "title": "За първи път патриарх отслужи литургия за българите във Виена"}
{"url": "https://www.24chasa.bg/novini/article/7858205", "text": "Разкритията, че Саудитска Арабия е плащала на хора, работещи за Туитър в САЩ, за да шпионират критиците на кралството, показват усърдието, с което Рияд се опитва да затвори устата на критиците на режима. Те обаче са само последното доказателство за бруталността на тази машина, която кралското семейство използва отдавна, за да заглуши и сплаши хората, които, според него, подкопават авторитета на монархията, пише  Обвиненията идват в много неприятен за Рияд момент. Държавната петролна компания Сауди Арамко не може да си позволи и най-малката политическа нестабилност, защото това може да застраши излизането ѝ на борсата. В същото време редица влиятелни членове на кралското семейство поставят под въпрос способността на престолонаследника Мохамед бин Салман да ръководи страната. Поводът: нападенията срещу най-голямата петролна рафинерия в кралството през септември. Особено след идването на Бин Салман на власт, случаите на заплахи и отвличания на хора станаха нещо обичайно. Правозащитната организация Хюмън Райтс Уоч е документирала много такива случаи от 2017 г. насам - откакто Салман официално е престолонаследник. Остри международни критики предизвика бруталното убийство на журналиста-дисидент Джамал Кашоги в края на 2018 година. Режимът тогава се опита да отвлече вниманието с реформа, даваща повече права на жените. В чужбина обаче Саудитска Арабия продължава да затяга хватката срещу противниците на режима, използвайки нови средства. Отвличанията от чужбина на хора, които са критикували режима в Рияд, имат дълга история. През 1979 в Бейрут безследно изчезна представителят на опозицията Насър ал-Саид. През 2003 критичният спрямо режима член на кралското семейство Султан бин Турки бин Абдулазиз, както се твърди, е бил принудително дрогиран в Женева и върнат в Рияд, за да не му се позволи да получи убежище в Европа. През 2016 той бил подмамен да се качи на саудитски самолет и оттогава никой повече не го е виждал. Между 2012 и 2015 г. принц Турки бин Бандар, живеещ по онова време в Париж, призоваваше с видеа в интернет за реформи, след което изведнъж изчезва безследно. Същата участ сполетя и живеещия едно време в Милано Сауд бин Саиф ал-Насър, за когото се твърди, че подкрепял призивите за свалянето на крал Салман. След като социалните мрежи направиха публичния дебат много по-лесен, режимът започна все по-активно да сплашва и неутрализира непокорните гласове в Ютюб, Туитър и Фейсбук. За целта тай използва модерен разузнавателен софтуер, с чиято помощ прониква в личните акаунти на дисидентите и публикува заплахи срещу тях. Миналата година бяха арестувани братята и приятелите на живеещия в Канада саудитски активист Омар Абдулазиз, който смята, че с тази си акция режимът е искал да го накара да не публикува критични статии в мрежата. По-късно стана ясно и това, че телефонът му е бил хакнат през Whats App от саудитски оператор на израелския шпионски софтуер Pegasus. Абдулазис и живеещият в Лондон критик на Рияд Яхия Асири са били сътрудници на Джамал Кашоги. Асири и авторът на сатирични постинги в Ютюб Ганем Алмазарир също са били следени през телефоните си с помощта на израелския шпионски софтуер. Бившият основен съветник на Мохамед бин Салман, Сауд ал Кахтани, написа през 2017 г. в Туитър, че правителството има начин да разкрива дори самоличността на анонимните потребители на тази платформа. С помощта на хиляди фалшиви акаунти в Туитър и Фейсбук режимът се опитва да заглуши критичните мнения и да манипулира дебата в социалните мрежи в своя полза. Двете платформи се опитват да отстранят всички ботове и страници, бълващи държавна пропаганда, но експерти посочват, че е малко вероятно това прочистване да спре целия поток от дезинформации. Казаното дотук, както и разкритията, че Рияд е подкупвал служители на Туитър, за да шпионират в полза на управляващите, показва колко много се страхува режимът от социалните мрежи, които за него са реална заплаха. Една трета от 30-милионното население на Саудитска Арабия използва Туитър, а това превръща тази платформа в най-мощното средство за обществени дебати. Мнозина го използват, за да отправят чрез него призиви за помощ - в опитите си да се откъснат от лапите на режима - като например дисидентките Рахаф Мохамед ал-Кунун, или Маха и Вафа Алсубайе. Други имаха по-малко късмет - саудитската правозащитничка Луджан ал-Хатлул бе задържана, за да не може да избяга в чужбина. Саудитският активист Абдулазиз Алмойяд каза за ДВ, че чрез манипулирането на социалните медии режимът е успял значително да затегне контрола над недоволните в страната и да води психологическа война срещу собствения си народ. Активистът твърди, че се създават подробни профили на всички, които режимът разпознава като дисиденти. А това му дава възможност ефективно да ги обезврежда: \"Можете ли да си представите как се чувства човек, който усеща, че е подслушван или наблюдаван по всяко време - в жилището си, със семейството си и дори в интимния си живот?\", пита Алмойяд. ******", "date": "2019.11.10", "title": "Дългата ръка на Рияд: Саудитска Арабия не се церемони с недоволните"}
{"url": "https://www.24chasa.bg/novini/article/7858253", "text": "Прокуратурата в Италия започва разследване дали от български вецове са източени 40 млн. евро. Това става ясно от публикации в италианската преса. Проверката е след сигнал от българския бизнесмен Желю Ганчев. В началото на тази година той става акционер с 42% в “ПВБ Пауър България”, която оперира 5 веца на р. Искър. Другите съдружници са италианските фирми Finest, Alperia и Dolomiti Energia Holding. Ганчев се натъкнал на смущаваща информация относно финансовите потоци на дружеството. Пред италианската преса той посочва, че въпросните 40 млн. евро са отишли за лично облагодетелстване на граждани на България и Италия. Отклоняването на средствата ставало през годините във връзка със строежа и експлоатацията на “ВЕЦ Своге” АД и “ВЕЦ Марица” ЕООД, собственост на “ПВБ Пауър България”. Имало договори на завишени цени. Ганчев дава пример - фирма “Инжектосонд България” извършила строителни дейности за 12 млн. евро. Парите са платени от “ВЕЦ Своге”, но управителят му получава 1,2 млн. евро, преведени на притежавана от него фирма. Фирма “ФЛИ Баруци Италия”, която извършила монтажни дейности, платила комисиони към фирма на управителя на “ВЕЦ Своге” за над 440 000 евро. “HIS Хидроинженеринг Германия”, която е доставила турбини, платила комисиона над 400 000 евро. За изграждане на централи по проекта “ВЕЦ Марица” били отпуснати като заеми 7,5 млн. евро. Голяма част от тези средства обаче се върнали към собствениците на три италиански дружества. Управителят на “ВЕЦ Своге” също получил част от средствата, твърди Ганчев. Италианските му съдружници отвръщат, че ще направят проверка, но имат съмнения, че Ганчев иска да купи цялата фирма и с твърденията за злоупотреби се опитвал да свали цената.", "date": "2019.11.10", "title": "Разследват в Италия източване на 40 млн. евро от вецове у нас"}
{"url": "https://www.24chasa.bg/novini/article/7858214", "text": "Преди 40 години, учени от 50 държави се събират в Женева да обсъдят това, което тогава се нарича „климатичен проблем с въглеродния двуокис“. По онова време, поради зависимостта от горивата, която стои в основата на петролната криза от 1979 г., те успяват да предскажат, че глобалното затопляне ще се превърне в основен проблем на околната среда, пише Bloomberg. Учените се захващат за работа и успяват да формулират предложения за борба с този проблем, включително и поставят началото на Междуправителствения панел за климатични промени, най-голямата организация обединяваща учени за климата. Целта им била да се заемат с климатичните промени преди да е твърде късно. Но след обещаващото начало, усилията на петролната и другите индустрии, базирани на изкопаеми горива, както и политиците, които поставят икономическия растеж над здравето на планетата, успяват да ги забавят. Сега, четири десетилетия по-късно, по-голяма група от учени повдига друг, много по-спешен проблем – свръхпопулацията, или пренаселеността, информира  Повече от 11 хиляди учени от цял свят призовават да се направи критично важна добавка към стратегията за замяна на изкопаемите горива с възобновяема енергия – и тя е, че има нужда от далеч по-малко хора на планетата. „Ние декларираме, с повече от 11 хиляди подписа, събрани по света, ясно и недвусмислено, че планетата Земя е изправена пред климатична криза, която изисква спешни мерки“, пишат учените в рязко предупреждение, публикувано в списанието BioScience. Докато предупрежденията за последиците от климатичните промени стават вече досадни за обикновения читател, зрител и слушател по света, това последно комюнике представлява изключение, като се имат в предвид данните, които го придружават. Изложени последователно, те показват опустошителната посока, в която се движи здравето на планетата. Консумацията на месо, емисиите на парникови газове, топенето на ледниците, повишаването на нивото на океаните и екстремните климатични явления – всичко това очертава мрачна картина на 40 години пропилени възможности. Учените отправят специални призиви към политиците и държавниците бързо да наложат системни промени в енергийните, хранителните и икономическите политики. Освен това, те отиват и една стъпка напред – в политически опасната тема за контрол над раждаемостта. Тя „трябва да бъде стабилизирана и, в идеалния случай, постепенно намалена – в рамка осигуряваща социален интегритет“, пишат учените. „Ние сме окуражени от настоящото надигане на тревогата“, пише още в писмото.", "date": "2019.11.10", "title": "Учени: Контрол над раждаемостта ще помогне в борбата с климатичните промени"}
{"url": "https://www.24chasa.bg/novini/article/7858224", "text": "До 600 американски военослужещи ще останат в Сирия, заяви председателят на Съвета на началник-щабовете на въоръжените сили на САЩ генерал Марк Мили пред телевизионния оператор ABC. \"По-малко от хиляда, някъде около 500, може би дори 600\", каза Мили, когато бе попитан за броя на американските войски в Сирия, цитиран от БГНЕС. Президентът на САЩ Доналд Тръмп обяви изтеглянето на американските военни от Сирия на фона на операцията на Турция срещу кюрдските сили в североизточната част на страната. В същото време САЩ заявиха, че ще останат в районите за производство на нефт в източната част на страната и ще помогнат на местните кюрди да ги контролират.", "date": "2019.11.10", "title": "До 600 американски военнослужещи остават в Сирия"}
{"url": "https://www.24chasa.bg/novini/article/7858198", "text": "Тази сутрин точно в 9.05 часа местно време сирените в цяла Турция прозвучаха и за броени минути животът в страната замря. Милиони турци в цялата страна, стари и млади, застанаха мирно и в почетно мълчание на улиците, по работните места, в магазините, навсякъде движението спря, с изключение на самолетите и влаковете, а корабите в морето надуха сирените. Десети ноември е паметна дата в историята на Турция. На този ден преди 81 години в 9,05 часа престава да тупти сърцето на основателя на новата, модерна Република Турция Мустафа Кемал Ататюрк, роден през 1881 г. От тогава до сега това е ден на траур за Турция и националните знамена се свеждат наполовина. Телевизионните канали излъчват специални програми. Въпреки че е неучебен ден, в училищата се състояха възпоменателни тържества, в които участваха ученици, учители, родители. В мавзолея гробница на Ататюрк в Анкара президентът Реджеп Тайип Ердоган, лидерите на политическите партии и генералитетът извършиха ритуалното шествие по Лъвския път, както се нарича алеята, отвеждаща до гробницата, поднесоха венци и се поклониха пред паметта на Ататюрк. Хора от цялата страна днес се стичат в двореца Долмабахче в Истанбул. Виждат се хора с насълзени очи, стиснали в ръце червени карамфили, за да ги положат на смъртното ложе на Ататюрк, към когото милиони турци хранят дълбока обич и привързаност, останала непроменена въпреки изминалите години. Ататюрк прекарва последните дни от живота си в красивия дворец Долмабахче край Босфора, бивша резиденция на османските султани. Стаята и леглото са покрити с турското национално знаме, а часовникът край масичката е спрял на 9.05 минути. Мавзолеят гробница в Анкара също прелива от посетители. Заради големия наплив,той ще бъде отворен до полунощ.", "date": "2019.11.10", "title": "В Турция отбелязаха годишнината от смъртта на Ататюрк (Снимки)"}
{"url": "https://www.24chasa.bg/novini/article/7857861", "text": "Скоро ще бъдат оповестени мерки за облекчаване на процедурите, свързани с получаването на българско гражданство и възможност за работа на етнически българи, които живеят в чужбина. Това съобщи във Варна вицепремиерът Марияна Николова, предаде  . „Обсъждаме възможностите за промяна на българското гражданство, както и облекчаване на режима за влизане на работници от трети страни. В момента, в който сме готови, ние ще съобщим какви ще бъдат съответните предимства, които ще дадем. За уседналост говорим, както и за възможности, които да облекчат режима на влизане в Република България“, каза Николова.", "date": "2019.11.10", "title": "Обсъждат се мерки за облекчаване на получаването на гражданство и работа в чужбина"}
{"url": "https://www.24chasa.bg/novini/article/7857893", "text": "Ново изследване навежда на мисълта, че топенето на морския лед в Арктика допринася за разпространението на смъртоносен вирус сред морските бозайници, съобщи ЮПИ. През 2002 г. вирусът на чумата по тюлените Phocine distemper virus зарази и уби хиляди обикновени тюлени в северната част на Атлантическия океан. Две години по-късно учени идентифицираха вируса у северни морски видри в Аляска, предава БТА. Настоящето 15-годишно изследване показва, че променената динамика на топене на леда в региона дава възможност за увеличаване на контактите между арктически и субарктически тюлени, позволявайки вирусът да се разпространи от Атлантическия в Тихия океан. \"Топенето на морския лед кара морските бозайници да търсят нови хабитати - заяви Трейси Голдстийн от Калифорнийския университет в Дейвис. - Тъй като влизат в контакт с други видове животни, се създава възможност да предадат инфекциозни болести с потенциален опустошителен ефект.\" Между 2001 г. и 2016 г. десетки морски бозайници, включително северни морски котки и сивучи от семейство ушати тюлени, северни морски видри, били изследвани за наличие на въпросния вирус. Оказало се, че пиковете в нивата на инфекция през 2003 г. и 2009 г. съответстват на значително намаляване на морския лед в Арктика.", "date": "2019.11.10", "title": "Топенето на арктическия лед ускорява разпространението на смъртоносен вирус сред морските\nбозайници"}
{"url": "https://www.24chasa.bg/novini/article/7857913", "text": "\"Днес ще говорим за една мечта, а това е Западните Балкани на 21 век.\", каза премиерът на Северна Македония Зоран Заев, откривайки пресконференция в Охрид след тристранна среща със сръбския премиер Александър Вучич и албанския премиер Еди Рама, посветена на инициативата \"мини Шенген\" за свободно движение на хора, стоки и капитали в Западните Балкан, съобщи порталът Б92. Заев оцени, че инициативата ще направи Западните Балкани по-добро място, ще подобри условията на живот, ще помогне на младите хора да останат в родните си страни и ще привлече нови инвеститори, границите ще се преминават само с лични карти и страните ще признават взаимно всички документи, предаде БТА. Заев покани и другите страни от западните Балкани да се присъединят към инициативата. Сръбският президент Александър Вучич каза на пресконференцията, че в Западните Балкани трябва да се създаде среда на нормални отношения, а не на конфликти и омраза. \"За Сърбия това е важна инициатива и с гордост мога да кажа, че за кратко време договорихме важни неща за нашите граждани\", каза Вучич. Той обясни, че \"мини Шенген\" не означава формиране на нова Югославия, а процес, който дава възможност за по-добър и качествен живот на хората в региона. Албанският премиер Еди Рама каза, че идеята не е да се поделят Западните Балкани, които и без това са разпокъсани, а да се обединят всички страни от региона. Той подчерта, че инициативата е вътрешно желание на страните участнички, а не резултат от външен натиск или внушение. Рама изрази желание в процеса да се включи и Косово. \"Пет години от началото на Берлинския процес участието на Косово не е поставяно под въпрос\", каза той. Рама се пошегува, че не приема понятието \"мини Шенген\". \"Висок съм 192 сантиметра. Нямам желание да бъда нито миниюгославянин, нито велик албанец, а желая мирен живот за гражданите\", каза албанският премиер. Той съобщи, че следващата среща по инициативата \"мини Шенген\" ще бъде на 21 декември в Дуръс и на нея ще бъде поканен върховният представител на ЕС по външната политика Жозеп Борел.", "date": "2019.11.10", "title": "Вучич: \"Мини Шенген\" не е нова Югославия, а по-добър живот за хората в региона"}
{"url": "https://www.24chasa.bg/novini/article/7857927", "text": "Германската канцлерка Ангела Меркел и външният й министър Хайко Маас отново се разграничиха от мнението на френския президент Еманюел Макрон, че НАТО е в състояние на мозъчна смърт, предаде Франс прес. \"НАТО, Атлантическият алианс е централният стълб на отбраната ни\", увери Меркел в седмичния си подкаст, посветен на 64-ата годишнина на германските въоръжени сили, предава БТА. \"Става обаче все по-ясно, че ние европейците, страните членки на ЕС в НАТО, ще трябва да поемем повече отговорности в бъдеще\", добави Меркел, която днес ще вечеря в Берлин заедно с Макрон и германския президент Франк-Валтер Щайнмайер. \"Това означава, че трябва да подсилим ръководството на европейската част на НАТО. За целта имаме структурното сътрудничество в политиката на отбраната на ЕС (ПЕСКО)\", заяви Меркел. Хайко Маас пък заяви в статия в седмичника \"Шпигел\": \"Искаме и се нуждаем от НАТО.\" \"Ще е грешка да допуснем НАТО да се раздроби. Без САЩ нито Германия, нито Европа са в състояние да се защитят ефикасно\", написа Маас. \"Трябва да си изясним кои са стратегическите цели на НАТО\", заяви френският президент. Ангела Меркел още тогава реагира с думите, че не споделя \"радикалното\" становище на Макрон. \"Не смятам, че такова неуместно мнение е необходимо\", каза тя.", "date": "2019.11.10", "title": "Меркел се разграничи от думите на Макрон: НАТО е централният стълб на отбраната ни"}
{"url": "https://www.24chasa.bg/novini/article/7857455", "text": "Шестима души загинаха, а повече от два милиона други прекараха нощта, сгушени в приюти, докато циклона \"Булбул\" връхлита крайбрежията на Индия и Бангладеш с яростни ветрове и проливни дъждове, съобщава БГНЕС. Циклонът донесе ветрове до 120 км/ч., когато удари в събота, затваряйки пристанища и летища в двете страни. Един човек загина в Индия в събота, след като беше ударен от изкоренено дърво в Колката, докато друг загина при срутване на стена в близкия щат Одиша. Още четирима са убити от паднали дървета в Бангладеш, заявиха местни служители в Службата за управление на бедствия. В крайбрежната Хулна, най-пострадалият район в Бангладеш, дървета се люлееха силно и бяха изтръгнати от земята при жестоките бури, блокирайки пътищата и затруднявайки достъпа до района. Някои ниско разположени части на областта са наводнени, заяви министърът по управление на бедствията Енамур Рахман пред АФП. Властите заявиха, че циклонът отслабва, докато се придвижва към вътрешността. \"Булбул\" удари крайбрежието при Сундарбан - най-голямата мангрова гора в света, която се простира както в Бангладеш, така и в Индия, и е дом на застрашени видове, между които бенгалския тигър и делфините Иравади. Мангровите гори защитиха крайбрежието от пълното въздействие на бурята, каза заместник-шефът на метеорологичната служба в Бангладеш Айеша Хатун. Повече от 2 милиона души в Бангладеш бяха преместени в убежища. Войски бяха изпратени в крайбрежните райони, а десетки хиляди доброволци ходеха от врата до врата и използваха високоговорители, за да подканят хората да се евакуират от селищата. \"Нощувахме с още 400 души\", казва Амбия Бегум, която пристигна в приют в пристанищния град Монгла в събота заедно със семейството си. \"Притеснявам се за добитъка си и за сламения покрив на къщата си. Не бих могла да ги донеса тук. Само Аллах знае какво се случва там\", заяви 30-годишната майка на три деца пред АФП. Около 1 500 туристи бяха заседнали на остров Сейнт Мартин в югоизточната част на Бангладеш, след като водните транспортно услуги бяха отменени. В Индия около 60 000 души бяха евакуирани от домовете си, а полетите в и извън летището в Калката бяха спрени за 12 часа. Ниско разположеното крайбрежие на Бангладеш, където живеят 30 милиона души, и източната част на Индия, редовно са удряни от циклони, които оставят следа от разрушение. Стотици хиляди хора, живеещи около Бенгалския залив, загубиха живота си заради мощните бури през последните десетилетия. Докато честотата и интензивността на бурите се увеличават, отчасти поради климатичните промени, броят на смъртните случаи намалява заради по-бързите евакуации и изграждането на хиляди крайбрежни убежища. Циклонът \"Фани\" беше най-мощната буря, която удари района през годините, убивайки 12 души през месец май.", "date": "2019.11.10", "title": "6 жертви и над 2 млн. евакуирани заради циклона \"Булбул\" (Обновена+снимки)"}
{"url": "https://www.24chasa.bg/novini/article/7857944", "text": "Дори и в неделя се работи усилено по изграждането на АМ \"Хемус\" между Белокопитово и Буховци, за което сърдечно благодарих на строителите. Всеки един от тези хора е мой приятел. За да продължи промяната в България, се полагат много усилия. Заедно постигаме добри резултати, написа Бойко Борисов във фейсбук.", "date": "2019.11.10", "title": "Борисов се срещна с работниците на АМ \"Хемус\" в неделния ден (СНИМКИ)"}
{"url": "https://www.24chasa.bg/novini/article/7857969", "text": "Земетресение с магнитуд 3,4 бе регистрирано в турската столица Анкара днес следобед. Засега няма пострадали или щети, съобщи руското посолство в Турция на страницата си във Фейсбук. \"В Анкара днес в 13:11 ч. местно време бе регистрирано земетресение с мощност 3,4 по скалата на Рихтер. Според местните власти няма пострадали и щети\", се казва в доклада, предава БГНЕС. В края на септември тази година Истанбул бе разтърсен от земетресение с магнитуд 5,9. Тогава според турските власти 34 души са ранени, а 473 сгради са леко повредени.", "date": "2019.11.10", "title": "Земетресение с магнитуд 3,4 в Анкара"}
{"url": "https://www.24chasa.bg/novini/article/7857961", "text": "Боливийският президент Ево Моралес обяви днес, че ще свика нови президентски избори, след като Организацията на американските държави (ОАД) излезе с доклад, че тези от 20 октомври трябва да бъдат анулирани заради нередности, предаде Ройтерс. Лидерът на южноамериканската страна добави, че ще замени членовете на Централната избирателна комисия, която беше подложена на критики след изборите - спечелени от Моралес, че е имало изборни манипулации. Преди това, също днес, ОАД препоръча в Боливия да бъдат произведени нови избори, след като е установила \"сериозни\" нарушения в избирателната система, съобщава БТА. В доклада беше отправена и препоръка новите избори да бъдат организирани от нова избирателна комисия. На изборите през октомври Моралес бе обявен за победител още на първи тур с малко над 10 процента преднина пред останалия на второ място кандидат Карлос Меса, след което заради изборните резултати избухнаха протести.", "date": "2019.11.10", "title": "Президентът на Боливия насрочи нови избори след нестихващите протести (Снимки)"}
{"url": "https://www.24chasa.bg/novini/article/7857990", "text": "Ще се сбогуваме с известния интелектуалец, режисьор, дългогодишен директор на Сатиричния и Народния театър и на Съюза на филмовите дейци Павел Васев в сряда (13.11.) в 11 ч във фоайето на Народния театър, съобщиха от Парламентарната комисия по култура и медии. Последната културна мисия на Васев, защото той приемаше работата си наистина като мисия, беше директор на Българския културен център в Москва. В името на развитието на българо-руските културни взаимоотношения той направи изключителни усилия да има размяна на изложби, филми, спектакли, припомнят хора, работили с него. Наричаха го \"последния софийски бохем\", защото обичаше както изкуството, така и живота и умееше да му се радва, с тъга казват негови приятели, между които и Вежди Рашидов. Той и още няколко човека направиха и невъзможното да помогнат на Павката, изпаднал в кома след инсулт преди почти година в Москва. Беше преместен в столична болница с правителствения фалкон. Семейството разчиташе на българските лекари и те направиха всичко възможно. Сърцето на Павел Васев спря в петък.", "date": "2019.11.10", "title": "Сбогуваме се с Павел Васев в сряда от 11 ч в Народния театър"}
{"url": "https://www.24chasa.bg/novini/article/7857984", "text": " са 47-годишен мъж, който е основният заподозрян за убийството, 19-годишният му син и 38-годишна жена. Тепърва ще се изяснява съпричастността на всеки един към убийството. По време на скандала пострадалият извадил пистолет и стрелял във въздуха, през това време пък опононента му извадил нож и го намушкал в областта на гърдите и корема. Заподозреният за убийството сам се обадил на 112 за помощ. Пристигнала е линейка, която откарала пострадалия в Спешния център, но той починал. Двамата са бизнесмени, убитият стопаниства пункт за спортни залагания, а другият се занимава с частен бизнес. По неофициална информация поводът за кървавата трагедия е неуредени финансови взаимоотношения между жертвата и убиеца.", "date": "2019.11.10", "title": "Двама мъже и жена са задържани за убийството в Кюстендил"}
{"url": "https://www.24chasa.bg/novini/article/7857971", "text": "Петима нелегални мигранти от Куба са били арестувани в Северна Македония на ГКПП Меджитлия на границата с Гърция, предаде агенция Нетпрес. Министерството на вътрешните работи съобщи днес, че кубинците са били арестувани в събота сутринта, след като преминали нелегално границата. Мигрантите са предадени на полицията в Битоля, съобщава БТА.", "date": "2019.11.10", "title": "Нелегални мигранти от Куба бяха арестувани в Северна Македония"}
{"url": "https://www.24chasa.bg/novini/article/7858218", "text": "Инвазивен кардиолог спаси живота на петима пациенти с масивен инфаркт за едно денонощие. Това съобщиха от областната държавна болница в Пазарджик. 38-годишният д-р Владимир Иванов е извършил по спешност коронарна интервенция на приетите в тежко състояние пациенти в рамките на 24 часа. “При спешни ситуации като остър миокарден инфаркт или нестабилна ангина пекторис е важна всяка минута, за да се предотврати голяма некроза и загуба на сърдечна тъкан, като значително се намалява рискът от усложнения и от летален изход”, поясниха от болницата. Кардиологът е извършил по спешност коронарна ангиопластика, или балонна дилатация, с поставянето на стент по минимално инвазивен път на петимата пациенти с остър миокарден инфаркт. Д-р Владимир Иванов ръководи катетеризационната лаборатория към МБАЛ - Пазарджик. Завършил е медицина в Германия, където е защитил специалност по вътрешни болести и кардиология и докторска дисертация. След 15 г. в Германия, миналата година той се връща у нас и по покана на директора на болницата д-р Васил Вълчев започва работа в МБАЛ - Пазарджик.", "date": "2019.11.10", "title": "Кардиолог оперира петима за 24 часа, спаси им живота (Обзор)"}
{"url": "https://www.24chasa.bg/novini/article/7857737", "text": "Нелегалните мигранти имат нов балкански маршрут, алармира Федералната полиция на Германия. Маршрутът минава през Турция, Гърция, Албания, Сърбия, Босна и Херцеговина, Триест-Италия, Франция, Германия. “За сигурни външни граници не може и да става дума”, предупреждава президентът на германската федерална полиция пред в. „Велт ам Зонтаг“. И германското вътрешно министерство гледа “с голяма загриженост” към балканския маршрут Турция – Гърция – Босна. Нелегалната миграция през Турция, Гърция и Балканите нараства. Според вътрешна оценка на германското вътрешно министерство, с която в. “Велт ам Зонтаг” разполага, „всички индикатори за миграция“ като нелегално преминаване на границата и молби за убежище „във всички страни от балканския регион“, в момента са по-високо ниво в сравнение същия период през 2017 и 2018 г. В момента според оценката в Балканския регион има 12 000 мигранти, само в Босна и Херцеговина са 7000. Заради развалянето на времето през следващите месеци се очаква „влошаване на положението с настаняването и положението на бежанците в Босна и Херцеговина“. От началото на годината в тази малка страна са настанени 25 000 бежанци. 18 000 от тях са преминали в други европейски страни. Федералната полиция на Германия е заявила за в. „Велт ам Зонтаг“, че „мигрантите вече използват нова разклонена мрежа от маршрути през страните балканския регион, за да достигнат Централна и Западна Европа“. Централна възлова точка е кантонът Уна и Сана в Босна и Херцеговина“. През т.нар. тънка ивица на Хърватия нелегалната миграция се осъществява предимно в посока Италия и от там в други страни като Германия. Президентът на германската полиция Дитер Роман заявява за в. „Велт ам Зонтаг“: „От времето на Кол и Митеран основите за премахване на контрола на вътрешните граници са сигурните външни граници. Днес не може да се говори за сигурни външни граници“. Според оценката на германското МВР, “степента на нелегалната миграция по така наречения балкански маршрут значително зависи от пристигането (на мигранти) в Гърция”. Ето защо „ние гледаме с голяма загриженост за текущото развитие в Гърция и Турция“. Според вътрешен доклад на Европейската комисия, с който “Велт ам Зонтаг” също разполага, “пристигащите в Гърция продължават да се увеличават”. През настоящата година са пристигнали по суша и море 57 182, което е с 37 процента повече, отколкото през предходната година. 28 952 от тях са били докарани от островите в континенталната част и въпреки това 35 630 повече мигранти се намират в лагерите на островите, след споразумението между ЕС и Турция от пролетта на 2016 г. Като се позовава на кръгове от Министерството на вътрешните работи в. “Велт ам Зонтаг” съобщава, че делегация от експерти от Федералната служба за миграция и бежанци (BAMF) скоро ще пътува до Сараево, за да обсъди “различни начини за подкрепа на Босна и Херцеговина”, предава БГНЕС. Политикът на ХДС Мариан Венд заявява пред “Велт ам Зонтаг”, че натискът по балканския маршрут отново значително се е увеличил поради незаконната миграция през Турция към Гърция. „Ако не искаме да изживеем втора Будапеща, сега трябва да подкрепим Босна и Херцеговина и да се погрижим за мигрантите в техните страни, за да не тръгнат на големи групи отново на север“, заявява Венд.", "date": "2019.11.10", "title": "Нелегалните мигранти вече имат нов балкански маршрут"}
{"url": "https://www.24chasa.bg/novini/article/7857776", "text": "Три сигнала за незаконно прикачване към електрическата мрежа са подали на тел. 112 мобилни групи на „ЧЕЗ Разпределение България“ АД София. В община Бойчиновци са засечени двама мъже и една жена , решили да крадат ток. При проверката се оказало , че 58 -годишен магазинер на бакалията в град Бойчиновци е извършил незаконно прикачване към ел мрежата, неотчитащо се от разположените в електрическото табло електромери. Извършен е оглед на местопроизшествието .Заловени са още - годишен мъж и 37 -годишна жена в опит да крадат ток за домовете си в село Портитовци. И по трите случая са образувани досъдебни производства.", "date": "2019.11.10", "title": "Заловиха трима от община Бойчиновци, прикачили се незаконно към ел. мрежата"}
{"url": "https://www.24chasa.bg/novini/article/7857794", "text": "Председателят на гръцкия парламент съобщи, че служебните коли на депутатите постепенно се заменят със щадящите околната среда електроавтомобили. Първи от новите автомобили получават депутатите, които са от райони със силно замърсяване на въздуха, като област Атика. „Държавната администрация трябва да даде пример и обнови парка си“, коментираха депутати. В същото време правителството активизира програмата по изграждане на станции за зареждане на електромобили, предимно в туристическите райони, където е силно търсенето на коли от този тип. Това става по искане на туристическия бранш, предава  . Използването на електромобили в Гърция все още е в рамките на доброто желание. За една година продажбите са само 50, а общо в страната се движат не повече от 800, съобщават от Центъра за възобновяеми източници. Очаква се правителството да гласува стимули за покупка и използване на електроавтомобилите, но Гърция изостава и в изграждането на зарядни станции.", "date": "2019.11.10", "title": "Заменят служебните коли на гръцките депутати с електромобили"}
{"url": "https://www.24chasa.bg/novini/article/7857812", "text": "Археолози, историци, музейни специалисти и изследователи се събраха през уикенда в Ахтопол на кръгла маса \"Археологически разкопки и проучвания в Странджа и Южното Черноморие\". Срещата се организира за 15-та поредна година от  сдружение \"Черноморска Странджа\" и нейния председател - депутатът инж. Петър Кънев. Събитието се провежда под патронажа на областния управител  Вълчо Чолаков. \"Винаги съм уважавал достойните хора, които правят нещо за обществото, а не само за себе си. Днес съм тук от уважение към Вас, към вашите идеи и това, което правите за Странджа\", каза Чолаков. Сред присъстващите бяха член.-кор. на БАН Иван Гранитски, тракологът Иван Маразов,  проф. дин Станислав Станилов, шефката на НИМ доц. д-р Бони Петрунова, проф. дин Иван Илчев, доц. д-р Георги Мавров, проф. дин Иля Прокопов, проф. дин Калин Порожанов. Новоизбраният кмет на Созопол Тихомир Янакиев, както и кметът на Малко Търново Илиян Янчев и бившият кмет на Ахтопол Бисер Колев, също уважиха събитието. Тържестрен водосвет беше отслужен от Негово Преосвещенство Агатополски Епископ Йеротей, игумен на Поморийския манастир \"Св. Георги Победоносец\". Форумът започна с отдаване на почит на починалия Пламен Крайски, председател на Обществения съвет на сдружението \"Черноморска Странджа\".  \"Събираме се за петнадесети път. С Пламен Крайски избрахме октомврийско-ноемврийските сбирки да бъдат на теми, свързани с културно-историческото наследство на черноморския регион на Странджа. Продължаваме да спазваме тази традиция. Не случайно и днешната тема на докладите е обвързана с археологически проучвания от Странджа и Южното Черноморие\", каза инж. Петър Кънев. По време на форума д-р Калин Димитров разказа за подводните проучвания в устието на река Ропотомо през 2019 година. Археологът Димитър Недев, който е директор на музея в Созопол,  запозна присъстващите с най-новите открития, свързани с градоустройството на Аполония Понтика. Доц. д-р Христо Прешленов представи доклади за изследванията в Месембрия /Несебър и Деултум/Дебелт. За живота в древния пристанищен град, който някога се е издигал на нос Свети Атанас край Бяла, говори доц. д-р Валери Йотов. Д-р Милен Николов изнесе впечатляващи факти за най-новите проучвания в крепостта Русокастро. Майор Дочо Николов, Анелия Николова, доц. д-р Александър Радулов и Людмила Кутиева също бяха сред лекторите на кръглата маса. Водещ на форума бе изтъкнатия учен и познавач на историята д-р Атанас Орачев, председател на Научния съвет на Сдружение \"Черноморска Странджа\".", "date": "2019.11.10", "title": "Изследователи на Странджа и Южното Черноморие докладват в Ахтопол за най-интересните открития"}
{"url": "https://www.24chasa.bg/novini/article/7857495", "text": "Млад шофьор \"кацна\" върху коли, паркирани на бул. „България“ във Велико Търново в нощта срещу неделя. Според очевидци няма сериозно пострадали и ранени при инцидента. Материалните щети от зрелищната каскада са големи, няколко автомобила са потрошени. Една от собственичките качи и снимки от катастрофата в социалните мрежи.  Инцидентът е станал на паркинга, където движението става еднопосочно и платното се разделя от остров. \"Пилотът\" бил около 20-годишен и вероятно е карал с много висока скорост. ", "date": "2019.11.10", "title": "Млад шофьор \"кацна\" с автомобила си върху паркирани коли във Велико Търново"}
{"url": "https://www.24chasa.bg/novini/article/7857557", "text": "Бюджет 2020 е по-добър от този за 2019 година, заяви пред   министърът на икономиката Емил Караниколов. „Чисто икономическите показатели за тази година ни дават спокойствие, че бюджетът ще е изпълним и за следващата година. Една реформа не може да се случи с едни пари и с един бюджет. Когато говорим за реформи, трябва ясно да си отговорим на един въпрос – е ли само държавата и държавните институции тези, които трябва да искат реформи. Когато започнем определени реформи в сектори, много често част от обществото не е съгласно с тези реформи“, каза той в предаването „Неделя 150“ на програма Хоризонт. „Считам, че в бюджета има реформи, има завишение и в приходната, и в разходната част, а и съм сигурен, че ние сме готови да посрещнем това забавяне в икономиката, което се наблюдава в последните няколко месеца“, продължи министърът. Криза няма Към момента не можем да говорим за криза, категоричен е Емил Караниколов. По думите му България може да отговори на всякакви забавяния в икономиката. Наистина имаме балансиран, но работещ бюджет, добави категорично той. Кризата няма да тръгне от България, подчерта още икономическият министър. По думите му в момента несигурността и забавянето идва в голяма степен от геополитическите отношения между глобалните сили, както и от Брекзит. „Икономическите показатели на България се завишиха в последните няколко месеца, българската икономика работи стабилно, но ние сме част от нещо голямо. … При криза основното нещо, което първо ще забележим, което в момента в България не се случва, е да започнат съкращения, т.е. хората да излязат от работа и да се възползват от социалните процедури. Тук имаме буфер. Другото, което държавата трябва да осигури, за да налее свежи пари в икономиката, е примерно пари за инфраструктурни проекти“, коментира Емил Караниколов. Според него с тези механизми държавата и бизнесът добре са си научили урока от кризата през 2008-2013 г. Износът - с рекордни параметри Емил Караниколов отбеляза, че моторът на българската икономика е вътрешното потребление. В страната има сектори, които тръгват напред – например IT-секторът, автомобилният сектор, металургията, отчете той и подчерта: „Износът на България има рекордни параметри. Българските стоки и услуги, освен с качество, печелят вече и с конкурентни цени“. Министърът каза също, че държавните дружества към икономическото министерство се държат изключително добре. „Нашите дружества са на печалба. Работихме само на ишлеме. В момента се забелязва, че България все повече започва да развива повече продукти, да прави повече неща и затова имаме толкова добър износ“. Доходите се увеличават Доходите се увеличават, заяви Емил Караниколов. А за приватизацията в страната той изказа мнение, че всички грешки, които сме можели да допуснем, сме ги допуснали. Инвестициите Трябва да оставим „Фолксваген“ да реши къде ще инвестира в завод, смята министърът. Според него решението им не трябва да е политическо, а чисто на икономическа основа. По думите му се водят много разговори за инвестиции. Според него България има този потенциал: „Разговорите ни с „Фолксваген“ отвориха очите на всички други, че България е на картата“. По думите му в момента се подготвя законодателство за индустриалните зони. Според него за инвеститорите ще стане още по-атрактивно участието в индустриални зони. Той подчерта обаче, че тези зони не са само за чужди инвеститори и се обърна към българския бизнес да се запознае със Закона за насърчаване на инвестициите. В понеделник ще пуснем Закона за горивата към Министерския съвет, отбеляза Караниколов. По думите му тепърва предстоят обществени обсъждания и призова страните да мислят стратегически за бъдещето, а не за конкретни казуси. Образование – бизнес По отношение на връзката образование – бизнес, според Караниколов бизнесът, работещ в България, не чака държавата. Той инвестира в образователни центрове, дуално обучение: „Много важно е, че осигуряваме повече пари за образование. Повечето пари в един сектор, разбира, се не решава проблемът. Но нека погледнем основата – възнагражденията на учителите. Няма как ако нямаме конкуренция там, при хората, които ще учат нашите деца – ако те нямат желание и не са мотивирани да работят, това е първата и основна стъпка. Учителите трябва да са спокойни и да могат да живеят нормален живот“. Работим по изпълнение на управленската програма, каза в заключение министър Караниколов, който е от квотата на партия „Атака“. „Няма напрежение. В кабинета с всички колеги се работи изключително добре“, посочи той.", "date": "2019.11.10", "title": "Емил Караниколов: България може да отговори на всякакви забавяния в икономиката"}
{"url": "https://www.24chasa.bg/novini/article/7857573", "text": "1000 глоба получи жених от село Риш заради младата си булка. Тя всъщност е момиче, ненавършило 16 години и това е престъпеление. От документите в Районния съд във Велики Преслав става ясно, че двамата създали семейство и дори им се родило дете. Магистратите наложили административна санкция глоба, защото младоженецът до момента не е имал други наказания, предава  . 29-годишният мъж и момичето се запознали през февруари 2018 г. в търговищкото село Съединение, където били на гости на роднини. След като се харесали, решили да се съберат и отишли при родителите на мъжа в село Риш. Освен за общото им дете пък женихът имал още две деца - от бивша жена, за които се грижел.", "date": "2019.11.10", "title": "1000 лева глоба за жених в Риш, булката му била непълнолетна"}
{"url": "https://www.24chasa.bg/novini/article/7857503", "text": "44 разрешителни за строеж на жилищни сгради са издали общинските администрации на територията на Великотърновска област през третото тримесечие на 2019 г. Това показват данните на Териториалното статистическо бюро. Разрешителните са за сгради с 87 жилища в тях и с 15 810 кв.м разгъната застроена площ. За същия период са издадени разрешителни и за 38 други сгради – административни, търговски, производствени и др. с 16 884 кв. м РЗП. С близо 70 % са се увеличили издадените разрешителни за строеж на жилищни сгради спрямо предходното тримесечие, докато броят на жилищата в тях и разгънатата им застроена площ намаляват съответно с 22 % и 25 %. При издадените разрешителни за строеж на други сгради е регистрирано нарастване с 23 %, а при общата им застроена площ – с 49 на сто. В сравнение с третото тримесечие на 2018 г. издадените разрешителни за строеж на нови жилищни сгради в областта се увеличават с близо 30 на сто, но жилищата в тях бележат спад с 36 %, а разгънатата им застроена площ – с 10 на сто. При другите видове сгради е регистрирано нарастване както на броя на издадените разрешителни за строеж – с 36 %, така и на общата им застроена площ – с 4 %. През третото тримесечие на 2019 г. в областта е започнал строежът на 27 жилищни сгради с 63 жилища в тях и с 11 029 кв.м обща застроена площ и на 17 други сгради с 5259 кв. м РЗП. Според статистиката,  спрямо предходното тримесечие започнатите нови жилищни сгради се увеличават със 170 %", "date": "2019.11.10", "title": "Отчитат 70% ръст на разрешителните за строеж на жилища във Велико Търново"}
{"url": "https://www.24chasa.bg/novini/article/7857563", "text": "45-годишен мъж е убит в Кюстендил, а трима мъже са в ареста, съобщиха от ОД на МВР-Кюстендил.  Кървавият инцидент станал около полунощ на ул. \"Пролет\" в кв. Герена. Възникнал е скандал между двама мъже, който прераснал във физическа саморазправа. Единият мъж извадил нож и пробол опонента си. Подаден е сигнал на тел. 112 за намерен окървавен мъж в безпомощно състояние. Пристигнала е линейка, която откарала пострадалия в Спешния център, но той починал. По случая са задържани баща, син и техен приятел. Тепърва ще с изяснява съпричастността на всеки един към убийството. По неофициална информация поводът за кървавата трагедия е неуредени финансови взаимоотношения между жертвата и убиеца.", "date": "2019.11.10", "title": "45-годишен мъж убит в Кюстендил, 3-ма в ареста"}
{"url": "https://www.24chasa.bg/novini/article/7857568", "text": "Екип от международни учени, запознати с кулинарната история, хранителната химия и клинописните изследвания, пресъздадоха ястия от най-старите известни рецепти в света, предаде БГНЕС. Инструкциите за агнешка яхния приличат повече на списък на съставките, отколкото на рецепта: „Месото се използва прясно. Варите вода. Добавяте финозърнеста сол, сушени ечемични питки, лук, персийски шалот и мляко. Смачквате и добавяте праз и чесън. ”Но е невъзможно готвачът да разкрие липсващите парчета. Писателят на тази рецепта е мъртъв от около 4000 години”, казват изследователите, съобщава Би Би Си. Екип от международни учени, запознати с кулинарната история, хранителната химия и клинопис (вавилонската система за писане, разработена за първи път от древните шумери от Месопотамия), работи за пресъздаването на това ястие и три други от най-старите известни рецепти в света. Един вид кулинарна археология, която използва таблети от Вавилонската колекция на университета в Йейл, за да придобие по-задълбочено разбиране на тази култура чрез кулинарията. „Това е като опит да реконструирам песен; една единствена бележка може да направи всичко различно.“, каза Гойко Барамович, посочвайки таблетите с размер на меки корици под стъкло в Природонаучния музей на Йейл Пийбоди. Той е експерт по асириология на университета в Харвард и организира екип, който има за задача да върне рецептите към живот. Три от таблетите на Йейл датират от около 1730 г. пр. н.е., а четвъртият е от около 1000 години по-късно. Всички таблети са от Месопотамския регион, който включва Вавилон и Асирия - това, което днес са регионите на Ирак на юг от Багдад и на север от Багдад, включително части от Сирия и Турция. От по-старите три таблета най-интересно е изброяването на съставки, което възлиза на 25 рецепти за яхнии и бульон; другите две, съдържащи допълнителни 10 плюс рецепти, описват по-задълбочено инструкции за готвене и предложения за представяне. Предизвикателството беше да се отделят слоевете на историята, като се запази автентичността на съвременните съставки. \"Те не са много информативни рецепти - може би дълги четири реда - така че правите много предположения\", казва Пия Соренсен, химик от Харвардския университет по храните, който е работил кулинар Патриша Джурадо Гонзалес по усъвършенстването и уточняването на пропорции на съставките, използвайки научен подход. „Всички хранителни материали са еднакви днес и преди 4000 години: парче месо си остава парче месо. От физическа гледна точка процесът е същият. Има наука, която е същата днес, както преди 4000 години“, казва Джурадо Гонзалес. Учените кулинари използват това, което знаят за човешките вкусове, основи за приготвяне, които драстично се променят с течение на времето и това, което те предположиха, може да са правилните пропорции на съставките, за да излязат с най-доброто си предположение за доближаване до автентичните древни рецепти. „Това е идея, която може да се ръководи от това, което работи и днес - ако е твърде течно, ще стане супа. Като разгледаме материалните параметри, можем да увеличим представата си за това какво е - в повечето случаи яхния.”, каза Соренсен. Това, което изследователите разкриха, отчасти показва, че това е еволюцията на агнешката яхния, която все още е разпространена в Ирак, и върви ръка за ръка с поглед назад във времето към „високата кухня на Месопотамия“, която подчертава изискаността на 4000 – годишната рецепта на стари готвачи, каза Агнет Ласен, асоцииран уредник на вавилонската колекция на университета в Йейл.", "date": "2019.11.10", "title": "Разчетоха Вавилонски кулинарни рецепти на 4000 години"}
{"url": "https://www.24chasa.bg/novini/article/7857590", "text": "Иран откри ново петролно находище в югозападната част на страната, със запаси от 53 милиарда барела суров петрол. Това обяви днес иранският президент Хасан Рохани в реч на митинг в град Язд, съобщиха Асошиейтед прес и ТАСС. Рохани уточни, че петролното находище се намира в югозападната провинция Хузестан и е на площ от 2,4 хиляди квадратни километра, предава БТА. Това е второто по големина петролно находище в Иран, след това в Ахваз, със запаси от 65 милиарда барела, отбелязва АП.", "date": "2019.11.10", "title": "Иран откри ново петролно находище в страната, със запаси от над 50 милиарда барела"}
{"url": "https://www.24chasa.bg/novini/article/7857595", "text": "Общо 77 проекта на обща стойност 20,7 млн. евро са финансирани до момента по програма за трансгранично сътрудничество между България и Турция. Управляваната от Министерството на регионалното развитие и благоустройството (МРРБ) програма е с общ бюджет малко над 29,6 млн. евро и подкрепя изпълнението на проекти в областта на околната среда и туризма, съобщиха от МРРБ. Фестивалът \"Цветовете на улицата\" в Ивайловград е сред последните подкрепени проекти. Участниците са рисували по фасади, спирки, улични обекти и други публични места. По този начин са създадени своеобразни \"галерии на открито\". Чрез пленер на художници, върху платна са пресъздадени туристическите ресурси на района. Впоследствие, в България и Турция ще бъдат организирани изложби със създадените произведения. На фестивала в Ивайловград са гостували поп и рап певци, и фолклорни състави от България и Турция. Сред тях са тракийският хор \"Яни Попов\", женски фолклорни групи от с. Свирачи и с. Чамлъджа, Турция, кукерите от квартал \"Лъджа\". Проектът \"Цветовете\" има за цел да популяризира трансграничното културно, историческо и природно наследство в районите на Ивайловград и Кешан/Чамлъджа в Турция, и да насърчава развитието на културния туризъм. Водещ партньор е сдружението \"Гражданска инициатива за обществено развитие и интеграция\". Проектът продължава инициативата \"Пътят на художника\", реализирана в периода 2017-2018 г.", "date": "2019.11.10", "title": "77 проекта за 20,7 млн. евро са финансирани досега при сътрудничество между България и Турция"}
{"url": "https://www.24chasa.bg/novini/article/7857600", "text": "Затворник, осъден за убийство твърди, че трябва да бъде освободен, тъй като е „умрял“ по време на медицинска процедура и така на практика е излежал доживотната си присъда, предава британската медия Sky News. Съдът е отхвърлил иска му, понеже ако мъжът можел да го отправи, то би следвало още да е жив. Бенджамин Шрайбер е осъден на доживотна присъда за убийство през 1997 г. и оттогава е зад решетките. Той твърди, че сърцето му е спряло пет пъти по време на престоя му в болница през 2015 г. По-рано той подписва молба, според която не трябва да бъде реанимиран, ако сърцето му спре. Медицинските служители се обадили на брат му в Тексас, САЩ, който им е казал да дадат на Шрайбер нещо за успокояване на болката, ако той изпитва такава и да изпълнят молбата му, без да се опитват да го спасяват. Докторите в последствие са използвали медикаменти срещу щетите от камъни в бъбреците, предава  . Шрайбер твърди, че е осъден да лежи в затвора до края на живота си, „не плюс един ден“. Той е поискал да бъде освободен през 2018 г., но съда е отхвърлил молбата му. „Шрайбер или е жив, в който случай той трябва да остане в затвора, или мъртъв и в такъв случай неговото искане е съмнително“, се казва в изявлението на съда.", "date": "2019.11.10", "title": "Осъден на доживотен затвор иска на свобода, защото \"умрял\" няколко пъти при медицинска процедура"}
{"url": "https://www.24chasa.bg/novini/article/7857638", "text": "22-годишен френски студент е в критично състояние, след като се самозапали пред столовата на университет в Лион. Младежът споделил във фейсбук часове преди инцидента, че има финансови затруднения. Той обвинява президента Еманюел Макрон, двама от неговите предшественици, крайнодесния лидер Марин Льо Пен, както и ЕС, че са го \"убили\". Пожарникарите заявиха, че момчето е с 90% изгаряния, предаде Би Би Си. Студентът, който учи в Лион, написа във фейсбук, че вече няма сили да се изправи срещу финансовата тежест да живее с 450 евро на месец. \"Нека се борим срещу възхода на фашизма, който единствено ни разделя,... и либерализма, който създава разделения\", пише той. \"Обвинявам Макрон, Франсоа Оланд, Никола Саркози и ЕС, че ме убиват, създавайки несигурност за бъдещето на всички. Освен това обвинявам Льо Пен и редакторите на медии за всяването на страх\", казва в поста си още 22-годишният.", "date": "2019.11.10", "title": "Студент се самозапали заради Макрон, обвинява го за финансовите си проблеми"}
{"url": "https://www.24chasa.bg/novini/article/7857633", "text": "66-годишен мъж от Троян е арестуван в събота по подозрение, че е убил брат си. Задържането е станало в хода на проведени процесуално-следствени мероприятия от криминалисти от РУ-Троян. По-младият мъж и 71-годишният му брат живели заедно в къща в града. Твърди се, че и двамата имали психични заболявания. Вероятният убиец е задържан с прокурорско постановление за срок от 72 часа. По случая е образувано досъдебно производство и работата на полицейските служители продължава под ръководството на Окръжна прокуратура Ловеч.", "date": "2019.11.10", "title": "Задържаха мъж, заподозрян, че е убил брат си в Троян (Обновена)"}
{"url": "https://www.24chasa.bg/novini/article/7857643", "text": "Няма информация за заседнали кораби в началото на българския участък на река Дунав. Затруднено е обаче корабоплаването в почти целия участък на реката заради ниското ниво, коментира за   директорът на Дирекция \"Речен надзор - Лом\" към агенцията \"Морска администрация\" капитан Тони Тодоров: \"Нивото на реката е необичайно ниско за сезона. Корабите пътуват в условия на маловодие. Съобразяват се с дълбочините при критичните места. Има ограничаване в газенето на корабите и натовареността на плавателните съдове. Най-проблемен в българският участък на реката е районът на остров Белене. В нашия участък критично е мястото при село Флорентин и на още няколко места. Едно от тях е при Лом. До миналата седмица имаше заседнал кораб при километър 801, малко преди Дувам мост 2. Част от товара му беше разтоварен и корабът продължи плаването.\" Според кап. Тодоров, маловодието на реката се дължи и на климатичните промени, все по-осезаеми през последните години.", "date": "2019.11.10", "title": "Затруднено е корабоплаването в Дунав заради ниското ниво на реката"}
{"url": "https://www.24chasa.bg/novini/article/7857657", "text": "Над 50% от българските потребители ще пазаруват на Черния петък, който тази година се пада на 29 ноември 2019 г. Това показва проучване на Асоциацията за защита на потребителите. Потребителите трябва да внимават по време на Черния петък, защото тогава се случват най-големите измами и подвеждащи реклами, казва председателят на Асоциацията за защита на потребителите (АЗП) Пейо Майорски, цитиран в прессъобщение. Според него има много фалшиви отстъпки и клиентите трябва да следят цените на продуктите, които искат да закупят, като направят сравнение на продажбите в различните магазини. Дори и предварително да проучват цените и дали реално има намаление. Черният петък тази година е на 29 ноември 2019 г. \"Бъдете внимателни, ако в магазина ви предложат стоков кредит, особено, ако покрай него има още нещо - например, застраховка. Отивате в магазина и там Ви предлагат такъв кредит обикновено с нула процента лихва. Тъй като в подобни случаи печалбата за кредитодателя е с много нисък размер, е възможно да Ви предложат услуги срещу допълнителни такси като застраховки и т.н. Потребителят не е задължен да приеме. Ако приемете заема и решите да го погасите предварително, фирмите за бързи заеми нямат право да събират допълнителни такси, с изключение на договорите, в които е фиксиран лихвеният процент. Може да се предвиди такса до един процент от размера на кредита\", обяснява Майорски. По думите му трябва да се внимава със стоките на кредит, защото накрая потребителят може да се окаже в ръцете на колекторските фирми. След това започва техният тормоз при забавяне или неплащане, допълва той. От Асоциация за защита на потребителите препоръчват да се пазарува от познати онлайн магазини. На линка трябва да има S (https), както и катинарче, което е знак за сигурност. Ако се окаже, че сте пазарували от некоректен търговец, оспорете плащането пред банката. По-добре е да го направите писмено, за да получите и официален отговор. Имайте предвид, че за тази процедура банката може да начисли такса. Не купувайте импулсивно - предварително. Решете какво ви е необходимо или искате, складирайте го във виртуалната си пазарска кошница и изчакайте деня с намаленията. Щом набележите желаните стоки, обиколете магазините (или проверете в съответните сайтове) и вижте цените им преди намаленията. Сметнете дали обявеното намаление е равно на обещания процент. От Асоциацията припомнят, че има 14-дневен период за размисъл, в който може да върнете продукта, купен онлайн. Това важи и ако сте го купили на Черния петък. След като върнете покупката, търговецът е длъжен да ви възстанови заплатената сума в рамките на други 14 дни. Ако техника, купена на Черния петък, се повреди, купувачът има право да поиска от продавача да ги ремонтира. Гаранцията на всяка стока, купена от търговец в ЕС, е до 2 години. Проверете за скрити такси - например за валутен превод, за доставка, за опаковане. Уверете се, че стоките са безопасни - и това важи не само за материала, от който са изработени детските играчки, но и за вашите дрехи или купата за храна на кучето. Прочетете общите условия - важно е да сте наясно със срока за доставка (обикновено заради Черния петък той е по-дълъг от нормалното), както и за условията за връщане на продукта, ако не ви хареса или си промените решението.", "date": "2019.11.10", "title": "Асоциацията за защита на потребителите: Над 50% от българите ще пазаруват на Черния петък"}
{"url": "https://www.24chasa.bg/novini/article/7857670", "text": "Двама сноубордисти са загинали през вчерашния ден по обяд, след като са били затрупани от мощна лавина. Трагичният инцидент е станал в австрийския зимен курорт Зьолден. По информация на местните медии става дума за трима холандци, като само единият от тях е успял да се спаси от връхлитащата го снежна маса. Злополуката се е случила на около 2900 м над морското равнище, предава \"Канал 3\". Издирването на двете жертви продължи близо два часа, в които, освен спасителни екипи, бяха включени и няколко хеликоптера.", "date": "2019.11.10", "title": "Лавина затрупа двама туристи в Австрия"}
{"url": "https://www.24chasa.bg/novini/article/7857673", "text": "Срещата за инициативата \"мини Шенген\" за премахване на пречките за свободно движение на стоки, услуги, капитал и хора между Сърбия, Северна Македония и Албания днес продължава в разширен състав, предаде Танюг. След като сръбският президент Александър Вучич и премиерите на Северна Македония и Албания Зоран Заев и Еди Рама снощи договориха в Охрид конкретни мерки, които да подобрят развитието и привлекателността на трите страни за инвеститори, днес към тях се присъединиха и босненският премиер Денис Звиздич и черногорският министър на икономиката Драгица Секулич, предава БТА. По-късно днес е предвидена и среща на лидерите от Западните Балкани с представители на международни организации и институции, след което те ще съобщят на пресконференция резултатите от срещите в Охрид. Сред мерките, които са договорили снощи Вучич, Заев и Рама, са възможност за пътуване между трите страни само с лична карта, както и взаимно признаване на дипломите за образование и квалификациите, което да осигури свободно движение на работна ръка. За улесняване на движението на стоки е договорено въвеждане на 24-часово работно време на всички инспекционни служби, и главно на фитосанитарните и ветеринарните инспектори, както и обединяване в един пакет на всички документи, необходими за транзит на стоки в рамките на страните членки на инициативата. На днешната среща в Охрид се очаква тези мерки да бъдат включени в конкретен план за действие, който трябва да донесе конкретни резултати до следващата среща от инициативата, предвидена за 21 декември в Албания.", "date": "2019.11.10", "title": "Срещата за \"мини Шенген\" в Охрид в разширен състав"}
{"url": "https://www.24chasa.bg/novini/article/7857684", "text": "Косовският президент Хашим Тачи заяви във Фейсбук, че е отказал да присъства на среща в Охрид за така наречената инициатива \"мини Шенген\" в Западните Балкани, защото \"Косово не желае да замени евроатлантическата си перспектива с каквато и да е регионална инициатива\", предаде Танюг. Тачи посочи, че на първата среща за тази нова регионална инициатива в Нови Сад миналия месец Сърбия \"умишлено е пропуснала Косово\", предава БТА. Според косовския президент инициативата е \"безсмислена\", докато Сърбия и Босна и Херцеговина не признаят Косово. \"Стремим се към преодоляване на сегашните пречки с диалог и международно признаване. Едва след като стане това, можем да бъдем част от такива регионални инициативи като равноправна държава\", написа Тачи. Тачи критикува албанския премиер Еди Рама за неговото участие на срещата на върха в Охрид, където \"Република Косово не е призната\". В Охрид вчера и днес тече среща на лидерите на Сърбия, Северна Македония и Албания по така наречената инициатива \"мини Шенген\" за свободно движение на хора, стоки и капитали в региона. На днешната среща присъстват и представители на Черна гора и Босна и Херцеговина.", "date": "2019.11.10", "title": "Тачи: Косово не желае да замени евроатлантическата си перспектива с каквато и да е регионална инициатива"}
{"url": "https://www.24chasa.bg/novini/article/7857173", "text": "След Втората световна война в Европа няма въобще “преходи към демокрация”. Те просто са два различни типа. и се осъществява в Германия и, макар и с ред уговорки, в Италия. Изцяло под диктата на външни фактори (победителите във войната) и според тяхната воля. И в условията на практически лишените от национален суверенитет победени държави. И с почти разрушени национални стопанства. Следващата вълна на преходите настъпи в средата на 70-те години, когато по този път поеха и Португалия, Испания и Гърция. Но тези преходи вече бяха от  към демокрация, но от лични (а в Гърция – от военен)  Към същия този тип принадлежат и преходите в страните от Централна и Източна Европа от края на 80-те години на миналия век. Просто защото след смъртта на Сталин (1953) и особено след ХХ конгрес на КПСС (1956 г.) СССР прекрати отитите си за налагане върху тях на левия тоталитаризъм от болшевишки тип и те се върнаха към “автохтонните” си по-меки не-демокрации. И започнаха да изграждат “националните” си социализми. Трябваше да спазват само едно условие - и да признават ръководната роля на СССР и КПСС. Така, както го изискваше прословутата доктрина “Брежнев”. Много е важно, когато тръгнеш нанякъде, точно и вярно да определиш не само пътя, който ще следваш, но и изходния си пункт. Или, иначе казано, при преходите от тоталитаризъм към демокрация новата политическа и стопанска система се гради върху развалините на старата.  При тези от авторитаризъм стремежът е да се съхрани всичко добро от старото и към него да се надбави (надгради) още по-доброто от новото. свободни избори Просто защото тя е и морално задължена да съчетае политическите и икономическите реформи, т.е. да осъществи т.нар. паралелен преход. Особено в страните от Централна и Източна Европа, където политическата не-демокрация беше съчетана с командно-административно управление на икономиката. Както и стана в Полша, Чехия, Унгария и, макар и в по-малка степен, в Словакия и Румъния. И както, уви, не се получи у нас. В лицето най-вече на СДС прохождащата българска опозиция проведе през 1990 г. една изключително несръчна предизборна кампания, в която имаше много малко “за” и много повече “против”. Тя пращаше БСП (по онова време с близо 900 000 членове) в Сибир, нейните еколози боядисваха дърветата в синьо, икономистите ѝ плашеха с “шокова терапия” и т.н. Че накрая отказа да подпише и споразумението за ненасилие, предложено от тогавашния президент Петър Младенов.  На свой ред бившите комунисти, вече “чисто нови” социалисти, сръчно се възползваха от всички тези опозиционни гафове. Нещо повече, успяха да вкарат СДС и поне в две яки клопки. Транзитологията сочи, че “новите лица” имат шанс да спечелят само в пропорционални избори. И обратно, при мажоритарни избори електоратът инстинктивно посяга към бюлетината с вече познати му физиономии. Както и стана, с малки изключения. Тя се роди в 40-а аудитория на Софийския университет. Но на дискусиите, организирани от преподаватели историци, присъстваха и юристи, между които и техните тогавашни партиен и комсомолски секретар. Та те я прегърнаха, отнесоха на “Раковски” 134 и станаха с нея едни от знаменосците на СДС. А вече беше почти ясно, че опозицията ще загуби изборите. И че следователно новата конституция ще бъде “комунистическа”. Както и стана. Да, вярно, в нея има и куп хубави неща, облечени в красиви фрази. Има обаче и поне две неща, които де факто спряха реалните процеси на демократизация и на България. Първото беше  от другите две - законодателната и изпълнителната. Второто - практическата невъзможност за сериозна промяна на основния закон от 1991 г.  Преведено на прост език, това ще рече, от една страна, че дали си крадец, мошеник, престъпник и т.н., зависи само и единствено от това доколко си близък със (или щедър към) съдебната система. И, от друга страна, че това изобщо не може да се промени, ако не се промени и основният закон. А той си остава непроменяем без ново Велико събрание. А то пък си остава несвикваемо дори и в най-далечното обозримо бъдеще. Ами, след като си осигуриха спокойни старини, все пак демокрацията означава и редуване на управляващите. Но го сториха с ясното съзнание за неизбежния му управленски провал.  И той не закъсня. Ако и досега ядем вносни пластмасови домати и въобще всякаква друга пластмаса, заслугата е изцяло на “първия СДС”. Но колкото и да е странно, неговите “ликвидационни съвети” в селското спопанство са по-малката беда. По-голямата е, че правителството на СДС противопостави приватизацията на реституцията, докато във всички останали страни в преход втората беше част от първата. У нас обаче се оказа, че двата процеса бяха насилствено разкачени и така между приватизатори и реститути връзката беше фатално прекъсната. В резултат, когато дойде правителството на проф. Беров, и двете групи започнаха да се надпреварват не как да възродят промишлеността, а как коя от тях да окраде повече от нея. И последиците са повече от видни. И още повече печални за българската икономика. При Виденов “бившите” си взеха и банките, които си бяха създали. А Костов им отговори с “работническо-мениджърската приватизация”, която протече под формата “раздай много на другарчетата си”. Е, едни се справиха, други фалираха, трети просто разпродадоха и се изметоха в чужбина. Но като цяло останахме не само без селско стопанство, но и без промишленост. А пък ако някой все още се чуди защо през 2007 г. ни приеха в ЕС, да му обясня – евробюрократите окончателно се убедиха, че в България им се отваря 8-милионен безмитен пазар за техните стоки и услуги. И си го заеха. По сходна логика и американците ни пуснаха в НАТО срещу обещанието, че ще им предоставим безплатни военни бази. Което и се случи... Ами това е то България 30 години след 10 ноември 1989-а. А причините са много прости. Първо, демокрацията се прави от демократи, а не от коалиция между бившите комунисти и новите опортюнисти. И второ, пазарната икономика се гради от почтени хора, а не от мошеници и търчи-лъжи “предприемачи”. Май в България и двете категории са кът.", "date": "2019.11.10", "title": "Грабежът по време на прехода заложен през 1990 г.: БСП вкара СДС в два капана"}
{"url": "https://www.24chasa.bg/novini/article/7857426", "text": "Изпаднала в политическа парализа, Испания отново е призована пред изборните урни, за четвърти път за четири години, в обстановка на криза в Каталуния и очаквания за възход на крайнодясната партия \"Вокс\", предаде Франс прес. Според социологическите проучвания победител ще е водачът на сегашното социалистическо правителство Педро Санчес, който спечели и предишните избори в края на април, но не успя да се договори дори с радикалната левица \"Подемос\" за оставането си на власт, предава БТА. Лидерът на Испанската социалистическа работническа партия (ИСРП) обаче няма да засили позициите си както се надява, за разлика от дясната Народна партия (НП) и най-вече крайнодясната \"Вокс\", отбелязва агенцията. \"Вокс\" може да се превърне в третата политически сила в страната, след като през април влезе в Конгреса на депутатите (долната камара на парламента), при положение, че крайнодесните нямат достъп до властта от края на франкистката диктатура през 1975 г. Ултранационалистическата формация, която проповядва забрана на сепаратистките партии и има много твърда риторика по отношение на имиграцията, се възползва от тревогата, предизвикана от сблъсъците при протестите в Барселона. Протестите избухнаха, след като в средата на октомври бяха произнесени присъдите на каталунските сепаратистки лидери за ролята им в опита да отцепване на Каталуния от Испания през 2017 г. Според допитванията \"Вокс\" може да удвои депутатите си до близо 50 в 350 местната долна камара. За да мобилизира избирателите си, Санчес в последните дни предупреди за възхода на \"Вокс\", която според него представлява онази \"Испания в черно и бяло отпреди 40 години, която никога не бива да се връща\". Днешните избори вероятно няма да сложат край на политическата нестабилност, саботираща четвъртата по големина икономика в еврозоната от 2015 г., когато двупартийният модел НП - ИСРП стана на пух и прах с влизането на \"Подемос\" и либералната партия \"Сиудаданос\" в парламента. Според сондажите нито левият блок (ИСРП, \"Подемос\" и \"Мас Паис\" - отцепници от \"Подемос\"), нито десният (НП, \"Вокс\" и \"Сиудаданос\") ще получи мнозинство. Нов опит за съюз между социалистите и \"Подемос\" изглежда труден, поради силното взаимно недоверие след неуспеха на преговорите помежду им след априлските избори. В краен случай парламентът може да упълномощи Санчес да управлява в малцинство, ако депутатите, главно от Народната партия, гласуват с \"въздържал се\". \"Свобода за политическите затворници\", скандираха хиляди привърженици на независимостта на Каталуня, които се събраха днес в Барселона за митинги и концерти, ден преди общите избори в Исапния, предаде Ройтерс. Акциите бяха организирани от каталунската протестна група \"Демократично цунами\" която е привърженик на ненасилствени действия, за да напомни на испанците за деветимата каталунски сепаратистки лидери, които бяха осъдени на затвор миналия месец. Мерките за сигурност бяха затегнати в някои части на Барселона преди изборите, понеже според правителствени източници имало опасения, че някои от днешните протести може да прераснат в насилие. Мадрид изпрати в региона около 2500 полицаи допълнително, включително части за борба с безредиците, в подкрепа на каталунската регионална полиция. \"Целта е да се гарантира, че всеки ще може да упражни правото си на глас\", заяви представител на националната полиция в Барселона. Румъния гласува днес на първи кръг за избор на президент през следващите пет години - една традиционно оспорвана надпревара, която този път бе засенчена от политическа криза, довела до встъпване в длъжност на правителство на малцинството само преди няколко дни, отбелязва Асошиейтед прес. Социологическите проучвания сочат, че настоящият десноцентристки президент Клаус Йоханис води с около 40 процента, следван от левия кандидат - 55-годишната Виорика Дънчила, която до миналия месец беше премиер на страната, с 15-22 процента, предава БТА. Социалдемократическото правителство на Дънчила беше принудено да се оттегли след вот на недоверие в парламента миналия месец. Йоханис (60 г.) е бивш лидер на Национално-либералната партия, която в понеделник сформира правителство, оглавявано от премиера Лудовик Орбан. Румънците, живеещи в чужбина, могат да гласуват в продължение на три дни - в петък, събота и неделя, докато на територията на Румъния гласуването започва днес. Ако никой от кандидатите не събере над 50 процента, следващият кръг ще бъде на 24 ноември. Общо 14 души претендират за най-високия пост в държавата. Въпреки че няма изпълнителна роля, румънският президент има съществени правомощия при вземането на решения, включително по въпроси, свързани с националната сигурност и външната политика. Той също така може да отхвърля партийни номинации за премиер, както и правителствени предложения за назначения в съдебната система. Други кандидати, които имат шанс да достигнат до втори кръг в надпреварата, са независимият Мирча Дякону, 69-годишен бивш актьор и директор на букурещки театър, и Дан Барна (44 г.), който оглавява третата по големина партия в страната - десноцентристкия Съюз за спасение на Румъния. Около 18,2 милиона души имат право на глас, включително румънците, живеещи в чужбина. Това са най-скъпите избори в историята на Румъния, отбелязва Асошиейтед прес и допълва, че вотът ще струва на румънските данъкоплатци около 35 милиона долара.", "date": "2019.11.10", "title": "Испания гласува днес на четвърти парламентарни\nизбори за 4 години, Румъния избира президент"}
{"url": "https://www.24chasa.bg/novini/article/7857445", "text": "34-годишният Лин Уейчао е управител на куриерска станция в процъфтяващия гр. Гаошан в провинция Фудзиен. Преди 10 години той посещава езиково училище през деня и работи на две места почасово през нощта в Япония. След като получава разрешително за постоянно пребиваване в страната през 2011 г. въпреки съпротивата на майка му, той решава да се върне в родината. Лин отива при родителите си в Япония през 2006 г., след като завършва университет в китайския град Сямън. Подобно на много негови съграждани в Япония той работи в магазини и ресторанти след училище и спи само по два часа на ден, предава  . Той казва, че непрекъснатите тревоги са го накарали да се върне у дома. „По време на престоя ми в Токио бяха построени само две високи сгради. Но всеки път, когато се завръщах в Китай, виждах промени навсякъде. Исках да се върна, защото се опасявах, че един ден ще бъда изоставен.\" Провинция Фудзиен е с вековни традиции в корабоплаването. През вековете местните търговци плават с чай и порцелан по целия свят. 61-годишният Джън Бин е роден в Гуантун. Той получава зелена карта за САЩ през 80-те години. Захваща се с търговия през 2002 г. като внася дребни стоки от китайския гр. Иу. Той е един от многото жители на крайбрежните села на провинция Фудзиен, които търсят по-добър живот в чужбина. След като спестят достатъчно пари те строят показни къщи в родния край, някои от които дори оборудвани с асансьори. Джън разказва, че изселването продължило до началото на 2000 г. Приливът спира, когато се появяват трудности в търговията след началото на финансовата криза през 2008 г. Когато Джън напуска Китай през 1988 г. БВП на глава от населението във Фудзиен е 1 349 юана (193 щатски долара) на глава от населението. През 2018 г. обаче той вече 91 200 юана. „Живеех добре в Америка, но реших да се върна в родината, когато видях повече високи сгради, добре поддържани дървета и растителност и интелигентно облечени хора в родния си град\", разказва Джън. Сега той има свой хотел в Ляндзян. Повече от 300 живеещи в чужбина китайци се завърнаха в Гуантоу от САЩ, казва Лин Дзусюн от асоциацията на завърналите се от чужбина китайци в града. 47-годишният Лу Хун се отказва от зелената карта преди 10 години след като в продължение на две десетилетия държи ресторант в Ню Йорк. Той се завръща в родното си село Фуци и става негов кмет. Лу се посвещава на обновяването на пътищата и сградите. 52-годишният му братовчед Лу Минлун инвестира в развитието на недвижими имоти след завръщането си от САЩ в края на 90-те .„Завърнах се, защото видях възможности в Китай. В момента бизнесът ми се разшири в цялата страна\", казва той. По-младото поколение, живеещи в чужбина, също виждат възможности у дома и развиващ се пазар. С парите, които спечелва в Япония Лин Уейчао започва кариерата си с онлайн магазин, след което придобива регионален франчайз от куриерска компания в родния му град. Той казва, че вместо да търсят богатство в развитите държави, неговите съграждани от крайбрежната провинция Фудзиен предпочитат да инвестират в Африка и Южна Америка, където има повече възможности за бизнес. Статистиките сочат, че реалните изходящи инвестиции от провинцията през 2018 г. са били 2,84 милиарда щатски долара, от които 1,21 милиарда са били инвестирани в страните от инициативата „Един пояс, един път\".", "date": "2019.11.10", "title": "Бързото развитие на Китай привлича живеещите в чужбина китайци да се завърнат у дома"}
{"url": "https://www.24chasa.bg/novini/article/7857429", "text": "Няколко хиляди души протестираха вчера на авеню Паулиста в Сао Пауло срещу решението на Върховния съд да освободи от затвора осъдения за корупция бивш бразилски президент Луиз Инасио Лула да Силва, предаде Франс прес. Подобни протести бяха организирани в над 70 града по призив на организацията Vem Pra Rua (\"Излез на улицата\"), която бе много активна през 2016 г. в протестите, довели до отстраняването на лявата президентка Дилма Русеф, посочна АФП, цитирана от БТА. Скандирайки \"Лула е крадец\", протестиращите в Сао Пауло защитиха министъра на правосъдието Сержио Моро, който беше съдията, пратил Лула в затвора. За привържениците си той олицетворява борбата срещу корупцията в рамките на кампанията \"Автомивка\". \"Имаме доверие на Моро\", гласеше един от плакатите на английски, на който бившият съдия беше изобразен като супергерой, а високоговорители, монтирани на камион, провъзгласяваха: \"Ние сме във война срещу политическата система на безнаказаност\". Лула излезе от затвора, след като излежа 19 месеца, по силата на решение на Върховния съд, забраняващо лишаването от свобода, докато не бъдат изчерпани всички възможности за обжалване. Тази разпоредба ще повлече ревизия на присъдите на близо 5000 затворници, повечето от десницата.", "date": "2019.11.10", "title": "Протести в Бразилия против освобождаването на Лула"}
{"url": "https://www.24chasa.bg/novini/article/7857432", "text": "Британското правителство ще увеличи четири пъти годишната имиграционна квота за сезонни селскостопански работници до 10 000 от догодина, за да се справи с недостига на работна ръка в сектора след Брекзит, съобщи в. \"Сънди телеграф\", цитиран от Ройтерс. Сега Великобритания допуска всяка година 2500 души от страни извън Европейския съюз да работят временно в британски ферми - бройка, която според бранша е прекалено малка, предава БТА. Много други селскостопански работници идват от по-бедни части на ЕС и те засега не подлежат на квота. \"Нашата имиграционна система трябва да отразява нуждите на селскостопанския сектор. Разширяването и продължаването на схемата за сезонните работници ще бъде важна част от това\", каза аграрният министър Тереза Вилиърс за \"Сънди телеграф\". Разширяването ще бъде обявено официално в рамките на кампанията на Консервативната партия за парламентарните избори на 12 декември, уточнява вестникът.", "date": "2019.11.10", "title": "\"Сънди телеграф\": Великобритания увеличава 4 пъти имигрантите за сезонни селскостопански работници"}
{"url": "https://www.24chasa.bg/novini/article/7857437", "text": "Индексът на тържищните цени /ИТЦ/, който отразява цените на хранителните стоки, се повиши тази седмица с 2,9 на сто, до 1.383 пункта, съобщава Държавната комисия по стоковите борси и тържищата /ДКСБТ/. Цената на оранжерийните домати се запази 2,15 лева за килограм, а цената на оранжерийните краставици скочи с 11,5 на сто, до 1,45 лева за килограм. Картофите поскъпват със 3,1 на сто и се продават по 0,67 лева за килограм. Морковите поевтиняват с 2,09 на сто и се търгуват по 0,66 лева за килограм. Зелето поевтинява с 3,3 на сто и се продава по 0,58 лв./кг. Зелените чушки поскъпват с 4,2 на сто и се търгуват по 1,25 лв./кг. Червените чушки се продават средно по 1,60 лева. Ябълките поскъпват с 1,0 на сто, до 0,97 лв./кг. Лимоните поевтиняват с 7,6 процента и се продават по 2,20 лева за килограм. Гроздето поскъпва със 3,3 на сто, до 1,55 лева за килограм. Кравето сирене поевтинява с 0,2 на сто и се търгува по 6,35 лв./кг; кашкавалът, тип \"Витоша\", се купува по 10,76 лв./кг. Олиото поскъпва с 1,0 на сто и се продава по 2,05 лева за литър. Пакетче краве масло от 125 грама се продава по 2,20 лева. Пилешкото замразено месо поскъпва с 1,8 на сто и се търгува по 4,07 лева за килограм на едро в края на седмицата. Захарта се търгува по 1,28 лв./кг. Брашното, тип \"500\", поевтинява с 1,0 на сто, до 0,97 лева/кг. Цената на ориза се повишава с 2,1 на сто, до 1,94 лева за килограм. Яйцата се продават средно по 0,20 лева за брой.", "date": "2019.11.10", "title": "Краставиците поскъпнаха с 11,5%, картофите с 3,1%"}
{"url": "https://www.24chasa.bg/novini/article/7857442", "text": "Австралийските пожарникари се опитват да овладеят над 70 пожара, които днес продължиха да горят в източния щат Нови Южен Уелс, а прогнозите са за влошаване на обстановката във вторник, предаде Ройтерс. В евакуационен център в град Тарий днес премиерът Скот Морисън похвали работата на пожарникарите и доброволците и говори за предизвикателствата, които предстоят заради продължителната суша и силните ветрове, предава БТА. Вторник се очертава още по-труден, каза Морисън на пресконференция, излъчена на живо по телевизията. \"И то не само за Нови Южен Уелс, подобни условия ще има и в Западна Австралия\", добави той. Около половината от над 70-те пожара в Нови Южен Уелс още не са потушени, а на север - в Куинсланд, горят още около 50. Хиляди жители на щата са евакуирани, а властите предупреждават за повишен риск в сряда. Не се очакват значителни валежи поне до края на годината, а може би и в началото на следващата година, заяви началникът на пожарните и спешни служби на Куинсланд комисар Майк Уасинг на пресконференция днес.", "date": "2019.11.10", "title": "Над 70 пожара продължават да горят в Австралия"}
{"url": "https://www.24chasa.bg/novini/article/7857468", "text": "Има тенденция да се избягват дизелови автомобили, но причината не е екологичност, а икономичност. „Има много по-внимателно търсене на автомобили, особено когато се отнася до дизела. Бензиновия автомобил може да се направи да се кара на газ. В масовия случай в България търсим най-икономичното, защото доходите определят цената на колата, която купуваме“, каза изпълнителната директорка на Асоциация на вносителите на автомобили Цветелина Цанева по Нова тв. Въпреки тенденциите да се избягват дизеловите коли, по статистика в България са регистрирани 320 хил. автомобила, като от тях 185 хил. са дизелови. Над 60% от колите у нас обаче са над 20-годишни, а хората от по-малките градове, не могат да си позволят да не ползват личен автомобил, за да ходят на работа. „Това, което в София имаме като градския транспорт е абсолютен лукс. Тук постоянно се обновява автопарка на автобусите, но в провинцията не стоят така нещата и за да ходят на работа хората имат нужда от автомобил“, казва още Цветелина Цанева.", "date": "2019.11.10", "title": "Автомобилните вносители: Търсим най-икономичното, а не най-екологичното"}
{"url": "https://www.24chasa.bg/novini/article/7857472", "text": "Днес отбелязваме 30 години от падането на комунизма у нас. След 33-годишно управление на 10 ноември 1989 г. на пленум на Централния комитет на БКП Тодор Живков е освободен от поста генерален секретар на партията. Искането за оставка е организирано от члена на Политбюро Петър Младенов и кандидат-члена Андрей Луканов. Живков е принуден да подаде оставката си, след като това предложение е подкрепено и от най-близкото му обкръжение. На негово място е утвърден Петър Младенов, предава  . Със свалянето му от власт започват политическите промени в България и преходът на страната към демокрация и пазарна икономика.", "date": "2019.11.10", "title": "Отбелязваме 30 години от падането на комунизма у нас"}
{"url": "https://www.24chasa.bg/novini/article/7857475", "text": "В България от години се отчита глад за кадри в медицината. Най-критична е ситуацията при медицинските сестри, които за последните 20 г. са се стопили с 15 хил. През 1999 г. те са били 45 252, а през 2018 г. са 30 585 души. В борбата за кадри вече се включва болница за женско здраве, която учи деца как се поставя инжекция и как се прави хирургичен шев, разказва Нова тв. Фондация „Майки за донорство“ се е заела с тази образователна кауза, с което да привлече младите към професиите в медицината. Вече 200 ученици са се записали да посетят уроците по здравни грижи, а именно медицински сестри, анестезиолози, хирурзи и акушерки запознават децата с професиите си. Според здравното министерство броят на завършилите медицина се е увеличил. За последните 2 г. между 800 и 850 души са дипломираните медици. Това би било достатъчно да се покрият нуждите на системата, ако младите лекари не напускаха страната. Неравномерно е разпределението, казват от Лекарския съюз у нас. Между 2014 и 2017 г. броят на лекарите до 30-годишна възраст се е увеличил близо 3 пъти, но по-голямата част от тях се е концентрирала в големите градове, така малките населени места остават без здравни грижи.", "date": "2019.11.10", "title": "Медицинските сестри у нас са с 15 хил. по-малко за последните 20 г."}
{"url": "https://www.24chasa.bg/novini/article/7857476", "text": "\"Преди 30 години България пое с ентусиазъм по нов път. Надеждата за по-добър живот обаче се сблъска с дълбоки обществено-икономически сътресения, за които българите платиха висока цена. Грабителската приватизация, пренаписването на историята, обезличаването на българската култура и традиции са част от явленията, които ни тласнаха към материална и духовна бедност\". Така започва публикация на президента Румен Радев във фейсбук по случай навършването на 30 години от падането на комунизма у нас. Вижте какво още пише: \"Осъзнахме, че промяната е труден процес, а не еднократен акт. Резултатите от дългия път към демокрация и пазарна икономика все още будят повече тревога, отколкото успокоение. България направи своя важен геополитически избор, но не успя да изгради трайни основи за върховенство на закона, разделение на властите и свобода на словото. Затова и днес политическите констатации продължават да се разминават с реалността на мнозинството граждани. Бедността, безнаказаните корупция и престъпност и ниското качество на обществените услуги продължават да прогонват младите и отнемат от бъдещето ни. Необходимо е да търсим решения, адекватни на съвременните реалности. През последните години израснаха поколения, които не се вълнуват от стари идеологеми. Нашите деца изискват да говорим за бъдещето. Да погледнем в утрешния ден с техните очи. Ако искаме България да се превърне в нормална европейска държава – с висок стандарт, качество на живот и сигурност, трябва да гарантираме необратимост на демократичните процеси, върховенство на закона, прозрачност и ефективност на институциите, изграждане на нова политическа култура и формиране на свободно и овластено гражданско общество. Реалната промяна, която да осмисли живота и да даде перспектива на всеки български гражданин, зависи от всички нас. Отстояването на демокрацията изисква ежедневна воля срещу всеки опит за подмяна. Изисква да отхвърлим апатията и отчуждението, които откъсват хората от собствената им държава и оставят малцина да решават на тъмно нейното бъдеще. Няма сила, която да устои на сплотения около каузата да възроди държавата си и да отстоява достойнството си български народ\".", "date": "2019.11.10", "title": "Румен Радев: Преди 30 години България пое с ентусиазъм по нов път"}
{"url": "https://www.24chasa.bg/novini/article/7857482", "text": "\"Не смятам, че трябва да бъдем толкова остри и толкова сърдити за това, което се случва и се прави. Прогнозата, която съм дал 2 седмици преди изборната кампания за местните избори, се препокри 100%. ГЕРБ е печелившият в тези избори, но със сериозно отстъпление от областните центрове, защото 6 са загубени. БСП има съответният прираст, който те констатираха и той е факт. И ДПС бяха най-организираната партия, която си провеждаше изборите в смесените региони\" Така председателят на Евро-антлантическия център за сигурност Цветан Цветанов коментира резултатите от местните избори пред Би Ти Ви. \"Има определен страх в партията (ГЕРБ) и не всеки може да изрази своето мнение. Когато няма диалог, се получават такива резултати. Страх от различното мнение, което можеш да дадеш пред Изпълнителната комисия или пред хората, които взимат решения. Смятам, че премиерът не трябва да се сърди, когато чува различни мнения. Аз искам да му помогна в тази посока, защото бива подвеждан от това, което му се съобщава\", обясни той. \"В София е с минус 3 общински съветници, но ГЕРБ се явиха със СДС. Много е важно да погледнеш тежестта на всеки един мандат, защото в областните центрове ГЕРБ прави отстъпление с минус 42 общински съветника. В София тежестта на един мандат е 4800 гласоподаватели\", каза още бившият зам.-председател на ГЕРБ. \"В София ние правим отстъпление с 80 000 гласа. Не може да се сърдиш на тези хора, които - не че харесват Мая Манолова - това е една много силна аларма, която трябва да свири в ГЕРБ, защото това е отрицателен вот. Ако имаше друг кандидат на балотажа, нещата можеха да бъдат много по-различни. Защото много хора не излязоха да гласуват, защото нямаше за кого да гласуват. Не можем да виним столичани за това, което се случи. Ние трябва да търсим грешките в себе си. Аз това, което направих, е да подам оставката като зам.-председател на партията и да напусна парламента поради обективни причини. Но това е формалният повод, който беше намерен, има и други причини, които ме мотивираха да го направя. Но аз все още съм редови член на партията и смятам, че една демократична партия трябва да има дебат\", добави Цветанов. \"Аз съм убеден, че ако премиерът даде възможност реалните членове да говорят там, където са констатирали това, което е като слабост, мисля, че нещата ще бъдат много по-добри и няма да бъде така подвеждан. Защото тук не трябва да се сърдим на премиера. На него му се дават едни цифри, дават му се едни резултати и той казва \"Ами те са повече\", коментира той. \"Аз в момента говоря с болка, но трябва да говоря много смирено. Аз не съм отстранен, сам си тръгнах. Аз бях човекът, който през всичките тези месеци съм успокоявал членове, които или искаха да си тръгнат, или искаха да участват като независими кандидати в общинския съвет\", каза Цветанов. По негови думи той не си е позволил приятелски огън или игра срещу ГЕРБ на изборите. \"По-добре да потърсиш къде е грешката и да обединим усилията си. И това беше моята роля в структурите\". добави Цветанов. \"50-годишнина на Атанас Камбитов, която беше преди 2 години. Трябва да ви кажа, че това, което видях на този клип, нямам спомен да съм го видял с очите си. Всички бяхме на дансинга всички гости. Мисля, че всеки трябва под една или друга форма да празнува в много тесен приятелски кръг и смятам, че не трябва това да го възприемаме като нещо лошо. Да, действително в Благоевград не очаквах да има такъв резултат\", коментира той появилия се клип в интернет с него и Атанас Камбитов. \"За мен един човек, който има семейство, той значи, че има някакво чувство за отговорност - никога няма да има арогантно поведение и да уронва престижа на общината или партията. Подготовката за едни бъдещи местни избори започва от момента, в който приключат сегашните. Отсега да говорим какво ще стане след 4 години, смятам, че е малко несериозно. За мен основният критерий трябва да бъде дали един човек има качества да изпълнява тази функция. Ако има доверие един кмет, може да бъде и повече мандати\", допълни той. \"И в Чикаго, и във Вашингтон имах и чисто служебни ангажименти с дейността ми като работещ в една фирма, която е свързана с двама от най-успелите българи в Чикаго. Работя към тяхната компания. Добре за страната ни е, че премиерът ще отиде във Вашингтон. Това е признание за политическите решения, които взехме във връзка с модернизацията на българската армия - закупуването на Ф-16. Мисля, че трябва да се говори за енергийната диверсификация, защото в момента това е една от темите, която е актуална, както за ЕС, така и за САЩ. Смятам, че премиерът трябва да бъде максимално добре подготвен. Трябва да си очертаем правилната политика за диверсификацията\", каза още Цветанов. \"Това са поредните спекулации, които слушам през последните няколко месеца\" - така коментира той слухове, че е бил в САЩ, за да сондира мнения за бъдеща негова партия. На въпрос как е разбрал на 10 ноември 1989 г., че Тодор Живков е паднал, той отговори: \"Със съпругата ми бяхме на кино и след това имахме възможност да отидем в едно малко ресторантче, където всички шушукаха само това. Дори сервитьорите просто съобщаваха новината. Но всички говореха много тихо, защото почти никой не вярваше, че това се е случило. Ние повярвахме, защото много се говореше, а никога не се позволяваше това нещо да си го помисли човек. Аз мисля, че това, което се направи тогава, беше едно добро начало. Но за голямо съжаление това начало продължи прекалено дълго време\".", "date": "2019.11.10", "title": "Цветанов: Премиерът не трябва да се сърди, аз искам да му помогна"}
{"url": "https://www.24chasa.bg/novini/article/7857450", "text": "Предполага се, че роботите ще поемат 45% от производствените работи през 2020 г., което ще утрои сегашните количества, базирайки се на технологичния пробив и по-силното сътрудничество с чужбина, заявиха експерти на Световната среща на върха за сензорни технологии. Около 13 технологии, като облачни мрежи, интернет на нещата и изкуствен интелект, ще помогнат за ускоряването на пълната дигитализация на производствения сектор, каза Чън Сянли, член на Националната академия по инженеринг на САЩ по време на откриването на срещата в гр. Джънджоу, провинция Хънан, предава  . Над 150 компании и научноизследователски институти от страната и чужбина, сред които Siemens, Microsoft, и Китайската национална петролна корпорация, представиха най-новите си постижения в иновациите на изкуствения интелект, промишлените роботи и сензорни приложения. В ерата на информацията сензорите играят важна роля за насърчаването на индустриалната трансформация, модерната отбрана и по-добрия живот. Интелигентните сензори са важна част от технологиите за отбрана като дронове, ракети, военни превозни средства, особено системите за вътрешна и външна сигурност, твърдят китайските експерти. Производството на индустриални роботи в Китай достигна 148 000 броя през 2018 г., което е 38% от общия им брой в света. Прогнозите на Международната федерация по роботика са до 2021 г. роботите в Китай да бъдат повече от 130 на 10 000 души.", "date": "2019.11.10", "title": "Роботите ще утроят производството през 2020 г."}
{"url": "https://www.24chasa.bg/novini/article/7857504", "text": "Хиляди японци, размахващи националния флаг, приветстваха днес новия си император Нарухито и императрица Масако, на тържествен автомобилен парад в Токио по случай възкачването му на трона, съобщиха Франс прес и ТАСС. Парадът първоначално беше насрочен на 22 октомври, но бе отложен заради тайфуна Хагибис, който няколко дни преди това уби над 80 души и причини огромни щети, предава БТА. Кортежът потегли от двореца към резиденцията Акасака в 15.00 часа местно време /06.00 по Гринуич/ по маршрут с дължина 4,6 километра. Начело се движеше открит черен седан Toyota Century с императорската двойка, следван от близо 30 автомобила с представители на правителството, включително премиера Шиндзо Абе, съпроводени от 18 мотоциклета и полицейски коли. Нарухито беше в черен фрак и носеше ордена на Хризантемата. Масако беше облечена в дълга бяла рокля и носеше диадема, наследена от предишната императрица Мичико. Новият император на Япония се възкачи на престола на 1 май, след като 85-годишният му баща абдикира заради преклонната си възраст. Церемонията по интронизацията на 126-ия император на най-старата наследствена монархия в света, която според историци датира от 1500 години, се състоя на 22 октомври в императорския дворец в Токио.", "date": "2019.11.10", "title": "С тържествен парад приветстваха новия японски император в Токио"}
{"url": "https://www.24chasa.bg/novini/article/7857509", "text": "\"Преди тридесет години на този ден новините валяха една след друга дори в родилния дом, където очаквах дъщеря си и се опитвах да си представя какво бъдеще я чака. Повечето си разменяхме от уста на уста, слуховете се множаха. Берлинската стена се сриваше, само след няколко часа щяхме да видим онези кадри по телевизията, на които Тодор Живков гледаше неразбиращо от президиума, докато обявяваха оставката му. Малко преди това същият беше призовал да „се снишим“ докато светът ври и кипи, сега гледаше онемял как най-близката му гвардия се отрича от него, за да запази собствената си власт. После дойде касетата на Евгени Михайлов с „танковете“, после дойдоха студентските стачки, после дойдоха раздадените куфарчета и назначените милионери, бандитската приватизация, хиперинфлацията, надеждата с Петър Стоянов на балкона на Президентството, шансът за членство в НАТО и ЕС, тежките преговори и самото членство в НАТО и ЕС\". Така започна публикацията си във фейсбук председателят на Народното събрание Цвета Караянчева по случай 30-ата годишнина от падането на комунистическия режим в България. Вижте какво още пише: \"Преди тридесет години на тази дата всеки от нас мечтаеше. Аз мечтаех за себе си, за любимите си ,за новородената Калина. Днес правим равносметка доколко са се сбъднали мечтите ни. Разбира се, че не са се сбъднали толкова, колкото ни се иска. Преди тридесет години имаше хора, дето ни обещаваха реки от мед и мляко и пропускаха онази част за личната отговорност, нуждата от труд и предприемчивост, колко крехка е младата демокрация и колко пъти ще се опитат да ни излъжат. Днес сме по-предпазливи, искам да вярвам, че сме станали по-отговорни. Реки от мед и масло има само в приказките, но винаги ще има нужда да сме нащрек срещу лъжите и фалшивите обещания. И дано за тридесет години да сме осъзнали, че в тази игра няма на кой друг да разчитаме, освен на себе си, мила моя Калина, мили мои внуци. Времената се променят непрекъснато, нека да внимаваме за посоката\".", "date": "2019.11.10", "title": "Караянчева: Преди тридесет години на този ден новините валяха една след друга дори в родилния дом"}
{"url": "https://www.24chasa.bg/novini/article/7857533", "text": "\"Последните 30 години са най-хубавото нещо, което се е случило на страната ни в новата ни история\". Това каза премиерът Бойко Борисов по повод 30-ата годишнина от падането на комунистическия режим у нас. \"С много работа и усилия днес България е различна и тук се живее много по-добре. По време на Прехода преминахме през редица трудности - хиперинфлация, масови фалити на банки, пенсии и заплати по няколко долара, опашки пред магазините, празни щандове, блокиране на цялата държава, безнадеждност. Днес това са спомени от миналото. България е член на НАТО и на ЕС, пътуваме свободно по света, БВП бележи ръст всяка година, а безработицата е на историческо рекордно ниско ниво. Извървяхме дълъг път и днес България се развива. Най-важното днес е, че резултатите се постигат с работа и зависят от всеки един от нас\", написа той във фейсбук.", "date": "2019.11.10", "title": "Борисов: С много работа и усилия днес България е различна и тук се живее много по-добре (Видео)"}
{"url": "https://www.24chasa.bg/novini/article/7857690", "text": "Президентът на САЩ Доналд Тръмп би искал да връчи на Конан, кучето участвало в акцията, в която беше убит лидерът на „Ислямска държава“ Абу Бакр Ал-Багдади един от най-престижните ордени в американската армия, пише вестник \"Ню Йорк пост\". Белият дом разучава процедурата по връчването на ордена „Пурпурно сърце“, който по принцип може да бъде присъден само на хора, предава  . „Президентът има желание да почете това куче. Те уточняват детайлите“, заяви източник на вестника. Той допълни през смях, че подобен ход ще му набави електорат от „любителите на животни“, макар самият Тръмп всъщност да е един от малкото ръководители на Белия дом, който няма куче. Тръмп е заинтригуван от историческата възможност да даде на белгийската овчарка медал и не би се посвенил да му връчи орден, който се присъжда само на хора, казва още източникът. По-рано президентът загатна, че може да се състои церемония с кучето Конър в Белия дом в свое съобщение в „Туитър“. Източници във Вашингтон не потвърдиха, но и не отрекоха информацията президентът да обмисля да връчи медал на кучето. Според правилата на министерството на отбраната, в момента кучетата, които помагат на войските на САЩ, не могат да получават военни отличия. Подобна регулация съществува от 1943 г., когато орден за заслуги получава кучето Чипс през Втората световна война. По-късно обаче е решено, че връчването на медали на животни е проява на неуважение към войниците носители на военни отличия.", "date": "2019.11.10", "title": "\"Ню Йорк пост\": Тръмп иска да връчи орден на кучето, участвало в операцията срещу Багдади"}
{"url": "https://www.24chasa.bg/novini/article/7857699", "text": "Изказването на Владислав Горанов, според мен, беше провокирано от изказвания на кметове и то най-вече на кметове на големи градове, кметове на ГЕРБ, които в предизборната кампания дадоха обещания за намаляване на местните данъци, заяви Менда Стоянова – член на изпълнителната комисия на ГЕРБ и председател на парламентарната комисия по бюджет и финанси. В началото на декември може да имаме бюджет на държавата за 2020 година, заяви пред   тя. „Убедена съм, че коалицията ще подкрепи бюджета за 2020 година, а това ни е достатъчно, за да имаме мнозинство на първо четене“, каза още и продължи: „На второ четене, когато ще има различни предложения, ще трябва отново да ги обсъждаме едно по едно и да търсим консенсус, който да е рамките на параметрите на програмата на правителството“. Според Менда Стоянова „Бюджет 2020 наистина отговаря на определението „повече от същото“. „Политиката, която се води от правителството на ГЕРБ, е политиката на неговата предизборна програма и тази на коалицията на правителството. Нормално е тя да се надгражда с приоритетите, които са предварително обявени за всяка следваща бюджетна година“, каза тя. И наблегна на някои макропоказатели, които вървят в предвидената посока: „На първо място увеличението на брутния вътрешен продукт (БВП) – това всъщност е ръстът на икономиката, като за 2020 г. очакваме 126-127 млрд. БВП. В нашата прогноза в правителствената програма доста по-скромно бяхме заложили достигане на ниво от 115 млрд. в края на периода, т.е. 2021 година. За следващата година отново се предвижда ръст от 3,3%, който за мен е добър на фона на предвижданията за различните европейски държави, за средноевропейското ниво на икономиката и на световното такова. Едновременно с това изпълнихме поставената си бюджетна цел за балансиран бюджет. Предвиждаме за следващата година бюджетът да бъде с нулево бюджетно салдо и така да продължи през следващите години“. Стоянова подчерта също, че нашият дълг години наред е един от най-ниските в Европа, като той продължава да намалява като процент от БВП. За 2020 г. се очаква той да достигне 19,8%. Тя отбеляза още ниската безработица, която за следващата година се предвижда да бъде от 4%, както и ръстът в приходната част на бюджета. Политика по доходите Всичко това дава основание да има и продължаване на заделяне на средства за приоритетните политики на правителството, заяви Менда Стоянова и посочи, че една от тях е политиката по доходите: „Една от ограничените мерки, които правителството може да вземе и го прави, това е минималната работна заплата. Това е единият лост, с който се работи. Другият – това са доходите в бюджетния сектор, където за поредна година се предвижда увеличение с 10% на средствата за работна заплата. Става въпрос за ръст в средствата за работна заплата. Този ръст също е натиск върху реалния бизнес. Той не би следвало да направи повишение под 10%, за да не загуби част от своя квалифициран персонал“. Без промени в данъчната политика До края на нашия мандат данъчната политика няма да се промени, декларира депутатът от ГЕРБ. От партията очакват сблъсък с левицата по този въпрос. За пенсиите, където също очакват различни позиции с БСП, Менда Стоянова каза: „Пенсиите могат да се повишават единствено и само, ако имаме повишение на осигурителния доход. Ако тези вноски нямат ръст, няма източник, по който пенсиите да се вдигат. В противен случай пенсионната система няма как да издържи. Приходите в пенсионната система и сега са недостатъчни. Ако увеличим разхода, това означава, че трябва да вземем от други източници на приходи – от данъците, което от своя страна означава неизпълнение на други разходни политики на държавата, а именно политиката по доходите, образование, отбрана, здравеопазване. За тези сфери ние предвиждаме сериозен ръст. Не можем да зарежем тези останали политики и да насочим изцяло и единствено приходите и разходите към увеличаване на пенсиите“. Буфер в нулевия дефицит Нулевият дефицит е буфер, категорична е още Стоянова и обясни: „Ако се случат някакви апокалиптични предсказания – някакъв срив в икономиката и оттам на приходите, винаги можем с един малък дефицит да изпълним онези разходни политики, които са заложени и които хората очакват“. Очакванията за намаляване на данъци и увеличаване на инвестиционна програма не могат да кореспондират едно с друго, каза Менда Стоянова относно обещанията на някои от кандидатите за кметове, които са били ГЕРБ. „Всички кметове искат от централната власт да получат помощ за инвестиционната си програма, без да поемат отговорността за събираемостта на собствените си приходи. Едновременно с това отново възникна идеята да се преотстъпи част от централния данък върху общия доход на съответните общини, които с този данък биха подпомогнали своите политики, т.е. отново да се гледа към приходите в централния бюджет, без всеки един от тях да даде реална оценка на приходите си в местния бюджет“.", "date": "2019.11.10", "title": "Менда Стоянова: В началото на декември може да имаме бюджет на държавата за 2020 година"}
{"url": "https://www.24chasa.bg/novini/article/7857712", "text": "Албанският премиер Еди рама остана верен на стила си, като се появи с тъмен костюм и черни маратонки на снощната среща със сръбския президент Александър Вучич и премиера на Северна Македония Зоран Заев в Охрид, съобщава македонското електронно издание Експрес, помествайки и снимка от срещата. Еди Рама често е критикуван за стила си на срещите с колегите на високо равнище, където често се появява с костюм и маратонки, предава БТА. На местните избори в Албания на 30 юни той отиде да гласува, облечен в сако с кърпичка в джоба, свободно падаща бяла риза и бермуди в комбинация с чорапи до коленете и черни обувки. В Охрид вчера и днес се провежда среща за така наречената инициатива \"мини Шенген\" за свободно движение на хора, стоки и капитали в Западните Балкани.", "date": "2019.11.10", "title": "Еди Рама се появи на срещата в Охрид с маратонки и тъмен костюм"}
{"url": "https://www.24chasa.bg/novini/article/7857715", "text": "Германия и Европа имат нужда от помощта на САЩ и НАТО в областта на отбраната и провеждането на външна политика и политика на сигурност без сътрудничество с Вашингтон и Алианса би било безотговорно, заяви германският външен министър Хайко Маас, предава TACC, като се позовава на статия, публикувана от берлинското издание Der Spiegel. “За Германия е ясно, че би било грешка, ако започнем да подкопаваме НАТО. Без САЩ нито Германия, нито Европа са в състояние ефективно да се защитят\", каза министърът. Той твърди, че нарушенията на Русия на Договора за ликвидирането на ракетите със среден обсег само подчертават това, предава  . „Провеждането на външна политика и политика на сигурност без Вашингтон би било безотговорно, разделянето на европейската и американската сигурност е опасно\", заяви още Маас. \"Още дълги години ще имаме нужда от НАТО. Тя символизира разпределението на (отговорностите), международното сътрудничество, многостранността\", каза той. Според него една силна и суверенна Европа трябва да бъде част от Алианса и не трябва да се разглежда като заместител на НАТО. Маас също потвърди своята подкрепа за създаването на Европейски съвет за сигурност. „Нуждаем се от такъв орган като място, където европейците ще обединят усилията си в областта на външната политика и политиката за безопасност“, твърди германският министър. „Обединеното кралство трябва да участва в това, дори ако напусне Европейския съюз“, добави той. Изказванията му идват малко след думите на френския президент Еманюел Макрон, който осъди НАТО и заяви, че Алиансът е загубил координация и се намира в състояние на „мозъчна смърт. Той отбеляза също, че Европа трябва да започне да мисли за себе си като за независима геополитическа сила, в противен случай тя „няма да контролира съдбата си“.", "date": "2019.11.10", "title": "Хайко Маас: Германия и Европа имат нужда от помощта на САЩ и НАТО"}
{"url": "https://www.24chasa.bg/novini/article/7857781", "text": "Пътническият влак София-Пловдив предстоя три часа край Вакарел заради авария, предава  . По информация на БДЖ, се е повредила една от новите мотриси. От компанията не са успели да осигурят автобуси на пътниците. Заради аварията влакът, който тръгна отново преди около 2 часа, ще пристигне в Пловдив със 166 минути закъснение.", "date": "2019.11.10", "title": "Авария забави влака София-Пловдив с близо 3 часа"}
{"url": "https://www.24chasa.bg/novini/article/7857730", "text": "Правозащитната организация \"Амнести интернешънъл\" призова незабавно да бъде сложен край на \"касапницата\" в Ирак, предаде Асошиейтед прес. \"Иракското правителство има задължението да защитава правото на живот на народа си, както и правото на хората да се събират на публични места и да изразяват мнението си. Тази касапница трябва да спре веднага, а отговорните за нея трябва да бъдат изправени пред правосъдието\", заяви Хеба Морайеф, директор на \"Амнести интернешънъл\" за Близкия изток и Северна Африка, предава БТА. Днес иракските сили за сигурност разположиха бетонови заграждения в центъра на Багдад, за да попречат на движението на протестиращите, ден, след като със сила разчистиха от демонстранти три моста, които се бяха превърнали в едни от горещите точки на протестите. При тази операция на силите за сигурност бяха убити шестима антиправителствени демонстранти, а над 100 бяха ранени. Откакто протестите в Ирак започнаха преди месец, над 260 протестиращи бяха убити от силите за сигурност, които използваха бойни патрони, гумени куршуми и сълзотворен газ, за да разпръскват протестите, припомня Асошиейтед прес. Говорител на иракската Висша комисия за правата на човека заяви днес, че съпроводените от насилие и безредици протести са отнели живота на над 300 души, а около 15 000 са ранени, съобщи телевизия \"Ал Арабия\", цитирана от ТАСС. От началото на октомври Ирак е обхванат от улични протести, които преминаха в две вълни. Основно те са съсредоточени в Багдад и богатия на петрол Юг, отбелязва ДПА. Демонстрантите протестират срещу корупцията, липсата на работни места и лошия достъп до електричество и чиста вода. Те поискаха и оставка на правителството, разпускане на парламента и реформиране на политическата система, съществуваща в сегашния си вид, откакто през 2003 г. беше извършено оглавеното от САЩ нахлуване в Ирак.", "date": "2019.11.10", "title": "\"Амнести\": Незабавно да се сложи край на касапницата в Ирак"}
{"url": "https://www.24chasa.bg/novini/article/7857733", "text": "Във Фейсбук съществува група \"Албанки за женитба\", която е всъщност агенция, посредничеща за запознанства и сключване на бракове, пише сръбският в. \"Курир\". Мотивът на албанките да се оженят в друга страна, е бягство от бедността, а най-честият мотив на сръбските ергени да вземат булка от Албания е, че албанките са възпитани в патриархален дух и са \"робини на дома\", казват от агенцията, чиято централа е в Босна и Херцеговина, предава БТА. Досега с помощта на агенцията са сключени 82 брака, от които 46 със сърби, а останалите - с хървати, босненци и македонци. Осемдесет процента от клиентите от Сърбия са от селските среди, а фактът, че нито един от сключените благодарение на агенцията бракове не е разтрогнат, показва, че и клиентите, и техните съпруги албанки са доволни. В Сърбия от тези бракове засега има родени 4 деца, казват от агенцията. Най-често клиентите отиват в Албания и сами си избират жена, с която агенцията е сключила договор да им намери съпруг. Това е по-евтиният вариант и струва около 1000 евро. Има и друга възможност - агенцията да заведе кандидат-младоженката в дома на клиента, където тя да живее пробно 10 дни. Цената за този вариант е 2000 евро.", "date": "2019.11.10", "title": "Агенция урежда бракове на албанки с мъже от Балканите"}
{"url": "https://www.24chasa.bg/novini/article/7857851", "text": "Иранската държавна телевизия съобщи, че е започнал строежът на втори реактор за производство на ядрена енергия в иранската АЕЦ \"Бушехр\", предадоха Асошиейтед прес и ТАСС. Днес властите, в присъствието на журналисти, започнаха да изливат бетон в основите на реактора в АЕЦ \"Бушехр\", намираща се на около 700 км южно от иранската столица Техеран, предава БТА. \"Бушехр\" разчита на 4,5 процента обогатен уран, който Иран произвежда в нарушение на ядреното споразумение от 2015 г., отбелязва Асошиейтед прес. Първият реактор на АЕЦ \"Бушехр\" беше въведен в експлоатация през 2011 г. с помощта на Русия. По подобен начин и новият реактор ще бъде построен с руска помощ.", "date": "2019.11.10", "title": "Иран започна строителството на втори реактор в АЕЦ в Бушехр"}
