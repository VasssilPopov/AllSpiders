{"url": "https://www.24chasa.bg/novini/article/6815254", "text": "Открадната в Ню Йорк преди 30 години картина на Марк Шагал ще бъде върната на наследниците на собствениците ѝ. Творбата се издирва от 1988 г., когато екип от изключителни крадци на предмети на изкуството, свързани с българската организирана престъпност, обират от апартамент в Манхатън ценни предмети на стойност $ 750 000, пише в. “Ню Йорк таймс”. В ръцете на престъпниците попадат и Хопър, както и множество безценни антики от Перу и Коста Рика, бижута и дори килими. Експерти посочват, че стойността на плячката в днешно време надминава двойно оценката от края на 80-те години. Платното “Отело и Дездемона”, нарисувано с маслени бои в Париж през 1911 г., било купено през 20-те години на миналия век от семейство Ърнест и Роуз Хелър, които днес не са между живите. Те я окачили на стена в апартамента си в Манхатън. Когато през 1988 г. се върнало от ваканция, семейство Хелър установява, че домът им е обран, а ценните творби липсват. Адвокатът на собствениците казва, че обраният апартамент навремето бил нещо като салон, където художници и музиканти, включително и самият Шагал се срещали. Разследването установява, че обирът е извършен от работници, които имали достъп до жилището им. Оттогава престъплението остава неразкрито, не са направени никакви арести и никоя от творбите не се е появявала на бял свят - до тази седмица. В четвъртък сутринта федерални прокурори от Вашингтон написаха нареждане картината да се върне на наследниците на собствениците ѝ. Творбата е открита главно защото един от съучастниците - неизлечимо болен мъж на 72 г., който бил свързан с българската организирана престъпност, искал обяснява Марк Хес от отдела за кражби на предмети на изкуството към ФБР. След обира крадците поверяват картината на мъжа в Мериленд ( 72-годишния разкаял се), който твърдял, че познава потенциален купувач. Продажбата обаче не била осъществена и нарисуваната от Шагал картина останала на таван в Мериленд. Следва опит за продажбата ѝ на галерист във Вашингтон, който обаче се усъмнил и предупредил полицията. Мистерията около уникалния обир все още не е разкрита, тъй като самоличността на другите двама крадци още не се знае, няма никакви следи и от останалата част от откраднатото.", "date": "2018.04.13", "title": "BG връзка с кражбата на картина на Марк Шагал, открита след 30 години"}
{"url": "https://www.24chasa.bg/novini/article/6815194", "text": "Подсъдим за свиреп побой над племенник на бивш депутат, който изчезна преди края на делото в Софийския градски съд, е избягал в Турция. 32-годишният Иво Тилков излязъл на 5 ноември м.г. през едно от ГКПП-тата ни с Турция 5 дни преди заседание по делото. Както “24 часа” писа, Тилков е оставил прощално писмо до родителите си, в което казвал: “Не ме търсете и не се притеснявайте”. Тилков, Джоно Младенов и Момчил Милчов са подсъдими за това, че на 9 ноември 2013 г. опитали да убият с метална палка и ритници българския турчин Георги Димитров-Метин, племенник на бившия депутат от ДПС Щерю Щерев. Кървавата баня се разигра на столичната ул. “Пиротска”. Според разследването Метин е пребит по погрешка, тъй като заприличал на биячите си на бежанец. Преди да изчезне, Тилков бил на свобода срещу 5000 лв. гаранция. Нямал е и забрана да напуска страната. Съдия Димитрина Ангелова му налага мярката на 14 март т.г., след като го обявява за издирване. Заради Тилков със забрана да пътуват в чужбина са и другите 2-ма подсъдими. На Милчов обаче е отменена от апелативния съд.", "date": "2018.04.13", "title": "Избягалият подсъдим за побой на племенник на депутат духнал в Турция"}
{"url": "https://www.24chasa.bg/novini/article/6815272", "text": ". 43 млрд. евро са необходимите инвестиции за изграждане на железопътните коридори в Западните Балкани. Това са “Ориент/Източно-Средиземноморски”, “Средиземноморски” и “Рейнско-Дунавски”. Това заяви зам.-министърът на транспорта Велик Занчев, който откри среща за развитието на жп транспорта в България и Западните Балкани. Първоначално прогнозната сума беше 31,7 млрд. евро, но министерството на транспорта поиска проекти и индикативна стойност от страните в Западните Балкани. Така сумата стигнала 43 млрд. евро. Планираните инвестиции до 2030 г. за жп линии по трите коридора са около 8 млрд. евро. За България са необходими над 6 млрд. само за коридор “Ориент/Източно-Средиземноморски”. 2,3 млрд. евро са за линията Видин - София, а още 800 млн. евро за Радомир - Кулата, допълни Галина Василева, ръководител на Упрявляващия орган на ОП “Транспорт”. “България в момента е почти изолирана от Западните Балкани”, коментира тя. За връзката ни със Сърбия - линията София - Драгоман, са необходими 125 млн. евро, а за София - Гюешево, която ни свързва с Македония - 840 млн. От юни 2019 г. се въвежда евросертификати за влаковете и жп мрежите. Те ще се издават единствено от Агенцията за железопътен транспорт на ЕС. Тя ще определя кои превозни средства са съвместими и достатъчно сигурни. По този начин ще се въведе и ясна структура относно таксите. Ще бъде въведено и обслужване на едно гише. До 16 юни догодина България ще приеме промени в националното си законодателство, за да приеме директивите. Те са част от 4-тия железопътен пакет.", "date": "2018.04.13", "title": "43 млрд. евро за релси на Западните Балкани"}
{"url": "https://www.24chasa.bg/novini/article/6815568", "text": "Организацията за сигурност и сътрудничество в Европа (ОССЕ) отправи критики към огласено днес решение на съд в Русия да бъде блокиран достъпът до популярната платформа за размяна на съобщения Telegram Messenger, предаде ДПА. Това блокиране \"възпрепятства важната роля на интернет като посредник, способстващ за упражняване на правото на свобода на изразяване\", каза в изявление говорителят на ОССЕ Арлем Дезир. По думите му Telegram е станал \"важен канал за разпространяването на информация на различни медии\". Дезир призова руските власти \"да преразгледат тази рестриктивна мярка и да прокламират една свободна, независима и разнообразна информационна среда\", предава БТА. По-рано днес московски съд постанови, че достъпът до Telegram в Русия трябва да бъде блокиран, защото платформата не разрешава правителствен контрол върху личните съобщения. Руската Федерална служба за сигурност (ФСС) настоява да разполага с достъп до съобщенията с мотива, че платформата се използва за организирането на терористични нападения. Властите в Русия твърдят, че приложението Telegram е използвано при планирането на бомбената атаката в метрото на Санкт Петербург преди година, съобщи ДПА. \"Репортери без граници\" също осъди решението на съда в московския район Тагански за блокирането на Telegram Messenger, предаде ТАСС. Според Йохан Бир, шеф на бюрото за ИЗточна Европа и Централана Азия към международната журналистическа организация, това е \"нов удар по свободата на словото в Русия\". Тази платформа за размяна на съобщения бе \"необходим инструмент за работата на журналистите\", се казва в изявлението на Бир. ТАСС отбеляза, че съдебното решение е по иск от 6 април на Роскомнадзор - руския регулатор на телекомуникациите. Администраторите на Telegram Messenger са обяснили, че искането на ФСС за достъп до съобщенията в платформата е технически неизпълнимо, защото ключовете за дешифриране се съхраняват в устройствата на потребителите. Telegram е основана от руския предприемач Павел Дуров, който е създател и на популярната в Русия социална мрежа ВКонтакте, припомни ДПА.", "date": "2018.04.13", "title": "Руски съд блокира популярна платформа за съобщения"}
{"url": "https://www.24chasa.bg/novini/article/6815107", "text": "Аплодисменти, букети и просълзен Веселин Маринов. Това обаче е началото на тъжен разказ. Текст за последната среща на Веселин Маринов и музикалния му баща Тончо Русев. А щом ковчегът потегли от зала “България” към църквата “Свети Седмочисленици”, певецът не успя да овладее емоциите си и избухна в плач. Стотици певци, политици, артисти, близки и роднини на големия композитор Тончо Русев се стекоха към залата, за да си вземат последно сбогом с него. Искра Радева, Вежди Рашидов, Димитър Главчев, Десислава Атанасова, Мая Нешкова, Емил Табаков, Христо Кидиков, Развигор Попов, Хайгашод Агасян и много други бяха само част от тях. Веселин Маринов пристигна първи в залата и стоя до ковчега на Тончо Русев заедно със семейството му до последно. Певецът приемаше композитора като свой баща и не можеше да скрие сълзите си. Както в. “24 часа” писа, певецът изгуби двамата си бащи - и родния, и музикалния, в рамките само на няколко часа. Тончо Русев е автор на над 100 песни в репертоара на Маринов, сред които са и най-големите му хитове. Отиде си голям човек, чието място никой не може да запълни. Това казваха всички певци, политици, артисти, близки и роднини на големия композитор Тончо Русев. “Има нещо много символично. Точно преди 40 години в зала “България” представихме песента “Може би” с група “Сигнал”. Точно 40 години по-късно, за наше съжаление, тук го изпращаме към вечния му дом.” Това каза Йордан Караджов на поклонение пред паметта на композитора Тончо Русев вчера. Фронтменът на група “Сигнал” каза също, че заедно на прекрасната българска музика. “И за съжаление, никой повече няма да повтори това, което той направи през живота си. Вечна му памет”, допълни Караджов. “Един ангел си отиде вкъщи. Тончо беше изключителен човек и музикант. За това говори и това, което остана. А Тончо остана във вечността”, каза Орлин Горанов. Развигор Попов бе сред дългогодишните приятели на Тончо Русев: “Аз бях един от първите хора, които аранжираха първите му песни още в самото начало, когато той беше тромпетист в “Балкантон”. И правеше опити да пише песни по настояване на Йосиф Цанков, който беше главен редактор и много искаше всички останали колеги да пишат песни”, каза Развигор Попов. През годините приятелството им с Тончо Русев било скрепено от още общи песни. Една от тях е “Птица сред път”, която веднага станала хит на националното радио. “След това, когато работех с Мими  , имахме много хубави срещи по повод песните ни и особено “Труден характер” по текст на Деляна Йорданова, която беше един от шлагерите на Тончо”, допълни Попов и каза, че Русев бил от малкото композитори, които обръщали внимание на текста. А тя. “Той търсеше адрес на песента”, уточнява музикантът. “България губи безкрайно много днес. България обикновено губи. Уж не е падало нито едно наше знаме във войните, а губим хора”, заяви Михаил Белчев на влизане в зала “България”. Съпругата му - Кристина Белчева, допълни, че той не може да бъде забравен с песните, които са в бита и душите на хората”. “Няма български певец от златното поколение, пък и в по-ново време, който да не е пял негова песен. Той имаше една благородна мания всички певци да пеят неговите песни. Аз казвам “евала” на това нещо. И успяваше”, заяви Панайот Панайотов. Да се простят с големия композитор, дойдоха Вежди Рашидов и депутатката Десислава Атанасова. На влизане в зала “България” бившият министър на културата каза: “Снощи гледах един филм - просто един мозък не може да поеме как човек може да направи толкова много хитове. Нека да гледаме по-весело, защото това е човек, който е създал едни от най-красивите песни. Те винаги носят свежест и радост за човека. И ги тананикаме. Аз предлагам на този ден, като се прощаваме с този великан, да си оставим тананикането и да продължим да тананикаме неговите песни. Това е може би най-хубавото, което ще направим за него. Да носим в паметта си звуците, които той ни е оставил. Светла му памет.” Венци и цветя бяха пратени от министър-председателя Бойко Борисов, Министерството на културата, Димитър Николов, кмета на община Бургас, кметицата на София Йорданка Фандъкова, Софийската филхармония и др. Изненадващо пристигна и с надпис “Почивай в мир”. През последните години двамата с Тончо Русев имаха конфликт, макар композиторът приживе да казваше, че не е обиден на естрадната певица и въпреки различията в характерите им няма да ѝ забрани да изпълнява най-големите си хитове като “Не всичко е пари, приятелю”, “Танго със спомена” и др. Час по-късно започна и второ поклонение - в столичния храм “Свети Седмочисленици”, където бе отслужено и опело.", "date": "2018.04.13", "title": "Лили Иванова каза “Сбогом!” на Тончо Русев  с бели кали (Обзор)"}
{"url": "https://www.24chasa.bg/novini/article/6815587", "text": "Ливанската радикална групировка \"Хизбула\" смята за малко вероятно сирийската криза да доведе до военен конфликт между САЩ и Русия, но според нейния лидер е много по-възможно да се стигне до \"пряка битка\" между Иран и Израел, съобщи Ройтерс. \"Изключваме, че ситуацията се развива към директен американско-руски сблъсък или мащабно състояние на война\", каза вторият в йерархията на \"Хизбула\" шейх Наим Касем. Но според него нещата зависят от поведението на президента на САЩ Доналд Тръмп и израелския премиер Бенямин Нетаняху, предава БТА. \"Условията не сочат към тотална война, освен ако Тръмп и Нетаняху не се побъркат напълно\", каза шейхът в интервю за ливанския вестник \"Джумхурия\", публикувано днес. На въпрос дали конфликтът може да се разпространи и в Ливан Касем отговаря: \"Ако атаката срещу Сирия е със силно ограничен обхват, то се очаква, че реакциите на засегнатите страни в Сирия да бъдат обвързани със сирийската арена\". По-късно през деня обаче лидерът на проиранската групировка шейх Хасан Насралла заяви, че предполагаемият ракетен удар на Израел по военна база в Сирия, в който са загинали ирански военни, е засилил вероятността от иранско-израелски конфликт. \"Те извършиха много безразсъден акт и изложиха себе си на пряка битка с Иран\", каза Насралла в реч, излъчена по телевизията. Добре въоръжената шиитска групировка Хизбула, която е подкрепяна от Техеран, е важен военен съюзник на сирийския президент Башар ал Асад в продължаващата вече седем години гражданска война в Сирия, припомни Ройтерс.", "date": "2018.04.13", "title": "\"Хизбула\" омаловажи риска от \"тотална война\" заради сирийската риза"}
{"url": "https://www.24chasa.bg/novini/article/6815336", "text": "Германският вътрешен министър Хорст Зеехофер е поискал разрешение от ЕС да бъде удължен граничният контрол на германско-австрийската граница, предаде ДПА. “Силно се надявам, че това искане на Германия, продиктувано от политиката за сигурност, ще бъде удовлетворено”, каза Зеехофер в Париж след среща с френския си колега Жерар Колон. Канцлерката Ангела Меркел подкрепи през март запазването на граничния контрол, чийто срок ще изтича на 12 май. Страните от Шенгенското пространство могат да извършват контрол по вътрешните граници на ЕС само когато има сериозна заплаха за вътрешната сигурност. Берлин въведе граничния контрол през септември 2015 г. заради масирания приток на бежанци, влизащи от Австрия. Проверките се правят по трансграничните магистрали и на различни места по границата. “Бихме предпочели да има охрана на външните граници на ЕС, така че да не се налагат проверки по вътрешните граници”, каза Зеехофер. Според него обаче засега не е гарантирана достатъчна охрана по външните граници.", "date": "2018.04.13", "title": "Германия удължава контрола на границата  с Австрия"}
{"url": "https://www.24chasa.bg/novini/article/6815608", "text": "Сигнал за изоставен куфар на ул. \"Ген. Гурко\" близо до МВР, полицията е отцепила района от бул. \"Васил Левски\" до ул. \"Г. С. Раковски\". Екипи на МВР и ДОТИ работят по случая, съобщава  .                                                                                                                                                                                                                                                                                                                       ", "date": "2018.04.13", "title": "Изоставен куфар до сградата на МВР в София, проверяват го"}
{"url": "https://www.24chasa.bg/novini/article/6815243", "text": "Да бъде създадена регионална авиокомпания, която да свързва балканските държави. Тази идея обявиха премиерът Бойко Борисов и председателстващият съвета на министрите на Босна и Херцеговина Денис Звиздич след разговорите им в София. Борисов обясни, че е възложил на министъра на транспорта да разгледа темата за обща компания, която първоначално да обслужва полети между 4-5 държави в региона, които нямат свои въздушни превозвачи. По другите инфраструктурни проекти - магистрали и жп пътища, се работи, всяка държава трябва да положи усилия да завърши своите участъци, заяви Борисов. “Важно е да дадем реална перспектива на страните от Балканите за присъединяване към ЕС”, каза още българският премиер. “Босна и Херцеговина е изпълнила всички изисквания на ЕК и очаква до края на годината да получи статут на кандидат-член на ЕС и да започне преговорите за членство”, заяви пък Денис Звиздич.", "date": "2018.04.13", "title": "Борисов и Босна с нова идея: обща авиокомпания за Балканите (Обзор)"}
{"url": "https://www.24chasa.bg/novini/article/6815464", "text": "Малко след 19 ч. лек автомобил „Пежо“ се обърна по таван на Цариградско шосе в София, малко след кръговата детелина с бул. Г. М. Димитров в посока Плиска, съобщава  . Пострадалият шофьор е 50-годишен мъж. Откаран е с гръдна травма в „Св. Анна“.", "date": "2018.04.13", "title": "Кола се обърна по таван на \"Цариградско шосе\" в София, мъж е ранен"}
{"url": "https://www.24chasa.bg/novini/article/6815452", "text": "19-годишен младеж от Поморие е бил измъчван от арестуваните днес в Поморие петима млади мъже. Момчето е било държано в плен,  завързано със свински опашки, разкриха осведомени. Късно тази вечер потърпевшият ученик е бил разпитан в Областната дирекция на МВР в Бургас. В момента работата по разкриване престъпната дейност на задържаните, сред които е и шуреят на несебърския бос Митьо Очите Христос Янулис, продължава. Закопчаните поморийци се разследват за наркоразпространение и оказване на натиск на дилъри. Има вероятност срещу петимата или част от тях да бъдат повдигнати обвинения за организирана престъпна група и разследването да бъде поето от спецпрокуратурата.", "date": "2018.04.13", "title": "Задържаните в Поморие измъчвали ученик, вързали го със свински опашки"}
{"url": "https://www.24chasa.bg/novini/article/6815483", "text": "Експертите от Организацията за забрана на химическите оръжия (ОЗХО) ще започнат работата си след няколко часа. Това заяви днес сирийският посланик в ООН Башар Джаафари на заседание на Съвета за сигурност, свикано от Русия, предаде ТАСС. Той декларира, че сирийските власти са готови да предоставят на инспекторите \"всички необходими условия\", за да може да работят \"прозрачно\". По думите на посланика поканата към експертите от ОЗХО е свидетелство, че Дамаск \"вярва в дипломатическите усилия\" и не се опасява от разследването. \"Същевременно решително осъждаме това, че три страни членки на Съвета за сигурност на ООН ни заплашват с употреба на сила в нарушение на член 1 от Устава на ООН\", добави Джаафари по адрес на Великобритания, САЩ и Франция, предава БТА. Той подчерта, че ако тези държави нападнат Сирия, то страната ще се възползва от правото си да се защити съгласно член 51 от Устава на ООН. \"Това не е заплаха, това е обещание\", каза Башар Джаафари пред Съвета за сигурност.", "date": "2018.04.13", "title": "Организацията за забрана на химически оръжия започва проверки в Сирия след няколко часа"}
{"url": "https://www.24chasa.bg/novini/article/6815385", "text": "Албанската полиция залови при две отделни операции 612 килограма марихуана, предаде агенция МИА. В крайбрежния град Кавая са открити 562 килограма марихуана, скрита в автомобил, който бил натоварен на камион на службата за пътна помощ. При операцията е арестуван един човек, а други трима се издирват, предава БТА. При втори случай полицията е заловила 50 килограма марихуана и е арестувала няколко души в град Фиер. От началото на годината албанската, гръцката и италианската полиция са заловили около 20 тона марихуана, произведена в Албания.", "date": "2018.04.13", "title": "Албанската полиция залови над 600 килограма марихуана"}
{"url": "https://www.24chasa.bg/novini/article/6815296", "text": "Инвалидите с тежки увреждания няма да останат без право на придружител. За това се споразумяха здравното министерство и представителите на организациите на хора с увреждания на среща в петък. Лекарите ще продължат да дават процент инвалидност за второ, трето и всяко заболяване на пациента, но само ако то е оценено на над 50% нетрудоспособност. “Когато едно лице има заболяване с най-голям процент 80, но има и други тежки заболявания, които са над 50% увреденост, ще има право заболяванията да се събират, за да получи право на придружител и пълен размер на пенсията”, заяви здравният министър Кирил Ананиев. При необходимост от изписване на помощни средства като инвалидни колички, протези, патерици или др., те да бъдат записвани в ТЕЛК-а, за да се избегне допълнителното ходене по лекарски комисии. Тази идея също е била обсъдена, каза Адриана Стоименова, зам.-председател на Националния съвет за интеграция на хората с увреждания. Организациите поискаха и сравнителен анализ с разликите между старата и новата наредба, т.е. за направените корекции в групите заболявания и процентите срещу всяко заболяване. До 23 април новият вариант на наредбата за медицинската експертиза ще бъде качен за обществено обсъждане. Всички промени ще бъдат обсъдени в рамките на две седмици, преди новата наредба да се внесе пак в Министерския съвет. “Диалогът е възстановен. Наредбата, изготвена от Министерството на здравеопазването, е много добра. Когато направим промените, тя ще стане още по-добра”, заяви вицепремиерът Валери Симеонов. Междувременно от Асоциацията на индустриалния капитал в България се обявиха против изтеглянето на норедбата за медицинската експертиза, което бе наредено от премиера Бойко Борисов. Вариантът не е бил най-добрият, но е нужна стъпка, написа бизнесът в писмо до министър-председателя.", "date": "2018.04.13", "title": "Събирането на болести за ТЕЛК остава, ако втората носи над 50%"}
{"url": "https://www.24chasa.bg/novini/article/6815496", "text": "Кадри от охранителните камери на Централния софийски затвор показват дръзкото бягство на двамата рецидивисти, предава  . На видеото се вижда как Владимир Пелов и Радослав Колев бягат от стаичката, в която се получават пратки отвън. Вижда се и как нападат служител, който проверява техниката и още един човек. След като се озовават на двора, заплашват надзирателя с нож и пистолет и бягат през парадния вход. Социалният работник Красимир Кръстев и чистачката Христина Александрова тръгват по петите им.", "date": "2018.04.13", "title": "Вижте как Пелов и Колев бягат от Софийския затвор през стаята за пратки (Видео)"}
{"url": "https://www.24chasa.bg/novini/article/6815497", "text": "16-годишната Мила от Стара Загора е сред загиналите под автобуса, който се обърна след удар от рено днес на магистрала \"Тракия\", научи \"24 часа\". Друга от загиналите пък все още не е идентифицирана. Единственият мъж, жертва на катастрофата е 46-годишният Юмер от село Дъскотна, община Руен. Загинали са и Антоанета, на 49 г., която живее в Габрово, както и 43-годишната Виолета от Стара Загора. Последната жертва е и 31-годишната Станислава от Сливен.  ", "date": "2018.04.13", "title": "16-годишна сред загиналите на магистрала \"Тракия\""}
{"url": "https://www.24chasa.bg/novini/article/6815387", "text": "33-годишният шофьор на катастрофиралия на АМ \"Тракия\" шофьор разказва пред  , че много съжалява, че не е успял да спаси хората. По думите му, автомобилът, който се е опитвал да го изпревари, се е забил в автобуса, който веднага се наклонил фатално надясно, без да има време за реакция. „Днес се качвам от Сливен първи курс след почивка и ето… Просто не знам този удар как стана и как ме преобърна”, казва той. „Спомням си всичко. Просто си карах по магистралата, дясна лента, поглеждам в огледалото и тръгва да ме изпреварва мисля „Рено Меган”. Отправям си погледа напред и я чакам да мине. В този момент поглеждам назад, тя прави някакъв рязък завой и удря автобуса в средата. Като удря автобуса в средата, той се надигна. Дръпнах наляво, но автобусът е неуправляем, няма как на две гуми да тръгне на обратната страна”, разказва шофьорът. „Той беше вече вдигнат, няма никакъв спирачен път, защото той беше вече на две гуми. Реакцията ми беше, че опитах да дам наляво, но автобусът вече беше вдигнат. Явно като дадохме още наляво се преобърна автобуса”, твърди шофьорът. „На права отсечка бяхме. Почнахме да блъскаме предното стъкло, за да вадим пътниците. Някои излязоха през люкове, през стъклата. Всички седалки са оборудвани с колани, но никой не ги слага. Ако бяха си сложили колани, щяха да си останат на седалките пътниците. Извадихме колкото можехме да извадим. Доста млади хора имаше. Повечето бяха за летище. Не искахме да преобърнем автобуса, защото имаше и затиснати хора. Вързахме автобуса с колани, дърпахме го, но нямахме шанс. В този момент мина кран, не спря, а можеше да ни помогне – просто да надигне, за да извадим хората. Значи има и безчувствени хора”, обяснява той. „Търсех кой е шофьорът на другия автомобил. Каза момичето, че тя е шофьорът. Говорихме, тя беше в шок, както и аз. Плачеше и казваше „аз съм виновна, аз ви ударих”. Младо момиче, не знам, няма драскотина. Тръгнала да ме изпреварва, чула шум в предна лява гума и се обърнала да намали касетофона, за да чуе шума. В този момент се удря в автобуса. Това каза пред мен и още двама полицаи”, разказа шофьорът. „Не съм се движил с повече от 95 километра. Каквото можах го направих. Чувствам се виновен, защото аз ги возех тези хора. Чувствам се виновен, защото не можах да ги спася”, каза той.", "date": "2018.04.13", "title": "Шофьорът на автобуса: Покрай нас мина кран, можеше да помогне, но не спря"}
{"url": "https://www.24chasa.bg/novini/article/6815394", "text": "Опашката на автомагистрала \"Тракия\", предизвикана от катастрофата на автобуса, достигна няколко километра в посока Бургас.                                                                                                                                                                                                                                                                                                                       ", "date": "2018.04.13", "title": "Вижте километричната опашка на магистрала \"Тракия\""}
{"url": "https://www.24chasa.bg/novini/article/6815408", "text": "Стотици протестиращи палестинци по границата между Израел и сектора Газа бяха ранени днес от израелски войници, използвали бойни патрони и сълзотворен газ при поредния ден от протестната вълна, предаде ДПА по данни на здравното министерство на Газа. Министерството, цитирано от Асошиейтед прес, споменава цифрата 528 до следобедните часове днес, като се уточнява, че ранените от огнестрелно оръжие на израелските войници са 122-ма, а 406 са пострадали от гумени куршуми или сълзотворен газ. 203-ма от ранените са получили медицинска помощ в болници, а останалите - на място, предава БТА. Протестите започнаха в края на март и трябва да продължат до средата на май, като основното им искане е право на палестинските бежанци и техните потомци, които са мнозинство от населението на Газа, да се завърнат по домовете и земите си, от които са били изгонени при основаването на Израел през 1948 г. Еврейската държава ще отбележи в средата на май 70 г. от създаването си. Протестите, започнали преди 15 дни, са на приливи и отливи, като са най-масови в петъчните дни. До момента в сблъсъците с израелската армия, която охранява границата, са загинали 34 палестинци, а ранените от огнестрелно оръжие са 1236, според данни на контролираното от \"Хамас\" здравно министерство в Газа. Израел е обект на много обвинения в прекомерно използване на сила срещу мирните демонстранти, но днес израелски офицер отново заяви, че \"ние стреляме само когато това е необходимо и строго според правилата\".", "date": "2018.04.13", "title": "Близо 530 протестиращи палестинци \nранени при сблъсъци между Израел и Газа (Снимки)"}
{"url": "https://www.24chasa.bg/novini/article/6815403", "text": "Окръжният съд в Ловеч взе постоянна мярка за неотклонение \"задържане под стража\" на Преслав Наков, който  . 32-годишният мъж е обвинен от прокуратурата в опит за убийство на полицай, при изпълнение на служебните му задължения, с незаконно притежавано оръжие. На Наков са повдигнати обвинения за държане и разпространение на наркотици и незаконно притежавани оръжия. Ако бъде признат за виновен, наказанието, което предвижда законът, е от 20 до 30 години лишаване от свобода, доживотен затвор или доживотен затвор без право на замяна. Бащата на Преслав Наков - Христо, е задържан за 72 часа с обвинение за държане и разпространение на наркотици, съобщиха от прокуратурата. От там ще искат за него също постоянна мярка за неотклонение. В дома на двамата е било открито голямо количество марихуана и синтетична дрога.", "date": "2018.04.13", "title": "Оставиха за постоянно в ареста мъжа, прострелял полицай в Петревене"}
{"url": "https://www.24chasa.bg/novini/article/6815422", "text": " В УМБАЛ \"Св. Анна\"- София са направени операции на 6 от пациентите (три жени и трима мъже), пострадали при катастрофата до Вакарел, информира д-р Евгени Нешев - началник на първо отделение на клиниката по ортопедия и травматология. Това съобщиха от пресцентъра на лечебното заведение, цитирани от \"Фокус\". Все още продължава операцията на една от тежко пострадалите жени. Другата е стабилизирана и приведена в КАИЛ на УМБАЛ \"Св. Анна\" София-АД. Жената с тежка рана на скалпа е оперирана от лекарите на Клиниката по ЛЧХ и също е стабилизирана. Мъжете, които са били оперирани са били с фрактури на горни крайници. При единия от тях фрактурата е е била открита, но хирурзите са успели да спасят ръката.", "date": "2018.04.13", "title": "В \"Св. Анна\" оперираха шестима от пострадалите край Вакарел"}
{"url": "https://www.24chasa.bg/novini/article/6815443", "text": "Възстановено е движението при км 27 от АМ \"Тракия\" в двете посоки, съобщиха от пресцентъра на Агенция \"Пътна инфраструктура\". Трафикът временно беше ограничен и пренасочен по обходни маршрути поради катастрофа между автомобил и автобус, при който загинаха шестима, а 22-ма бяха ранени. Автобусът беше изтеглен от АМ \"Тракия\" към 19 часа.", "date": "2018.04.13", "title": "Възстановено е движението на АМ \"Тракия\" в двете посоки"}
{"url": "https://www.24chasa.bg/novini/article/6815447", "text": "Стотици бежанци и мигранти се събраха пред полицейското управление в Солун, чакайки с часове да бъдат официално арестувани и да получат временно местожителство в Гърция, предаде Асошиейтед прес. Цели семейства, много от които от Сирия, стояха днес с часове на тротоара пред сградата на полицията, след като преминаха нелегално от Турция, предава БТА. Полицията в Северна Гърция съобщи за наплив от нелегални мигранти, преминаващи по суша след турската военна офанзива в Северна Сирия и завземането на сирийския град Африн. Много семейства поискаха да бъдат настанени в бежански лагери в Гърция, които бяха създадени преди две години. Бежанци от Сирия и други страни в състояние на война обикновено получават право да останат в Гърция най-малко 30 дни.", "date": "2018.04.13", "title": "Бежанци и мигранти в Гърция чакат на опашка, за да бъдат арестувани"}
{"url": "https://www.24chasa.bg/novini/article/6815461", "text": "Кризисните телефонни номера за информация на близки на пътували в катастрофиралия днес автобус на АМ \"Тракия\": 02/ 982 51 54 и 0889 94 42 60, ще бъдат активни до 12.00 часа утре. Това уточняват в съобщение от пресцентъра на МВР. При необходимост отворените телефонни линии ще останат активни за по-дълъг период, уточняват от пресцентъра.", "date": "2018.04.13", "title": "Кризисните телефони за катастрофиралия автобус ще бъдат активни до 12.00 часа утре"}
{"url": "https://www.24chasa.bg/novini/article/6815354", "text": "Русия не се занимава със смяна на режими, не се меси във вътрешните работи на други държави и не прави “постановъчни” революции за разлика от САЩ. Това заяви руското посолство във Вашингтон, цитирано от ТАСС. Според дипломатите на Москва САЩ се месят и в изборите в България. Комюникето е по повод изслушването на номинирания за нов държавен секретар Майк Помпейо в Сената. Посолството отбелязва, че по време на изслушването отново са прозвучали “недоказани обвинения срещу Русия за намеса в американските изборни процеси”. Руското посолство във Вашингтон обвинява САЩ, че “редовно нарушават суверенитета на други страни, намесват се във вътрешните им работи. Любима тактика на американските разузнавателни служби е намесата в изборните процеси в чужди държави и осъществяване на преврати с цел сваляне на нежелани режими”. По думите на руските дипломати “има документално потвърдени факти за намеса на САЩ в избори в Албания, Аржентина, Бразилия, България, Великобритания, Хаити, Гвиана, Гватемала, Гърция, Доминиканската република, Индонезия, Исландия, Иран, Коста Рика, Камбоджа, Лаос, Ливан, Малайзия, Мавриций, Малта, Непал, Никарагуа, Панама, Перу, Румъния, Сан Марино, Словакия, Сомалия, Тайланд Украйна, Уругвай, Чили, Шри Ланка и Ямайка”. От гледна точка на Помпейо едва ли не всички действия на Москва на международната арена сега са насочени към “подкопаване на демокрацията на Запад” и Вашингтон не може да позволи Русия да реализира възможното си желание да стане нов световен лидер.", "date": "2018.04.13", "title": "Руското посолство във Вашингтон: САЩ се месят в избори в България"}
{"url": "https://www.24chasa.bg/novini/article/6815501", "text": "Оказа се, че Сирийската война е бавно еволюираща катастрофа, която обхвана почти цялото земно кълбо. По-надолу Аманда Ериксон, автор в американското издание The Washington Post, излага причините, които смята, че са довели до нея и отговаря на въпросите защо тя се е усложнила толкова много и какво може да се случи в бъдеще. Вижте ги, цитирани от Фокус: През март 2011 година из цялата страна се разразиха мирни протести, част от въстанията в контекста на Арабската пролет. Организаторите призоваха президента на Сирия Башар Асад да осъществи демократични реформи, но неговото правителство отговори с насилие. В отговор част от протестиращите се обединиха с отцепили се военни и формираха „Свободната сирийска армия“, бунтовническа групировка, която си постави за цел свалянето на правителството. До 2012 година въоръжената борба вече се беше превърнала в пълномащабна гражданска война. Русия подкрепя правителството на Асад от много време. Според един изследовател, Русия е помогнала за изграждането на съвременната сирийска армия и Асад е един от най-верните съюзници на руския президент Владимир Путин в Близкия Изток. Русия често блокира смислени международни действия срещу Сирия като налага вето на проекторезолюциите в Съвета за сигурност на ООН и именно Москва промени хода на войната в полза на Асад чрез военната си интервенция през 2015 година. САЩ нямаха голямо желание да се ангажират прекалено много в Сирия, но го направиха заради две основни причини. Първо, „Ислямска държава“ започна да изгражда плацдарм в страната през 2013-а година. На следващата година САЩ започнаха да нанасят въздушни удари по терористичната групировка. По-нататък Вашингтон изпрати сухоземни части в борбата и в момента около две хиляди американски военнослужещи са разположени в Сирия. Второ, САЩ искаха да накажат правителството на Асад за това, че употребява химически оръжия, като например зарин и хлор, срещу сирийските граждани. През 2012-а година президентът Барак Обама определи използването на химически оръжия като „червена линия“, зад която е военната интервенция на САЩ. На следващата година атака с газ зарин в Източна Гута стана причина за смъртта на 1400 души, според изчисленията на американското правителство. Обама натисна за военен удар, но не получи разрешение от Конгреса. Вместо това, той измисли дипломатическо разрешение. СС на ООН нареди на Асад да унищожи химическия си арсенал и да подпише Конвенцията за химическите оръжия, която забранява на страните да произвеждат, складират или използват химически оръжия. След това имаше няколко съобщения за употреба на химически оръжия. Един от най-тежките удари беше на 4 април 2017 година. Тогава близо 100 души загинаха в северния град Хан Шейхун в предполагаема атака със зарин. Това стигна до заглавията на световните издания и до вниманието на президента Тръмп, който изрази ужаса си от фотографиите, показващи „невинни деца, невинни бебета“, отровени с нервен агент. Само няколко дни след тази атака, Тръмп разпореди удар с крилати ракети по сирийска военновъздушна база. Това беше първият директен американски удар по сирийския режим в хода на войната. Един от ключовите съюзници на Асад е Иран. Иран се нуждае от Сирия, за да придвижва оръжията си и прокси милициите си из Близкия Изток. Така че, когато Асад беше под заплаха, Иран се намеси, за да го защити. Така направи и „Хизбулла“, ливанското политическо движение и военното му крило, които са близки съюзници на Техеран. Това разтревожи враговете на Иран в региона, като Саудитска Арабия и Турция. И те започнаха да изпращат пари и оръжия на анти- правителствените бунтовници, включително на екстремистките групировки. Израел започна да напада базите на Асад и да нанася въздушни удари. Това означава, че днес в Сирия се водят четири отделни войни. Сирийското правителство продължава да води война с бунтовниците. Израел е във война с подкрепяните от Иран формирования. А САЩ се опитват да доубият „Ислямска държава“. Непоносимо. Сирийските семейство често не разполагат с основните средства за живот, като храна, подслон и медицински грижи. Децата не могат да ходят на училище. Войната се води в градовете и по улиците. От началото на войната са загинали повече от 465 хиляди сирийци, още един милион са ранени, а 12 милиона – повече от половината население на страната – бяха принудени да напуснат домовете си. Повече от 5,5 милиона избягаха в чужбина и са регистрирани като бежанци.", "date": "2018.04.13", "title": "Шест ключови въпроси в Сирия"}
{"url": "https://www.24chasa.bg/novini/article/6815507", "text": "Изказвам съболезнования на близките на жертвите и пожелавам скорошно оздравяване на ранените при катастрофата на АМ \"Тракия\". Правителството обяви 14 април за ден на траур. Това каза министърът на правосъдието Цецка Цачева в предаването \"Панорама\" пред БНТ. \"Констатацията на комисията за избягалите затворници от Софийски затвор са тежки. Липса на мобилност, нарушаване на правилата. Има заключение, че 5 минути след бягането им се организира преследването им. Документът е подробен, има и препоръки в две посоки. В организационен план и за персонална отговорност, търсена по законов ред от 14 души. В доклада няма категорични данни, има предположения изказани от разпитаните затворници, които са общували с комисията\", каза Цачева. \"Много е направено в последните години. Това което ние правим със средствата от бюджета няма как да скъси онзи хронически недостиг, който съществува в последните 30 години. Не бих казала, че системата е гнила. В тази професия работят хора, които си обичат работата. Не става въпрос само за финансова помощ, става въпрос и за организация. Има голяма липса на кадри - в момента има 245 свободни места в системата\", добави правосъдният министър. \"Случаят с Желяз Андреев е неприятен. Бе поискано с червена бюлетина \"Задържане под стража\". Все още няма такова искане, 60 дневен е срока. В този договор между САЩ и България има разични възможности и хипотези. Вчера поискахме консултации за изясняване на ситуацията около този случай. Главният прокурор предложи да се задейства тази процедура на консултации. Убедена съм, че в контакт със САЩ ще установим фактите такива, каквито са. Българската държава не е без механизъм да защити българските граждани\", каза Цачева. По казуса с т.нар. Царски имоти, Цачева поясни, че няма категорично допускане на жалбите на Сакскубогтски като основателни, нито произнасяне относно собствеността. Когато се събере съответната информация по двата дела, Цачева ще запознае правителството със становищата на правителствените агенти.", "date": "2018.04.13", "title": "Цачева: Затворниците са преследвани едва 5 минути след бягството от Софийския затвор"}
{"url": "https://www.24chasa.bg/novini/article/6815350", "text": "7 американски военни самолета се летели близо до крайбрежието на Сирия, където са разположени руската авиобаза Хмеймим и базата за материална-техническо обезпечаване на морския флот, съобщават медии в Москва. Великобритания пък вече е изпратила в района на Източното Средиземноморие самолет за управление при ракетен обстрел. Поради активността на британските военни е обявена зона, опасна за полети южно от базата на Лондон в Кипър. Зоната над морето на височина до 8000 м ще е валидна до 12 май. Русия поиска спешно свикване на Съвета за сигурност заради заплахата за световния мир. Приоритетът е да се избегне опасността от война, заяви по-рано на закрито заседание на съвета руският постоянен представител в ООН Василий Небензя. На въпрос дали това би могло да е война между САЩ и Русия руският дипломат отвърна: “За жалост не можем да изключим никоя възможност, защото видяхме какви послания идват от Вашингтон. Те бяха много войнствени.” Президентът на САЩ Доналд Тръмп обсъди със съветниците си по националната сигурност кризата в Сирия, но на срещата не бе взето окончателно решение, предаде Ройтерс. “Продължаваме да правим оценка на разузнавателната информация и водим разговори с нашите партньори и съюзници”, гласи декларация на Белия дом, в която се добавя, че Тръмп прдължава да обсъжда вариантите за военен отговор на химическата атака в сирийския град Дума с френския президент Еманюел Макрон и с британската министър-председателка Тереза Мей. САЩ са подбрали 8 цели на територията на Сирия, ако президентът Доналд Тръмп реши да нанесе удар, съобщи телевизия CNBC. 8-те потенциални цели включват две военни летища и научен център с предполагаемо производство на химическо оръжие. Не се разкрива в кои райони на Сирия са тези обекти. Русия разполага с неопровержими доказателства, че атаката е била постановка, обяви на пресконференция руският външен министър Сергей Лавров. Междувременно в Сирия пристигнаха инспектори от Организацията за забрана на химическите оръжия, които ще разследват кой е извършил атаката.  Тръмп се съветва за ударите с Мей и Макрон, Вашингтон набелязал 8 цели", "date": "2018.04.13", "title": "7 US самолета кръжат над руски бази в Сирия (обзор)"}
{"url": "https://www.24chasa.bg/novini/article/6815377", "text": "Вътрешният министър Валентин Радев, главният секретар на МВР гл. комисар Младен Маринов и директорът на ГДНП гл. комисар Христо Тезийски посетиха пострадалия при спецоперация за задържане на наркоразпространители в ловешкото село Петревене полицай, съобщават от МВР. Те се осведомили от лекуващия екип как колегата им се възстановява след огнестрелната рана. Пожелаха му бързо оздравяване и му благодариха сърдечно за професионално изпълнения дълг. 34-годишният Добромир Цонев работи в системата на МВР от 11 години, той е командир на отделение към Охранителна полиция в ОДМВР-Ловеч.", "date": "2018.04.13", "title": "Шефовете на МВР посетиха ранения полицай, прострелян от наркодилър"}
{"url": "https://www.24chasa.bg/novini/article/6815355", "text": "І. МЕТЕОРОЛОГИЧНА ОБСТАНОВКА: Днес отново ще бъде топло за периода. На места в Дунавската равнина сутринта, а над Черноморието почти през целия ден ще има мъгла. Ще бъде предимно слънчево, след обяд над планинските райони от Западна и Централна България с купеста облачност. Само на отделни места там ще превали и прегърми. Ще духа слаб източен вятър. Максимални температури между 24° и 29°, по-ниски по Черноморието 8-10°, в София около 25°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението по АМ „Тракия“ при км 27 в района на Вакарел се осъществява двупосочно в платното посока Бургас поради ПТП и се регулира от пътна полиция. - Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути:/ - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Област Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 14.04.2018 г. Област Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г. АМ „Хемус“: няма ограничения. АМ „Струма“: няма ограничения. АМ „Марица“: движението в участъка Харманли – Любимец от км 73+000 до км 89+500 и в двете посоки се осъществява в една лента спрямо поставената сигнализация поради частични ремонтни дейности на асфалтовата настилка. Срок до 16.04.2018 г. АМ „Черно море“: няма ограничения. АМ „Люлин“: Област София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 30.06.2018 г.; Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Движението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г. Област София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г. Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г. - път І-2 Граница Румъния-Русе-Цар Калоян-Разград-Шумен-Девня-Варна: Област Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г. Област Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г. област Русе: р-н Червена вода – р-н Щръклево от км 12+250 до км 17+000 –ремонтни дейности на пътните банкети. Движението е в една лента се регулира от сигналисти. Срок до 16.04.2018 г. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. Област Русе: движението от км 6+630 до км 11+500 в участъка Русе – разклон Пиргово се осъществява с повишено внимание поради ремонтни дейности по асфалтовата настилка. Срок до 14.04.2018 г. Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; Област Кюстендил: Движение с повишено внимание в участъка Цървеняно – граница ОПУ Перник от км 37+500 до км 42+480 поради извършване на ремонтни дейности: частични ремонтни дейности на асфалтовата настилка. Сигнализирано с пътни знаци. Срок до 18.04.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Силистра: разклон за Цар Асен – Черковна от км 31+000 до км 36+000 – частични ремонтни дейности на асфалтовата настилка. Движението на МПС се извършва с повишено внимание в свободната лента. Срок до 15.04.2018 г. Област Ямбол: Движение в една лента в участъка Зимница – Могила от км 247+000 до км 252+000, поради ремонтни дейности по пътната настилка. Срок до 14.04.20418 г.; - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. Област Пазарджик: движението от км 192+000 до км 197+000 се осъществява поетапно в една лента спрямо поставената сигнализация поради аварийно запълване на появили се деформации на пътната настилка с топла асфалтова смес. Срок 14.04.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Движението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Област Бургас: - движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; - движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 15.04.2018 г.; - от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: Път III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път II-11: Движението по път II-11 Дунавци – Лом от км 4+000 до км 22+000 се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти. Срок до 17.04.2018 г.; Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-11: Движението по път II-11 Козлодуй – Хърлец се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок: 16.04.2018 г.; Път II-11: Движението по път II-11 се осъществява с повишено внимание поради машинно подравняване на банкети. Участъкът е сигнализиран с пътни знаци. Срок: 16.04.2018 г.; Път ІІ-15: Движението по път ІІ-15 Враца – Оряхово в участъка Враца – Липница се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 20.04.2018 г. Път ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г. Път III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: няма. ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 18.04.2018 г.; Път ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.; Път ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.12.2018 г.; Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г. Ремонтни дейности: Път ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 14.04.2018 г. Път ІІІ-815: Движението по път ІІІ-815 Боровци – Г. Геново се осъществява в една лента поради почистване на окопи. Движението се регулира от сигналисти. Срок до 14.04.2018 г. Път ІІІ-8104: Движението по път ІІІ-8104 Замфирово – Стояново се осъществява в една лента поради почистване на окопи. Движението се регулира от сигналисти. Срок до 14.04.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.; Път ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. Ремонтни дейности: Път II-51: Движението по път II-51 Копривец – Лом Черковна от км 17+000 до км 21+000 се осъществява в една лента поради ремонтни дейности на пътните банкети. Движението се регулира от сигналисти. Срок до 16.04.2018 г. Път III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г. Път III-2102: Движението по път III-2102 Сливо поле – Борисово от км 0+000 до км 4+000 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 16.04.2018 г. Път III-5001: Движението по път III-5001 Две могили – Кацелово от км 0+000 до км 25+550 се осъществява в една лента поради частични ремонтни дейности на асфалтовата настилка. Участъка е сигнализиран временно. Срок до 16.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: няма. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г. Път II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.05.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г. Ремонтни дейности: Път ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г. Път ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г. Път ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г. Път III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г. Път ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г. Път III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20 м. Участъкът е сигнализиран с пътни знаци. Срок до 16.04.2018 г. Път ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 29.04.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Движението по път II-18 /СОП/ Нови Искър – АМ „Хемус“ от км 6+500 до км 24+000 се осъществява с повишено внимание поради частични ремонтни дейности на асфалтовата настилка. Срок 16.04.2018 г.; Път II-18: Движението по път II-18 /СОП/ при ж.к. Люлин посока ул. „Филиповско шосе“ при км 61+100 се осъществява в една лента поради ремонтни дейности на асфалтовата настилка. Срок до 15.04.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г. Път II-66: Движението по път II-66 в района на гр.Чирпан от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок от 16.04.2018 г. до 18.04.2018 г. Път III-5031: Движението по път III-5031 Разделна – Гълъбово от км 8+000 до км 16+000 се осъществява в една лента поради ремонтни дейности по асфалтовата настилка. Движението се регулира от сигналисти. Срок до 18.04.2018 г. Път III-5504: Движението по път III-5504 ТЕЦ-3 – с.Обручище от км 6+000 до км 9+000 се осъществява с повишено внимание поради ремонтни дейности на асфалтова настилка и почистване на банкети. Срок до 16.04.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г. Ремонтни дейности: Път II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.; Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.; Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.04.13", "title": "Вижте ситуацията по пътищата на страната  към 17,30 часа"}
{"url": "https://www.24chasa.bg/novini/article/6815360", "text": "Друг автомобил удря странично автобуса, това е, което знаем за катастрофата. Нямаме друга информация. Разговаряхме с шофьора по негови думи страничния удар го кара да напусне платното. Това каза изпълнителният директор на \"Юнион Ивкони\" Георги Атанасов пред  . Припомняме, че 6 души загинаха, а над 20 са ранени при катастрофа на магистрала Тракия близо до Вакарел. Ранените са настанени в шест болници в София. \"Шофьорът е почивал 3 дни преди това, автобусът е чисто нов - 2017 г. август месец е произведен. Нямаме информация дали пътниците са били с колани, автобусът е снабден с такива. Всеки автобус, произведен след 2008 г., е оборудван с предпазни колани. По принцип шофьорите призовават пътниците да използват колани, но няма как да бъдат задължени\", каза Георги Атанасов. Преди 5 месеца отново имаше инцидент с автобус на същата фирма. Тогава имаше 17 пострадали, а собственикът на \"Юнион Ивкони\" подаде оставка от поста си на депутат заради конфликт на интереси, понеже беше в Транспортната комисия в НС, но и заради тогавашната катастрофа.", "date": "2018.04.13", "title": "Директорът на \"Юнион Ивкони\": Не можем да задължим пътниците да слагат колани"}
{"url": "https://www.24chasa.bg/novini/article/6813570", "text": "От 275 лв. най-високата екотакса за лека кола може да стигне 357 лв. Това е най-вероятното за приемане предложение за промяна на продуктовите такси, което разглежда екоминистерството, научи “24 часа”. Таксите, които се плащат при първа регистрация на моторните превозни средства, ще се променят, като тези за електромобилите ще се премахнат, за хибридите ще се намалят, а за останалите ще се увеличат, съобщи министър Нено Димов. Тези такси се дължат от собственика само при първоначалната регистрация в страната, но не и при препродажба на автомобил, който вече има български номера. По информация на “24 часа” се разглеждат няколко варианта, като окончателното решение ще се вземе от колегиум на министерството след седмица. След това поправката в наредбата за продуктови такси ще се публикува за обществено обсъждане и може да влезе в сила месец след това. Най-вероятният за приемане вариант е таксите за хибридните коли да се намалят наполовина. Така, когато хибридната кола е нова или има пробег, по-малък от 6000 километра, сегашната екотакса от 124 става 62 лв. Когато такова возило е над 10-годишно, сегашната такса от 227 лв. става 113 лв. ( При колите с бензинов или дизелов двигател ще се получи диференциация на таксите, тъй като за колите до 10-годишна възраст екотаксата ще се увеличи с 20%, а за тези над 10 години - с 30%. Т.е. купувачите на най-старите коли ще плащат при регистрацията с около 80 лв. по-скъпо, отколкото сега. При последната промяна през 2016 г. увеличението на тази такса беше със 7-8 лв., а за по-новите коли - с 3-4 лв.", "date": "2018.04.13", "title": "357 лв. екотакса за кола над 10 г., сега е 275 лв."}
{"url": "https://www.24chasa.bg/novini/article/6815143", "text": "Досегашният председател на Съвета на ректорите на висшите училища в България проф. Любен Тотев беше преизбран за втори двегодишен мандат като председател от състоялото се днес Общо събрание на Съвета на ректорите. Това съобщи на пресконференция самият проф. Любен Тотев, който е и ректор на Минно-геоложкия университет в София. Проф. Тотев изрази своите съболезнования на близките на починалите в днешната катастрофа на автомагистрала \"Тракия\" и отбеляза, че заради затрудненото движение от катастрофата за заседанието на Общото събрание не са могли в София да пристигнат някои от ректорите на висши училища от страната. В заседанието не е могъл да участва и началникът на ВМА генерал Венцислав Мутафчийски, които е е имал служебни ангажименти, свързани с пострадалите от катастрофата. На днешното Общо събрание беше направен избор на председател и беше представен отчет на мандата от 31 март 2016 г. до днес, каза проф. Тотев. Избрани бяха и нови органи на управление на Съвета на ректорите за следващите две години, добави той. Управителният съвет на Съвета на ректорите също беше преизбран, като за нов член беше избран проф. Славчо Томов - ректор на Медицинския университет в Плевен. Заместник-председатели на Съвета на ректорите са проф. Стати Статев - ректор на УНСС, и проф. Запрян Козлуджов - ректор на Пловдивския университет, а доц. Григорий Вазов е главен секретар. Членове на УС на Съвета на ректорите са проф. Анастас Герджиков - ректор на Софийския университет, и проф. Станислав Семерджиев - ректор на НАТФИЗ, съобщи проф. Тотев. Той каза, че днес преди Общото събрание ректори са имали работна среща с министъра на образованието и науката Красимир Вълчев. Целта на тази среща беше да се обмисли бъдещето на Закона за висшето образование и на Правилника за прилагане на Закона за развитие на академичния състав, обясни проф. Любен Тотев. Той увери, че скоро Съветът на ректорите ще има нов сайт.", "date": "2018.04.13", "title": "Проф. Любен Тотев преизбран начело на Съвета на ректорите на висшите училища"}
{"url": "https://www.24chasa.bg/novini/article/6815142", "text": "Турски прокурори са издали заповеди за арест на 140 души, включително действащи офицери от армията, заради предполагаеми връзки с живеещия в САЩ ислямски проповедник Фетхуллах Гюлен, обвинен за организиране на опита за преврат от юли 2016 г., предаде Ройтерс, цитирана от БТА. Полицията е предприела едновременно операции в 34 окръга на страната за задържане на 70 военнослужещи в рамките на разследване, водено от държавни прокурори в окръг Коня /Централна Турция/. Мерките срещу заподозрените са предприети въз основа на показания на военнослужещи, задържани по-рано заради връзки с Гюлен. При друго разследване, ръководено от истанбулската прокуратура, турските власти са задържали 18 души от общо 70 заподозрени, издирвани заради връзки с гюленистката мрежа във военноморските сили. След опита за преврат 50 000 души, включително държавни служители и служители от сигурността, бяха изпратени в затвора в очакване на съдебен процес, а над 150 000 души бяха уволнени или временно отстранени от работа. Правозащитни групи твърдят, че чистките са използвани, за да се задуши инакомислието. Правителството заявява, че мерките са необходими заради заплахите за сигурността, пред които е изправена Турция след опита за преврат.", "date": "2018.04.13", "title": "Турция иска арест на 140 души заради връзки с Гюлен"}
{"url": "https://www.24chasa.bg/novini/article/6815151", "text": "Министерството на вътрешните работи откри временна телефонна линия. На кризисните телефонни номера 02/ 982 51 54 и 0889 94 42 60 , през цялото денонощие, близки и познати на пътувалите в катастрофиралия автобус на АМ \"Тракия\" край Вакарел ще могат да се информират за състоянието им, съобщи сайтът на МВР. Министър Валентин Радев, който пристигна на мястото на инцидента  изказа своите искрени съболезнования към близките на загиналите и пострадалите в тежкия пътен инцидент. Той поясни, че в ОДМВР-София се откриват кризисни телефонни линии, на които хората ще могат да се свързват и да получават повече данни за състоянието на пътниците от автобуса. Министър Радев поясни, че причината за трагичния инцидент тепърва ще се изяснява в рамките на започналите следствени действия. Той потвърди, че шестима са загинали при катастрофата. Започнала е и проверка на фирмата - превозвач, в която МВР оказва съдействие на Министерството на транспорта, информационните технологии и съобщенията. Очаква се до час – час и половина да бъде възстановено движението по автомагистрала „Тракия“. Радев обясни, че огледа на обърналия се автобус, ще продължи още час-час и половина и помоли за търпение шофьорите, които са на магистралата. Автобусът трябва да бъде вдигнат, за да се направи оглед. Министърът потвърди казаното по-рано от главния секретар на МВР, че е имало съприкосновение между автомобил и автобус. Дама е управлявала колата, а катастрофата се е случила при изпреварване. И двете превозни средства не са се движили с превишена скорост.", "date": "2018.04.13", "title": "МВР откри кризисни телефони за информация за състоянието на ранените на \"Тракия\""}
{"url": "https://www.24chasa.bg/novini/article/6815146", "text": "Президентът на Русия Владимир Путин е предупредил френския си колега Еманюел Макрон в петък да не предприема „опасни действия“ в Сирия, като това се е случило в хода на телефонен разговор между двамата лидери, предава AFP, като се позовава на съобщение от Кремъл. „Най-важно е да се въздържаме от зле обмислени и опасни действия, които биха представлявали сериозно нарушение на хартата на ООН и ще имат непредвидими последици“, съобщиха от руското президентство след разговора, цитира \"Фокус\". „Франс прес“ припомня, че в четвъртък Макрон заяви, че има „доказателства“ за употребата на химическо оръжие от сирийския режим в Източна Гута, които ще бъдат обявени, „когато трябва“. „Владимир Путин е подчертал, че е препоръчително първо да се проведе задълбочено и обективно изследване, а до завършването му не е добре да се хвърлят обвинения срещу който и да е“, се казва още в съобщението от Кремъл. По-рано днес министърът на външните работи на Русия Сергей Лавров заяви, че Москва разполага с неопровержими доказателства, че химическата атака в сирийския град Дума е постановка и тя е организирана от спецслужбите на една от държавите, която се стреми да се нареди в първите редици на русофобската кампания.", "date": "2018.04.13", "title": "Путин предупреди Макрон да не предприема опасни действия в Сирия"}
{"url": "https://www.24chasa.bg/novini/article/6815156", "text": "Повече от един милион души в Либия имат нужда от хуманитарна помощ, заяви агенцията на ООН за бежанците, цитирана от Франс прес и БТА. \"Един милион и сто хиляди души, включително бежанци и мигранти, които са много уязвими, имат нужда от хуманитарна помощ\", уточни днес в комюнике Върховният комисариат за бежанците на ООН. Агенцията допълни, че не й достигат 85 милиона долара за необходимите хуманитарни операции. По последни данни в Либия има 51 000 бежанци и кандидати за убежище, 165 000 вътрешно разселени либийци и 340 000 разселени либийци, които са се върнали\" по родните си места през 2018 г. Още стотици хиляди имат нужда от хуманитарна помощ заради конфликта, който разкъсва страната от 2011 г.", "date": "2018.04.13", "title": "ООН: Повече от един милион души в Либия имат нужда от хуманитарна помощ"}
{"url": "https://www.24chasa.bg/novini/article/6815184", "text": "Съд в Москва се произнесе по иска на руския регулатор Роскомнадзор и нареди да бъде блокиран достъпът до приложението за текстови съобщения Телеграм в Русия, след като месинджърът отказа да предостави на Федералната служба за сигурност ключовете за дешифриране на съобщенията на потребителите, предадоха Франс прес и ТАСС, цитирани от БТА. Съдебното заседание протече в отсъствието на представители на Телеграм, които заявиха, че не желаят да участват във \"фарс\". Приложението, ползвано от 200 млн потребители в цял свят, е известно с това, че предлага висока поверителност. От няколко месеца руските власти, които през последните няколко години упражняват все по-голям натиск върху интернет, притискат Телеграм. Адвокатът на Телеграм Павел Чиков осъди съдебното решение, което \"демонстрира още веднъж, че правосъдието служи вярно на интересите на властта, без да си прави труд да запази привидно благоприличие\". Това решение \"приближава Русия към страни, където омразата тържествува, където режат глави и се води война срещу прогреса и свободата\", написа Чиков в Телеграм. По-рано Чиков заяви, че съоснователят на Телеграм Павел Дуров е забранил на адвокатите си да присъстват в съдената зала, за да не легитимират \"този фарс\". На 20 март Роскомнадзор даде на Телеграм 15 дни, за да предостави своите ключове за дешифриране. Представител на Роскомнадзор заяви на съдебното заседание, че \"информацията, разпространявана от Телеграм, може да съдържа данни, използвани от терористични и екстремистки организации\", и изтъкна, че това представлява \"заплаха за Руската федерация\". Съдията докладчик по делото Юлия Смолина заяви, че ограничението на достъпа до информация ще остане в сила до изпълнение на исканията на Федералната служба за сигурност да бъдат предоставени ключовете за дешифриране на съобщения на потребителите на Телеграм. Искът на Роскомнадзор беше разгледан за 20 минути, а 40 минути по-късно съдийката се произнесе с решение, посочва ТАСС. Адвокат Чиков обяви в Телеграм, че независимо от решението на Таганския съд за блокиране на месинджъра няма да бъдат направени никакви отстъпки. Чиков каза още, че \"Таганският съд в Москва, в присъствието на Роскомнадзор и ФСС, прие редица важни решения и показа на всички световни интернет доставчици качеството на руското правосъдие и насочеността на политическия режим\".", "date": "2018.04.13", "title": "Руски съд блокира достъпа до месинджъра Телеграм"}
{"url": "https://www.24chasa.bg/novini/article/6815191", "text": "Руският посланик във Великобритания каза, че твърдението на британски съветник по сигурността днес, че Русия е следила бившия разузнавач Сергей Скрипал и дъщеря му поне от 5 г. преди атаката срещу тях с нервнопаралитично вещество, е било \"голяма изненада\", предаде Ройтерс, цитирана от БТА. \"Ако някой е шпионирал, защо британските служби не са се оплакали от това, - запита риторично пред репортери Александър Яковенко. - Те винаги се оплакват, ако нещо не е наред. Ние не сме забелязали никакви знаци, никакви оплаквания от британска страна, че те имат притеснения относно начина, по който баща и дъщеря Скрипал са живеели в Солсбъри.\" Сергей Скрипал живее във Великобритания от 2010 г., а дъщеря му пристигна едва миналия месец да посети баща си. По-рано днес съветник на британския премиер по националната сигурност заяви в писмо до шефа на НАТО Йенс Столтенберг, че електронните адреси на Юлия Скрипал са били хакнати през 2013 г. от киберексперти на руското военно разузнаване (ГРУ). Посланикът каза, че не е видял писмото.", "date": "2018.04.13", "title": "Руският посланик в Лондон силно изненадан,  че Скрипал бил следен от 5 г."}
{"url": "https://www.24chasa.bg/novini/article/6815192", "text": "Няма да има бързи резултати от разследването за предполагаеми атаки с химически оръжия в Сирия, заявиха днес експерти от Организацията за забрана на химическите оръжия (ОЗХО), предаде ДПА, цитирана от БТА. Проверката на екип от ОЗХО в град Дума, североизточно от Дамаск, вероятно ще продължи няколко дни. Лабораторният анализ на пробите след това ще отнемат още две седмици, каза германският химик Ралф Трап. По думите му даже и да е изминала седмица от предполагаемото нападение, все още ще е възможно да се вземат проби, защото \"не е толкова лесно да бъдат отстранени следите и да се обеззаразят сградите\". Очаква се инспекторите от ОЗХО да започнат работата си в Сирия утре. Те ще вземат проби от кръв и околната среда, и ще разпитат свидетели. Предполага се, че в Дума е използван хлорен газ, а може би и нервнопаралитичното вещество зарин.", "date": "2018.04.13", "title": "ОЗХО: Няма да има бързи резултати от разследването за газови атаки в Сирия"}
{"url": "https://www.24chasa.bg/novini/article/6815216", "text": "Македонският вицепремиер Буяр Османи постави днес ултиматум на президента Георге Иванов да подпише закона за употреба на езиците, според който албанският става втори официален език в страната, предаде Танюг. Османи заяви, че Иванов има няколко дни да подпише закона, а ако не го направи, ще остане запомнен в историята като човек, който не е дал никакъв принос за просперитета и единството на Македония. \"Ако решите да не подпишете закона, ще намерим други начини той да влезе в сила\", каза Османи, без да посочи какви начини има предвид. Македонският парламент на два пъти гласува закона за употреба на езиците. След първото гласуване президентът отказа да подпише указа за обнародването му. Втория път парламентът гласува закона без дебати по над хиляда поправки, внесени от най-влиятелната опозиционна партия ВМРО-ДПМНЕ. Именно затова Иванов отново отказа да подпише указа.", "date": "2018.04.13", "title": "Македонски вицепремиер с ултиматум към президента да подпише закона за езиците"}
{"url": "https://www.24chasa.bg/novini/article/6813679", "text": "20 фалирали и източени фирми са регистрирани в две обезлюдени родопски села - Чамла и Киселчово. Те са собственост на 34-годишния циганин от видинското село Синаговци Людмил Петров, а общото между всички фирми е, че са източени, преди да му бъдат продадени. Едната от фирмите е регистрирана в с. Чамла, където от 20-ина години няма нито един жител. Според Търговския регистър обаче ТСР-07 ЕООД е с адрес на управление в селото и извършва куп дейности. Тя е регистрирана през 2011 г. на Светослав Тренев, но неин управител от миналата година е Людмил Петров. От 2017 г. той е управител на още 19 фирми, регистрирани в смолянското с. Киселчово. Сред тях са и известни фирми като “Ален мак България” и “Ален мак козметикс”. Козметичният гигант “Ален мак” АД е спрял да обслужва дълговете си и впоследствие е обявен в несъстоятелност. Според отчета за 2013 г. дългосрочните му пасиви са в размер на 8,7 млн. лв., повечето към свързани лица. Предишният съвет на директорите е заличен през 2017 г., а според Търговския регистър АД-то под новото име “Ален мак България АД” е еднолична собственост на Людмил Петров. Регистрацията му е преместена от София в Киселчово на несъществуваща улица. Там са прехвърлени и всички марки и дизайн. “24 часа” откри последния известен собственик на “Ален мак” Петър Терзиев. “Трябва да проверя, преди да коментирам”, каза той и уточни, че от дълги години няма нищо общо с компанията. В Киселчово има 20 жители, но никога не е имало улици и номера, на които са регистрирани фирмите на Петров, каза кметът на съседното село Могилица Милко Кисьов, който отговаря и за Киселчово. Куриозните факти се установили, след като прокурор от Варна предявява иск пред окръжния съд да се прекрати дружество, собственост на палестински гражданин, живеещ в Ливан, защото повече от 3 месеца е без управител. Делото обаче бива пренасочено към Смолянския окръжен съд, защото междувременно на въпросното дружество управител става Людмил Петров и то мести седалището си от Варна в Киселчово.", "date": "2018.04.13", "title": "Прочутата “Ален мак” и  още 19 фалирали фирми се “скриха” в Родопите"}
{"url": "https://www.24chasa.bg/novini/article/6815236", "text": "Поради интензивния трафик по АМ \"Тракия\" в района на катастрофата при 27 км при Вакарел, АПИ съветва шофьорите да използват следните алтернативни маршрути: - път I-6 София - Златица - Карлово и обратно; - път II-82 София - Самоков - Костенец пътен възел \"Мухово\" на АМ \"Тракия\" и обратно. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.04.13", "title": "АПИ препоръча: Използвайте алтернативните маршрути на \"Тракия\""}
{"url": "https://www.24chasa.bg/novini/article/6815261", "text": "Кадри от дрон на трагедията с жертви и ранени при катастрофа с автобус на магистрала \"Тракия\" бяха направени от  . Вижте ги:                                                                                                                                                                                                                                                                                                                       ", "date": "2018.04.13", "title": "Вижте отвисоко трагедията на магистрала \"Тракия\" (Видео)"}
{"url": "https://www.24chasa.bg/novini/article/6815270", "text": "21 са пострадалите при тежкия инцидент, които са транспортирани от екипите на Бърза помощ в УМБАЛ „Св. Анна София“, УМБАЛСМ „Н. И. Пирогов“, ВМА, Аджибадем Сити Клиник Болница Токуда, УМБАЛ „Царица Йоанна - ИСУЛ“ и УМБАЛ „Софиямед“. По информация на лечебните заведения трима пострадали са откарани с частен транспорт до болница „Токуда“ и до УМБАЛСМ „Н. И. Пирогов“.  Това съобщиха от пресцентъра на Министерство на здравеопазването, цитирани от \"Фокус\".  – 10 пострадали - трима мъже и седем жени: Най-тежко пострадали са П.К. (45г. ) и М.Д., които са с политравма - шийна, гръбначна, гърди и корем. - П.У. е с политравма – шийна, гърди, корем. - Г.М. е с политравма – фрактура на хумери, скалпова рана. - Ц.С на 58 г., З.З на 38 г. и Д.Г. на 23 г. са с фрактури на ръцете. - Н,М на 25г. , И.К. и Н.Д на 29 г. са с охлузвания по лицето и тялото.  – 4-ма пострадали: - дете на 13 г. Р. Ч., прието в детската реанимация; - жена Й. С., на 48 г., хоспитализирана в хирургията; - жена Е. Ч. на 49 г., настанена в травматологията; - мъж на 40 г. на Д. Я., обработен и освободен от болницата  – 3-ма пострадали без опасност за живота: - жена Е.Н. на 62 г. - жена И.Б. на 24 г. - жена Ж.Н. на 33 г.  – 4-ма пострадали в стабилно състояние: - мъж С. Р. на 47 г. - мъж С. А. на 29 г. - жена Д. Д. на 30 г. - жена Д. И. на 43 г.  – 3-ма пострадали: - момиче Н. И. С. на 19 г. хоспитализирано с комоцио и ще остане под наблюдение - жена С. Д. на 74 г. – с повърхностни рани и напуснала лечебното заведение - жена С. С. К. на 53 г. - с повърхностни рани и напуснала лечебното заведение  – двама пострадали: - мъж В. Г. на 33 г. - жена В. С. на 40 г. (пострадала при удар между лекия автомобил, в който е пътувала, и автобуса) Националният център по трансфузионна хематология разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите. Подсилени екипи за кръводаряване са в готовност да поемат всички желаещи да дарят кръв. МВР е отворило телефонни линии, където близки на пострадалите могат да получат информация за тях. Телефонните номера са 02 982 51 54 и 0889 94 42 60.", "date": "2018.04.13", "title": "Списък на ранените в катастрофата край Вакарел"}
{"url": "https://www.24chasa.bg/novini/article/6815234", "text": "Шуреят на несебърския бос Митьо Очите Христос Янулис е сред задържаните при днешната спецакция на полицията в Поморие, довериха източници на 24 часа. Арестуваните вече са петима, съобщи директорът на ОД МВР Бургас старши комисар Калоян Калоянов. , към 16 ч. в ареста са били отведени четирима души. Петият е задържан на бензиностанция между новия и стария град, като е бил измъкнат от автомобил, в който пътували трима мъже.  Къщата на Христос пък е била атакувана от маскирани тежковъоръжени полицаи. Младият помориец е брат на Антигона Янулис, втората съпруга на Митьо Очите. Акцията е за пресичане на наркоразпространенето по морето преди началото на летния сезон, разкриха разследващи. Проверка установи, че все още срещу петимата няма повдигнати обвинения, засега те са с полицейско задържане до 24 часа.", "date": "2018.04.13", "title": "Арестуваха шурея на Митьо Очите в Поморие, градът блокиран от полиция"}
{"url": "https://www.24chasa.bg/novini/article/6815291", "text": "През нощта срещу петък във Враца бяха проведени две специализирани полицейски операции с цел пресичане, разкриване и документиране на престъпленията, свързани със съхранението и разпространението на акцизни стоки без български акцизен бандерол., съобщиха от ОД на МВР. По време на операциите бяха разкрити голямо количество цигари и нарязан тютюн, без български акцизен бандерол. След оперативни действия, служители от данъчното управление във Враца и полицаи извършиха претърсване в цех за обработка на каменни изделия в с. Дерманци. В обособено помещение бяха открити и иззети общо 217 000 къса цигари, без български акцизен бандерол. 45-годишният Д.К. от Мездра, стопанисващо помещението, е задържано за срок до 24 часа. Уведомена е районната прокуратура в железничарския град. По случая е образувано и бързо полицейско производство. В рамките на операцията беше извършено претърсване и в гаражна клетка към жилищна сграда във Враца, ползвана от 49-годишния Д.Д., криминално проявен и осъждан. Намерени и иззети са общо 30 000 къса цигари без български акцизен бандерол. По случая е уведомена прокуратурата, собственикът е задържан в ареста. Днес служители от сектор „Противодействие на икономическата престъпност” при МВР във Враца проведоха специализирана операция с цел пресичане, разкриване и документиране на престъпленията, свързани със съхранението и разпространението на акцизни стоки без български акцизен бандерол, на територията на Враца. При извършенa проверка в багажното отделение на “Мерцедес“, управляван криминално проявения и осъждан 39-годишен АА., бяха установени 9 найлонови плика, съдържащи ситно нарязан тютюн без български акцизен бандерол, с общо тегло 6,050 кг. При последваща проверка в търговски обект на ул. „Драган Цанков” в складовата база на ОКС, стопанисван от същото лице, бяха допълнително установени 2.000 кг. ситно нарязан тютюн и 1 000 къса цигари без български акцизен бандерол. Контрабандната стока е иззета, като по случая е образувано досъдебно производство. Допълнително, в хода на досъдебното производство бе извършен оглед, претърсване и изземване в избено помещение в частен дом във Враца, стопанисвано от А.А., в което бяха открити и иззети общо 158,750 кг. ситно нарязан тютюн в чували и малки разфасовки, празни прозрачни найлонови пликове приготвени за пълнене, два кантара и везна. В хода на операцията бяха иззети общо 166,800кг. ситно нарязан тютюн и 1 000 къса цигари, без български акцизен бандерол. А.А. е задържан за срок до 24 часа, работата по случая продължава, съобщават от ополицията.", "date": "2018.04.13", "title": "Новият шеф на врачанската полиция удари  първо контрабандата"}
{"url": "https://www.24chasa.bg/novini/article/6815297", "text": "Холандия не възнамерява да се присъедини към евентуална военна операция срещу Сирия, въпреки че нейното правителство вероятно е употребило забранени химически оръжия. Това съобщи днес холандският министър-председател Марк Рюте, цитиран от Ройтерс. \"Ние имаме разбиране за възможна реакция, но на този етап не се предвижда участие на Холандия\", каза Рюте.", "date": "2018.04.13", "title": "Холандия няма да участва в евентуална военна операция на Запада срещу Сирия"}
{"url": "https://www.24chasa.bg/novini/article/6814852", "text": "Във връзка с тежката катастрофа на АМ \"Тракия\" при Вакарел днес, Националният център по трансфузионна хематология е направил нужната организация и разполага с подсилени екипи за кръводаряване, които са в готовност да поемат всички желаещи да дарят кръв. Това съобщиха от кръвния център, цитирани от БТА. Сега НЦТХ разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите, се посочва в съобщението.", "date": "2018.04.13", "title": "Хематологичният център с подсилени екипи за кръводаряване заради катастрофата"}
{"url": "https://www.24chasa.bg/novini/article/6814872", "text": "Автобусът притежава удостоверение за техническа изправност. Техническият преглед е направен на 6 февруари 2018 година. Разполагаме с видеофайл и снимков материал от техническия преглед на автобуса. Това каза транспортният министър Ивайло Московски за катастрофата с автобус на АМ „Тракия“, при който 6 души загинаха, а повече от 20 души са пострадали, предава „Фокус“. „Автобусът има валиден технически преглед с всички необходими документи към момента“, заяви той. „Два екипа на „Автомобилна администрация“ са на мястото на инцидента, заедно с разследващите органи, полицията, разследващ прокурор и следователи“, посочи министърът и допълни, че друг екип заедно с МВР е в офиса на „Юнион Ивкони“. „Екипът в офиса на компанията трябва да провери дали документацията относно извършването на курса е изрядна. Дали автобусът е минал предпътен технически преглед, дали има предпътен медицински преглед на водачите и графиците за работата дали са спазвани“, поясни Ивайло Московски. „До момента е установено, че има валиден пътен лист“, каза още той.", "date": "2018.04.13", "title": "Московски: Автобусът има удостоверение за техническа изправност и валиден пътен лист"}
{"url": "https://www.24chasa.bg/novini/article/6814869", "text": "Русия ще може да произвежда различни стоки, регистрирани в САЩ и имащи патентна защита, без да иска разрешение за това. Това е една от възможностите, които дава внесеният в Държавната Дума законопроект за отговор на американските санкции от 6 април, съобщи Интерфакс, цитирана от  Става дума за такива стоки като \"Кока-Кола\", \"Пепси\", алкохол, дъвки и цигари. В текста се казва, че \"правителството на Русия има право да дава разрешение за производство на продукти и стоки, които са патентовани на името на американски компании или физически лица\". \"Така ще нанесем удар срещу едно от основните права в западния свят - правото на интелектуална собственост\", казва депутатът Михаил Емелянов, който е заместник-председател на комисията по държавно строителство и законодателство в Думата. В законопроекта се предвижда още ограничаване на работата в Русия на международните рейтингови агенции. Внесеният документ ще бъде обсъден на 16 април от руските депутати. Говорителят на Кремъл Дмитрий Песков каза по този повод, че решение за налагане на контра санкции ще се вземе, като се отчетат \"националните интереси на Русия\" и че предложеният законопроект не е разглеждан детайлно от Владимир Путин.", "date": "2018.04.13", "title": "Русия се готви да произвежда \"Кока-Кола\" без патент заради санкциите"}
{"url": "https://www.24chasa.bg/novini/article/6814877", "text": "Турският президент Реджеп Тайип Ердоган заяви днес, че е обсъдил с американския и руския си колега потенциални стъпки за мир в Сирия след серия от телефонни разговори през последните дни, предаде Ройтерс, цитирана от БТА. Ердоган заяви пред журналисти след петъчната молитва, че е казал на американския президент Доналд Тръмп и на руския държавен глава Владимир Путин, че не е правилно да се засилва напрежението в региона. Ердоган също така посочи, че настоящата ситуация показва, че напрежението вече е намаляло, но той ще продължи разговорите с американския и руския си колега.", "date": "2018.04.13", "title": "Ердоган: Обсъдих стъпки за мир в Сирия с Путин и Тръмп"}
{"url": "https://www.24chasa.bg/novini/article/6814906", "text": " 23 са общо хоспитализираните след катастрофата на автомагистрала „Тракия“, като най-тежките случаи са в Окръжна болница. Това каза министърът на здравеопазването Кирил Ананиев пред журналисти пред сградата на Окръжна болница „Св. Анна“, предава  „Фокус“. Министърът уточни, че в болницата има четири жени и обърна внимание, че едната е в най-тежко положение, с много голяма опасност за живота. „В Окръжна болница видях настанените от Спешното отделение и влязох в хирургическото, където видях и самата операция на жената, която е в най-тежко положение. Винаги има опасност за живота, особено за тази жена, която в момента е в операционната. Така или иначе се прави всичко от екипа, за да може да се спаси нейният живот“, каза Ананиев. Той благодари на Спешната медицинска помощ, която е била изключително адекватна. По думите му в момента се работи по изключително професионален начин. „В болниците е създадена пълна организация. Екипите работят безупречно и затова искам пред вас да благодаря на д-р Близнаков и на всички останали директори и екипи в останалите болници, където са постъпили пациентите, за това, което дават от себе си. Поддържам непрекъсната връзка с всички директори на болници, в които има постъпили пациенти. Своевременно уведомяват в какво състояние са те“, заяви Ананиев. Министърът на здравеопазването коментира, че до този момент жертвите при катастрофата са 6.", "date": "2018.04.13", "title": "Ананиев: Държа връзка с шефовете на болниците, където са ранените от катастрофата"}
{"url": "https://www.24chasa.bg/novini/article/6814914", "text": "Поднасям искрените си съболезнования на близките на загиналите в днешната тежка катастрофа на АМ „Тракия”, написа премиерът Бойко Борисов в профила си във фейсбук. Надявам се всички пострадали бързо да се възстановят. От страна на болниците и институциите са предприети всички мерки за оказване на помощ на нуждаещите се, написа още премиерът. ", "date": "2018.04.13", "title": "Борисов: Поднасям съболезнования на близките на загиналите в катастрофата при Вакарел"}
{"url": "https://www.24chasa.bg/novini/article/6814907", "text": "Детска игра с огън е причинила   Това съобщи кметицата на Устина Нели Бундева, след като разговаряла с разследващи. Фургонът, разположен между Устина и Кричим, е бил обитаван от жена, мъж и три деца. Родителите са наглеждали насажденията на собственика на жилището на колела. Те оставили само трите си рожби и отишли да работят на полето. Хора от съседни ниви първи забелязали пушека от фургона и се спуснали да гасят. Успели да спасят най-малкото от трите хлапета - момиченце на 2 г. То е обгазено, получило е леки изгаряния по лицето и ръцете. Същите травми имат притежателят на фургона, на 37 г., и майката, които са се опитвали да измъкнат децата от горящия ад. В момента са в университетската болница \"Св. Георги\" в Пловдив.", "date": "2018.04.13", "title": "Детска игра с огън причинила пожара, при който загинаха братче и сестриче (Снимка)"}
{"url": "https://www.24chasa.bg/novini/article/6814909", "text": "По обвинителен акт на Окръжна прокуратура – Благоевград съдът е признал за виновен Н. Алексиев (на 59 години) от с. Микрево, като го е осъдил на осем години „Лишаване от свобода“ за извършен от него опит за убийство (престъпление по чл. 115, вр. чл. 18, ал. 1 и 2 от НК). Подсъдимият Алексиев е от с. Микрево, общ Струмяни и се е занимавал с отглеждане на овце, информираха от пресцентъра на прокуратурата. В началото на м. февруари 2015 г. му била направена забележка от И. Манолски да не пуска животните си да пасат в лозето му, защото ще го съсипят, а да изчака да прибере реколтата. Алексиев изразил недоволството си, като му отвърнал, че същият завзел много имоти и го заплашил да го „закопа с кирка“. На 14.02.2015 г., в деня на честването на празника Трифон зарезан, собственикът на лозята събирал пръчките, останали след подрязване на лозовите насаждения. Мъжът запалил стара трева и храсти, намиращи се в неговата ливада до лозята. В един момент се появил Алексиев, който приближил Манолски. Той вдигнал носената с него малка брадва и нанесъл удар с острата част на оръдието в главата на мъжа. От силния удар пострадалият политнал напред и паднал по гръб, като успял да вдигне ръка, за да се предпази. Тогава нападателят му нанесъл още два удара, след което го изритал по тялото с крак и избягал. На виковете на пострадалия се отзовал работещ наблизо съсед, който успял да го качи в автомобила си и го закарал при семейството му, което подало сигнал за случилото се на телефон за спешни случаи 112. На Манолски била оказана незабавна медицинска помощ, след което той бил транспортиран до МБАЛ Благоевград, а впоследствие хоспитализиран в УМАЛСМ „Пирогов“ в гр. София. От заключението на съдебно-медицинска експертиза се установява, че на пострадалия Манолски е била причинена закрита черепно-мозъчна травма, голяма порезна рана на лявата ушна мида и увреждания между пръстите и по повърхността на дясната ръка. И трите удара са били нанесени с умерена към значителна по интензитет травмираща сила. Присъдата подлежи на обжалване и протест пред Софийския апелативен съд.", "date": "2018.04.13", "title": "8 години затвор за мъж от с. Микрево за нападение с брадва"}
{"url": "https://www.24chasa.bg/novini/article/6814922", "text": "По разпореждане на районната прокуратура в Ловеч двама от задържаните при акцията на Главна дирекция \"Национална полиция\" и ОДМВР Ловеч в луковитското село Петревене остават за 72 часа в ареста. Това съобщи говорителят на Окръжната прокуратура в Ловеч Кирил Петров, цитиран от БТА.  Един от задържаните - Преслав Наков, който е стрелял срещу униформения, и баща му остават в ареста с обвинение за държане на наркотични вещества. В дома им са били открити голямо количество марихуана и синтетична дрога. Освен това срещу Наков е повдигнато обвинение и за незаконно притежаване на оръжие. До края на деня Окръжната прокуратура в Ловеч ще му повдигне и обвинение за опит за убийство. От прокуратурата ще внесат и искане в съда на двамата задържани да бъде взета постоянна мярка за неотклонение задържане под стража.", "date": "2018.04.13", "title": "Двама от задържаните при акцията в Петревене остават за 72 часа в ареста"}
{"url": "https://www.24chasa.bg/novini/article/6814908", "text": "Германската полиция задържа трима млади сирийци, заподозрени в принадлежност към терористична организация, заяви днес прокуратурата в град Кобленц, цитирана от ДПА и БТА. Заподозрените на възраст 21, 23 и 27 години, са били задържани в околностите на град Саарлуи на френската граница. Полицията е иззела мобилни телефони и лаптопи. През октомври миналата година са започнали разследвания срещу тримата мъже, които живеят в Саарлуи, но тогава не е имало ясни доказателства за планирани нападения в Германия или други държави. Според следователите 23-годишният заподозрян се е опитвал да набира бойци по интернет за сирийската гражданска война. Твърди се, че той е действал за ислямистката групировка \"Ахрар аш Шам\", която е забранена в Германия. Има информация, че другите двама заподозрени са били членове на групировката \"Ислямска държава\", докато са били в Сирия. Тримата са пристигнали в Германия по време на мигрантската вълна през 2015 г. Те трябва да се явят пред съд в Кобленц.", "date": "2018.04.13", "title": "Задържаха трима сирийци в Германия, заподозрени в тероризъм"}
{"url": "https://www.24chasa.bg/novini/article/6814927", "text": "Турският парламент ще гласува следващата седмица за удължаване на извънредното положение в страната с още три месеца, предаде ДПА. Ако то действително продължи толкова, това означава, че Турция ще е прекарала две години в режим на извънредно положение. Турската частна телевизия НТВ и проправителственият в. \"Сабах\" съобщиха днес, че Съветът за национална сигурност и кабинетът ще заседават следващата седмица, като се очаква да препоръчат удължаване на извънредното положение. В сряда парламентът ще гласува по въпроса, информира БТA. Над 50 хиляди души бяха арестувани в Турция след неуспешния опит за преврат на 15 юли 2016 г., а 150 хиляди души бяха отстранени от длъжност въз основа на укази или заповеди, издадени по силата на извънредното положение.", "date": "2018.04.13", "title": "Следващата седмица гласуват в Турция за удължаване на извънредното положение"}
{"url": "https://www.24chasa.bg/novini/article/6814945", "text": "Руските разузнавателни служби са шпионирали бившия двоен агент Сергей Скрипал и дъщеря му Юлия от поне пет години, съобщи съветникът на британския съвет за национална сигурност Марк Седуил в писмо до НАТО, цитирано от агенция Прес асосиейшън, Ройтерс и Франс прес, пише БТА. \"Според нашата информация интересът на руските разузнавателни служби към Скрипал датира най-малко от 2013 г., когато адреси в електронната поща на Юлия Скрипал са били хакнати от киберспециалисти на ГРУ\" (руското военно разузнаване), се казва в писмото на Седуил до шефа на НАТО Йенс Столтенберг.", "date": "2018.04.13", "title": "Руските спецслужби следели бившия си агент Скрипал от поне 5 години"}
{"url": "https://www.24chasa.bg/novini/article/6814948", "text": "Президентът на Франция Еманюел Макрон заяви в телефонен разговор на своя руски колега Владимир Путин, че иска да „засили“ преговорите за мира в Сирия, предава Франс прес, цитирана от Фокус. „Президентът заяви, че иска диалогът между Франция и Русия да продължи и да се засили, за да се даде на Сирия мир и стабилност“, пише в официално заявление на президентството на Франция.", "date": "2018.04.13", "title": "Макрон към Путин: Трябва да се засилят преговорите за мир в Сирия"}
{"url": "https://www.24chasa.bg/novini/article/6814979", "text": "Спасяването на всички пострадали при катастрофата на магистралата беше организирано по най-бързия начин, каза директорът на Спешна помощ Георги Гелев, цитиран от БТА. Полицията ни съдейства с осигуряване на коридор, а директори на болниците изразиха готовност да приемат пациенти. Така в \"Пирогов\" бяха освободени 10 операционни. Такава готовност имаше в Окръжна болница и във ВМА, отбеляза Гелев. Сигналът за катастрофата е постъпил в Бърза помощ в 11,20 ч., каза Гелев и добави, че в 11.30 линейката от Ихтиман е била на мястото на инцидента. Екипите от София са стигнали за 25 мин. Така 14 екипа са стигнали на място и са отвели 21 човека в болници. Само на няколко метра от катастрофата с автобуса е станала още една катастрофа с шофьор на микробус, който се разсеял докато е гледал какво се случва с автобуса. Шофьорът на автобуса е последният хоспитализиран от екипите на спешната помощ. Объркването с броя на жертвите е станало поради различния брой обаждания за извозване на починали, обясни директорът на ЦСМП. Първоначално били искани два автомобила, след това постъпило искане за още два. Ще бъде изваден записа от камерите в линейките , за да стане ясно как са работили екипите на Бърза помощ, добави още Гелев. По думите му петък винаги е бил най-трудният ден за Бърза помощ. Случилото се днес ни потресе, добави той.", "date": "2018.04.13", "title": "Шефът на Спешна помощ: Спасяването на пострадалите бе бързо организирано"}
{"url": "https://www.24chasa.bg/novini/article/6813589", "text": "Преди 6 г. предупредихме, че случилото се с мен ще се повтори. И ето сега същия кошмар изживява млад човек, успял да си намери работа в чужда компания, за да печели парите си по почтен начин. Думите са на Гергана Червенкова по адрес на 29-годишния Желяз Андреев, чиято екстрадиция поиска САЩ. През 2012 г. прокуратурата на щат Ню Йорк праща до българските власти молба да предадат младата майка, чийто син и дъщеря тогава са на 4 и 6 г., заради няколко обвинения. Тя е разследвана в САЩ като участник в конспиративна международна престъпна група за пране на пари, търговия със забранени лекарства, телекомуникационни измами. Заедно с нея обвинени са още 9-има души, които Гергана не познава и чиито имена научава от обвинителния акт, който прочита в интернет. Тя е била в САЩ само веднъж като 13-годишна състезателка по фехтовка. Оттогава не е стъпвала зад океана. “Ситуацията е недопустима. Както аз, така и Желяз сме обикновени служители във фирми. Постоянно говорим колко е хубаво да идват чуждестранни инвеститори и всеки се радва, когато те наемат българи на работа. В един момент това се оказва безкрайно опасно, защото чуждестранните фирми, които отварят офиси тук, имат клонове в различни държави. А нас ни подлагат под отговорност за общите действия на фирмите”, казва Гергана. Преди 6 г. тя е вътрешнофинансов контрольор в чуждестранна фирма, която се занимава с реклама на лекарства на лицензирани аптеки в САЩ. Работата на компанията е само да рекламира и ако някой желае да купи, парите да минат през фирмата, като се задържа комисиона за рекламата. Задължението на Гергана е да изготвя отчети във вид на таблица за вътрешно ползване от управителите. Кошмарът за нея и съпруга ѝ, който е IT специалист, започва една сутрин в 7 ч. На вратата им звънят шестима цивилни, които се представят за полицаи, и настояват да отворят. Гергана и мъжът ѝ поглеждат през прозореца, но не виждат полицейски коли на улицата. Обаждат се на тел. 112, за да проверят наистина ли непознатите са служители на МВР. Получават утвърдителен отговор и отварят. Започва претърсване на жилището. “Първата реакция на съпруга ми беше смях. Казваше: Виж какво става, сигурно след малко ще се появи камера. Най-вероятно някой си прави шега с нас. Побутнах го с думите: Изглежда ми доста сериозно”, спомня си Гергана. Полицаите прибират компютрите и отвеждат жената в ГДБОП. Настаняват я за час и половина в една стая. Докато чака, през отворената врата вижда по коридора да минават българските управители на фирмата, в която работи. Тя остава с впечатлението, че нещо става в компанията. В един момент при нея влиза служител на ГДБОП, който ѝ показва федерална заповед за арест от САЩ. Отвеждат я в 7-о РПУ, правят ѝ снимки, снемат ѝ отпечатъци. Още вечерта я откарват в следствения арест на “Г. М. Димитров”, където дели килия с още четири жени. Все си мислех, че ще дойде някой и ще каже, че е станала грешка. Когато влязох в килията, рухнах и се разплаках.” Съкилийничките ѝ започват да я разпитват защо е арестувана. Гергана им обяснява, че не знае, и предполага, че всичките ѝ колеги са задържани. Казва и имената им. Арестантките тропат по стените на килията и извикват имената на колегите на Гергана, за да проверят дали има такива хора. “Четири дни бях в пълна неизвестност какво и защо се случва с мен”, спомня си Гергана. Два часа преди делото по определяне на мярката за неотклонение се вижда с адвоката, нает от съпруга ѝ. Тогава разбира, че колегите ѝ не са задържани, а САЩ искат само нейната екстрадиция. Гергана престоява в ареста 56 дни, докато трае процедурата по екстрадиране. Според обвинителния акт тя и още девет американци били в престъпна група за пране на пари, продажба на незаконни лекарства, телекомуникационни измами. Пред българския съд Гергана представя доказателства, че няма нищо общо с обвиненията - тя не е управител на фирмата, не извършва плащания, не е материално отговорно лице. Изпраща доказателствата си в САЩ, но прокуратурата там отказва да ги приеме. От Щатите идват две “доказателства” срещу нея. Едното е клетвена декларация на агент на ДЕА (Службата за борба с наркотиците - б.р.), че Гергана Червенкова е виновна, а второто - клетвена декларация на помощник-прокурор от Ню Йорк, че агентът казва истината. Шефът на Гергана, който е исландец, също иска да изпрати клетвена декларация в САЩ, че тя не е управител на фирмата, не прави плащания и няма как да извърши престъпленията, в които е обвинена, защото е редови служител без никаква власт. В САЩ клетвените декларации са с голяма тежест в съда, но американците не искат тази от шефа на Гергана. Софийският апелативен съд отказва да я екстрадира, след като няколко пъти настоява прокуратурата в Ню Йорк да изпрати доказателства за вината на българката. Такива така и не идват. Гергана е пусната, но обвиненията в САЩ остават. През 2013 г. получава нота от посолството на САЩ, че вече не искат екстрадицията ѝ поради нови обстоятелства. Фирмата ѝ наема адвокатска кантора в Ню Йорк, която да даде доказателства за невинността на българката. “Ставаше въпрос да се чуем два пъти по телефона, да ми пратят два мейла и да отидат до прокуратурата”, обяснява Гергана. По думите ѝ кантората била много добра и само благодарение на приятелски контакти се съгласили да представляват българката за “тази малка сума”. “Цялата защита - в досъдебна и съдебна фаза, щеше да излезе към 500 000 долара”, казва Гергана . “Всичко, което имаме ние и родителите ни, да бяхме продали, нямаше да съберем тези пари”, добавя тя. Осем от останалите обвиняеми сключват споразумение. Деветият е главна фармацевтка на аптека в Ню Йорк. През 2017 г. е осъдена на 3 г. затвор, защото продавала забранени лекарства в аптеката си. “Прокурорът беше казал, че обвиненията винаги може да бъдат подновени и ако отида в САЩ, веднага ще бъда задържана”, казва Гергана. 3 г. тя не смее да си подаде документите за работа от страх да не стане отново обвиняема, без да е виновна. Едва през 2016 г. започва работа в строителна фирма, и то чийто собственик познава от години. От края на февруари Гергана, съпругът ѝ и двете им деца живеят в Брюксел, където мъжът ѝ работи като IT специалист. От година младата жена и близките ѝ са съпричастни с проблемите на Желяз. Те се свързали с Гергана още когато научили, че САЩ имат някакви претенции към българина. Това, за което настоява Гергана, е да се промени договорът за екстрадиция между САЩ и България, така че американците да изпращат доказателства, когато искат българи да им бъдат предадени. Тя и нейни приятели обмислят да се обърнат и към президента Румен Радев. “Договорът за екстрадиция между САЩ и Великобритания е доста подробен - 40 страници”, казва Гергана.", "date": "2018.04.13", "title": "Преследваната от САЩ Гергана: 3 години не смеех да започна работа"}
{"url": "https://www.24chasa.bg/novini/article/6814989", "text": "Доналд Тръмп заяви, че бившият директор на ФБР Джеймс Коми е \"доказан издайник и лъжец\" и \"трябва да бъде подведен под съдебна отговорност\" за издаване на класифицирана информация, предаде ДПА, цитирана от БТА. Доналд Тръмп коментира въпроса в туитър: „Джеймс Коми е доказан ЛЪЖЕЦ и през него изтича информация. Абсолютно всички във Вашингтон бяха на мнение, че той трябва да бъде уволнен за ужасната работа, която свърши, докато не беше, в крайна сметка, уволнен. От него изтичаше КЛАСИФИЦИРАНА информация, за което той трябва да бъде съден. Той излъга под клетва пред Конгреса. Той е слабак и лъжлива лоена топка, която беше, както се доказа във времето, ужасен директор на ФБР. Начинът, по който водеше разследването около Измамната Хилари Клинтън и обстоятелствата около него, трябва да бъде записан като един от най-лошите и некадърни в историята. Беше голяма чест за мен да уволня Джеймс Коми!“ Той каза това малко след публикуването на извадки от мемоари на Коми, който описва президента като изпечен лъжец и неетичен лидер.", "date": "2018.04.13", "title": "Доналд Тръмп нарече бившия директор на ФБР \"лъжлива лоена топка\" (Обновена)"}
{"url": "https://www.24chasa.bg/novini/article/6814524", "text": "\"Обадиха ми се по телефона, че е станала голяма трагедия\". Това каза пред \"24 часа\" млада девойка, чиито роднини са пострадали при катастрофата на АМ \"Тракия\" край Вакарел, при която загинаха най-малко шест души, а над 20 са ранени. Девойката разказа, че пострадали са 13-годишното й братче и нейната майка. По телефона се обадила майката, използвала чужд мобилен апарат, тъй като нейният останал в автобуса. Жената е контактна, но в момента е в операционната в \"Пирогов\". Автобусът все още не е вдигнат. Информацията за 10 жертви засега не се потвъждава. По-рано днес БТА съобщи за 10 жертви, позовавайки се на информация на \"Спешна помощ\"", "date": "2018.04.13", "title": "Момиче: Майка ми и братчето ми са в \"Пирогов\" след катастрофата (Видео)"}
{"url": "https://www.24chasa.bg/novini/article/6814544", "text": "Молдова отзова генералния си консул в Истанбул Вячеслав Филип заради подозрения в корупция, предаде ТАСС, цитирана от БТА. Съответното решение е било взето днес на заседание на молдовското правителство. Предложението за отзоваването на консула е било внесено от молдовския министър на външните работи и европейската интеграция Тудор Уляновски. Предложението е било подкрепено единодушно, съобщи пресслужбата на кабинета. Филип е бил задържан през ноември 2016 г. на летището в Кишинев по подозрение в незаконно издаване на документи на граждани на арабски страни, което представлява нарушение на правилата за борба с международния тероризъм. Ако вината на Филип бъде доказана, той може да бъде осъден на до 15 години затвор и глоба от 28,6 хиляди долара. Според следствието Филип е получавал подкупи в замяна на ускоряването на консулските услуги за седем души от Йордания, Ливан, Сирия и Ирак. Някои от лицата впоследствие са били задържани.", "date": "2018.04.13", "title": "Молдова отзова консула си в Истанбул заради подозрения в корупция"}
{"url": "https://www.24chasa.bg/novini/article/6814598", "text": "Георги Генов, който уби жестоко жена си с множество удари с нож на кръстовище в Пещера, прие всички обвинения, повдигнати му от прокуратурата. Това стана на първото заседание по делото, проведено днес в окръжния съд в Пазарджик, което беше разпоредително. Генов и адвоката му приеха повдигнатите обвинения за умишлено убийство, извършено по особено мъчителен за жертвата начин. За това престъпление законът предвижда лишаване от свобода от 15 до 20 г., или доживотен затвор. Заради пълното признание на вина от обвиняемия, делото по същество ще се гледа по реда на съкратеното съдебно следствие, а съдът е длъжен да намали присъдата на обвиняемия с една трета. На 2 септември, м.г., Георги Генов причаква жена си Катя, която се прибира от работа към дома на майка си в Пещера, пресреща я на кръстовище и й нанася множество удари с нож. Въпреки че наоколо има свидетели на касапницата, никой не се намесва да помогне на тежко ранената жена. Това позволява на убиецът спокойно да се качи в колата си и да изчезне от местопрестъплението. Генов бе задържан няколко дни след убийството във вила край яз. Тополница от военни командоси и полицаи. На първото разпоредително заседание на съда като граждански ищци бяха конституирани майката на убитата и двете дъщери на Катя и Георги. Чрез адвоката си те поискаха обезщетение от по 200 хиляди лева за всяка от тях.", "date": "2018.04.13", "title": "Убиец, заклал жена си на кръстовище в Пещера, прие обвиненията на прокуратурата"}
{"url": "https://www.24chasa.bg/novini/article/6814600", "text": "Окръжната прокуратура в Русе внесе днес в съда обвинителен акт срещу 32-годишния В. М. за убийството на 18-годишния Алекс Алексиев от град Бяла, област Русе, извършено през юли миналата година. Това съобщиха днес от прокуратурата. Случаят е от 8 юли 2017 година. Около 5,50 часа, според прокуратурата, 32-годишният В. М. нанася удар с ръка на Алекс в центъра на градчето, на излизане от дискотека, при което младежът пада и си удря главата в тротоарните плочки. Пострадалият е откаран в Университетската болница в Русе с тежка черепно-мозъчна травма, в кома и с опасност за живота. Въпреки усилията на лекарите да го спасят, Алекс А. почина на 15 юли 2017 година. След инцидента Районният съд в Бяла задържа за постоянно в ареста В. М.. Заради случая в града в продължение на три дни бяха организирани и протести. От Русенската окръжна прокуратура информираха, че обвинението е за умишлено причиняване на смърт по хулигански подбуди. За престъплението се предвижда затвор от 15 до 20 години, доживотен затвор или доживотен затвор без замяна. При разследването са били извършени множество следствени действия - огледи на местопроизшествие, претърсване и изземване, разпити на 26 свидетели, справки, психиатрични, медицински, технически и други експертизи, изготвени от общо седем вещи лица. Обвиняемият В. М. е с мярка за неотклонение \"задържане под стража\" и е приведен в затвора. Очаква се насрочване на делото от съда.", "date": "2018.04.13", "title": "Внесоха в съда обвинението за убийството на 18-годишния Алекс от Бяла"}
{"url": "https://www.24chasa.bg/novini/article/6814632", "text": "Руският външен министър Сергей Лавров предупреди, че западната намеса в Сирия може да доведе до нова вълна мигранти към Европа, предава Франс прес, цитирана от Фокус. Според Лавров дори и малки актове „могат да доведат до нови вълни мигранти към Европа и друго развитие, което не е нужно, или за нас, или за нашите европейски съседи и може единствено да донесе полза на тези, които са защитени от океана“", "date": "2018.04.13", "title": "Лавров: Западната намеса в Сирия може да предизвика нова мигрантска вълна"}
{"url": "https://www.24chasa.bg/novini/article/6814636", "text": "Движението по магистрала \"Тракия\" при км 27, в района на Вакарел, се осъществява двупосочно в платното в посока Бургас, информираха от АПИ. Трафикът се регулира от \"Пътна полиция\". Шофьорите да се движат с повишено внимание и съобразена скорост, препоръчват от Агенцията.                                                                                                                                                                                                                                                                                                                       ", "date": "2018.04.13", "title": "Пуснаха частично движението по магистрала \"Тракия\""}
{"url": "https://www.24chasa.bg/novini/article/6814662", "text": "Лидерът на БСП Корнелия Нинова ще се срещне с членовете на бюрото на Младите европейски социалисти (ЙЕС) в събота, 14 април, съобщава пресцентърът на партията. Ще присъства президентът на ЙЕС Жоао Албъкърк, заедно с лидерите организацията от Германия, Франция, Великобритания, Испания, Италия, Австрия, Португалия и др.", "date": "2018.04.13", "title": "Нинова се среща с младежи от цяла Европа утре"}
{"url": "https://www.24chasa.bg/novini/article/6814637", "text": "12 от пострадалите в тежката катастрофа на АМ \"Тракия\" край Вакарел са приети в болница \"Света Анна\", съобщи пиарът на болницата Антон Луков. Трима от пострадалите са в много тежко шоково състояние, с опасност за живота. Останалите пострадали са с наранявания от фрактури или открити порезни рани. Все още няма изписани след преглед пациенти. От болницата съобщиха, че към момента имат има достатъчно запаси от кръв. Четирима души, сред които и дете, са приети в „Пирогов“, каза проф. Асен Балтов, изпълнителен директор на УМБАЛСМ „Н. И. Пирогов“. „Имаме организация създадена, чакаме още пострадали. До момента е прието едно дете с гръдна и коремна травма“, каза проф. Балтов. По думите му детето вече е в операционната. „Бързаме да бъде направено дрениране на белия дроб, за да може дишането да се възстанови“, допълни той и уточни, че на детето му предстоят още изследвания. Проф. Балтов посочи, че в болницата са постъпили две жени, като едната е насочена към хирургичен кабинет, другата през травматологичен както и един мъж, който е с данни за черепно- мозъчна травма. „Очакваме още линейки. Знаем, че 14 линейки са изпратени на място на произшествието. Не мога да кажа за момента нищо, предстоят изследвания, знаете, че това е процес, който изисква време“, заяви изпълнителният директор на болницата. От Военномедицинска академия съобщават, че три жени, пострадали в пътния инцидент на АМ \"Тракия\" днес, са приети в болницата. Пациентите са в стабилно състояние, без опасност за живота. Предстои да бъдат хоспитализирани за лечение и наблюдение.", "date": "2018.04.13", "title": "19 от жестоката катастрофа са вече в болници, 4-ма са с опасност за живота"}
{"url": "https://www.24chasa.bg/novini/article/6814668", "text": "Поради активността на британските въоръжени сили в източната част на Средиземно море е обявена опасна зона за полети на височина до 8000 метра в района, разположен южно от остров Кипър, предава ТАСС, цитирана от \"Фокус\". „Активната военна дейност на британските въоръжени сили южно от Кипър е причината за въвеждане на опасна зона над морето на височина до 8000 метра. Опасната зона е въведена до 12 май“, съобщи запознат източник. Според него „Евроконтрол“ вече е обявил съответната информация.", "date": "2018.04.13", "title": "Обявиха зона, опасна за полети, южно от Кипър до 12 май"}
{"url": "https://www.24chasa.bg/novini/article/6814675", "text": "Министърът на здравеопазването Кирил Ананиев изрази съболезнования към близките на загиналите в катастрофата на автомагистрала \"Тракия\" при Вакарел, предава БТА. Това той заяви пред журналисти след срещата в министерството с представители на организациите на хората с увреждания. Ананиев благодари на екипите на Спешна помощ, които са се отзовали. Убеден съм, че екипите на болниците полагат всички усилия и средства, за да помогнат на пострадалите, каза още министърът. От пресцентъра на здравното министерство съобщиха, че министър Ананиев отива в болница Св. Анна, където са най-голям брой от пострадалите при катастрофата, за да се запознае със състоянието на ранените.", "date": "2018.04.13", "title": "Ананиев изрази съболезнования на близките на загиналите в катастрофата при Вакарел"}
{"url": "https://www.24chasa.bg/novini/article/6814666", "text": "Кола е ударила автобуса на \"Юнион Ивкони\", който се обърна на АМ \"Тракия\", сочат първоначалните данни, съобщи главният секретар на МВР Младен Маринов. Той обясни, че новината за инцидента е получена в 11:18 ч. днес. Веднага към мястото на инцидента били насочени пожарни, коли на Бърза помощ и полицията. Шестима са починали на място, каза още главният секретар, 22-ма са ранени. Сред тях има и едно дете. Маринов добави, че двамата шофьори не са употребили алкохол и в момента се разпитват. Според управителя на \"Юнион Ивкони\" Георги Атанасов леката кола - \"Рено\" се е завъртяла, ударила автобуса и затова той се е обърнал в канавката.  Рейсът бил чисто нов, произведен е 2017 г., посочи Атанасов. По данните на джипиес автобусът се е движел с 96 км/ч.. Това обаче ще се проверява посочи Маринов. По данни на \"24 часа\" \"Рено\"- то е управлявано от жена.", "date": "2018.04.13", "title": "Гл. секретар на МВР: Шестима са загинали на място, 22-ма са ранени (Видео)"}
{"url": "https://www.24chasa.bg/novini/article/6814690", "text": "Външният министър на Русия Сергей Лавров обвини британския си колега Борис Джонсън, че изкривява разкритията на Организацията за забрана на химическото оръжие по отравянето на бившия двоен агент Сергей Скрипал, за което Великобритания обвинява Москва, предаде AFP, цитирана от \"Фокус\".  „Политици като Борис Джонсън отново се опитват да изкривяват истината и обявяват, че разследването на ОЗХО подкрепя заключенията на Великобритания“, заяви Лавров.", "date": "2018.04.13", "title": "Лавров: Борис Джонсън изкривява разкритията на ОЗХО по случая „Скрипал“"}
{"url": "https://www.24chasa.bg/novini/article/6814714", "text": "Руският вицепремиер Аркадий Дворкович каза днес, че международните отношения не бива да зависят от настроението, в което е един човек, когато се събужда сутрин, съобщи Ройтерс, като се позова на РИА Новости. Дворкович явно има предвид американския президент Доналд Тръмп. В сряда сутринта Тръмп предупреди в Туитър, че към Сирия ще полетят ракети като отговор на предполагаемата атака с химическо оръжие срещу цивилни, предава БТА. На форум в Красноярск вицепремиерът, цитиран от ТАСС, посочва, че отношенията между държавите не може да зависят от настроението на някого отвъд океана и от внезапното решение, което даден човек взима рано сутрин. В друг туит вчера Тръмп изглежда изрази съмнение най-малко за точния момент на евентуална американска акция, като написа че \"тя може да е скоро, но и въобще да не е скоро\". По-късно вчера той проведе среща със съветниците си по националната сигурност, след която от Белия дом обяви, че не е било взето окончателно решение.", "date": "2018.04.13", "title": "Русия: Международните отношения не трябва да зависят от настроението на 1 човек"}
{"url": "https://www.24chasa.bg/novini/article/6814735", "text": " Това съобщи днес нейният адвокат Веронел Радулеску на последното заседание по дело срещу Удря във Върховния касационен съд, който я осъди на първа инстанция на шест години затвор за вземане на подкуп и злоупотреба със служебно положение, предаде агенция Медиафакс. Адвокатът заяви, че статутът на политически бежанец е валиден една година, през която Удря е защитена от евентуално искане за екстрадиция. Запитан дали Удря може да бъде екстрадирана, ако получи окончателна присъда по делото, адвокатът заяви: \"Въз основа на този статут - не\". Върховният касационен съд има днес последно заседание по делото, което визира организиране на гала вечер с участието на румънския професионален боксьор Лучиян Буте по времето, когато той бе изключително популярен като световен шампион във версията IBF. Според антикорупционната прокуратура Елена Удря е принудила свои подчинени да престъпят служебните си задължения при сключването на договори за рекламни услуги във връзка със събитието, ощетявайки бюджета на ръководеното от нея министерство (в периода 2008-2012 г.). Неправомерни облаги е получил тогавашният председател на Румънската федерация по бокс Рудел Обрежа, който на първа инстанция бе осъден на пет години затвор. С официалната проява, посветена на бокса, Удря е преследвала и предизборни дивиденти чрез свързването на своя образ с този на световния шампион. Тя бе кандидат за президент на изборите през 2014 г. Прокурор от Националната дирекция за борба с корупцията оспори днес в съда твърдението, че Удря е получила статут на политически бежанец. Според прокурора Удря има разрешително за престой и временен статут. Адвокатът й заяви в съда, че прокурорът не е прочел добре представените документи и уточни, че сегашният статут на клиентката му важи една година, а след това тя ще получи постоянен статут на политически бежанец. Адвокатът поиска делото да бъде отложено, за да може Елена Удря да направи изявления чрез видеоконферентна връзка или чрез съдебна поръчка. Предстои съдът да се произнесе по това искане. По същото дело на първа инстанция бяха осъдени още няколко лица, които получиха присъди между година и шест месеца условно и три години затвор ефективно.", "date": "2018.04.13", "title": "Елена Удря е получила статут на политически бежанец в Коста Рика"}
{"url": "https://www.24chasa.bg/novini/article/6814737", "text": "Предполагаемата химическа атака в Сирия не може да се размине безнаказано, но трябва да се избегне ескалация на конфликта, заяви днес германският външен министър Хайко Маас, цитиран от ДПА и БТА. \"Аз съм на мнение, че станалото там не може да остане без последици\", каза Маас в Брюксел в кулоарите на среща с белгийския външен министър Дидие Рейндерс. Фактът, че Вашингтон, Париж и Лондон координират в тясно сътрудничество отговора си \"е признак, че към ситуацията се подхожда отговорно, за да се избегне ескалация\", добави той. Маас подчерта необходимостта да се засили натиска върху сирийския съюзник Русия, която е блокирала общо 12 проекторезолюции на Съвета за сигурност на ООН за конфликта в Сирия. \"Предварително условие за намиране на изход от конфликта в Сирия е Русия да бъде накарана да промени подхода си\", каза Маас по-късно, след среща с председателя на Европейската комисия Жан-Клод Юнкер. Германският правителствен говорител Щефен Зайберт заяви днес в Берлин, че германското правителство има \"сериозни доказателства\", че миналия уикенд в Сирия е било използвано химическо оръжие, предаде Ройтерс. САЩ, Франция и Великобритания обмислят военни удари срещу режима на сирийския президент Башар Асад в отговор на нападението в град Дума, при което загинаха 43 души.", "date": "2018.04.13", "title": "Хайко Маас: Химическата атака в Сирия не може да се размине безнаказана"}
{"url": "https://www.24chasa.bg/novini/article/6814750", "text": "САЩ с всички усилия ще се противопоставят на негативното руско влияние на Балканите, заяви номинираният от американския президент Доналд Тръмп за нов държавен секретар Майк Помпейо по време на изслушването в комисията по външни работи на Сената, съобщи МИА, цитирана от БТА.  Трябва навсякъде да отвръщаме и да използваме всички средства, с които разполагаме - от икономиката до интернет. Русия силно се ангажира в подкопаването на демократичните ценности - от Балканите до Латинска Америка - и ние ще отговорим на това. Ще отвърнем на негативното руско влияние и ще го предотвратим, заяви Помпейо, отговаряйки на въпрос на сенатора Рон Джонсън. Самият Джонсън по време на изслушването заяви, че през последните няколко години на няколко пъти е посетил Балканите, където е бил свидетел на \"увеличеното негативно влияние на Русия в региона\". Помпейо от своя страна добави, че американската администрация вече е предприела серия мерки против Русия, които са стрували скъпо на руския президент Владимир Путин. Въведохме строги санкции и прогонихме най-големия досега брой руски дипломати и шпиони от приключването на Студената война, добави Помпейо. Според него администрацията на американския президент Доналд Тръмп е била напълно права, когато е идентифицирала Русия като \"опасност за САЩ\". Войната винаги е последната опция. Ще се боря външнополитическите цели на президента Тръмп да се осъществят с дипломатически средства, а не с изпращане на нашите мъже и жени на война, подчерта Помпейо", "date": "2018.04.13", "title": "САЩ ще се противопоставят на руското влияние на Балканите"}
{"url": "https://www.24chasa.bg/novini/article/6814746", "text": "Бившият колумбийски бунтовник и партизанин Густаво Петро, който се опитва да стане първият ляв президент на страната, каза, че ако бъде избран, ще се съсредоточи върху намаляване на зейналата пропаст между бедни и богати, съобщава Ройтерс, цитирана от БТА. Ляво ориентираният 57-годишен икономист, който беше кмет на Богота от 2011 до 2013 г., е втори в допитванията за кандидатите, които искат да заменят държавния глава Хуан Мануел Сантос, и обещава да промени икономическия модел на страната, като обложи с данък собствениците на земи, които не получават добиви от тях, и да измести тежестта от петрола и въглищата. \"Искам да променя страната. Още от дете искам да го направя\", каза във вторник Петро в интервю. \"Същинската причина за проблемите в Колумбия е неравенството.\" Изборите може да определят съдбата на крехкия мирен процес в Колумбия, който сложи край на петдесетгодишна война с марксистките бунтовници от ФАРК (\"Революционните въоръжени сили на Колумбия\") , но разгневи мнозина, защото даде на командирите им право да участват в политиката, вместо да ги изпрати зад решетките и привлече вниманието към разделението между богати и бедни, за което говори Петро. Неговите предложения, които включват разширяване на образованието, чиста енергия и основна промяна в данъчното облагане, стресна някои инвеститори, които се опасяват, че той ще експроприира земя и ще превърне Колумбия във втора Венецуела, което Петро отрича. \"Няма да сме какъвто и да било съюзник на Венецуела, защото Венецуела влезе в света на икономика на въглеводородите\", каза той, визирайки разтърсваната от криза съседна на Колумбия държава. Петро добави, че постепенно ще елиминира петрола, въглищата и газа и ще ги замени с енергия от чисти източници като вятър и вода. Той ще увеличи данъците върху плодородните, но необработвани земи, насърчавайки земевладелците да продават на държавата, която да ги даде на бедните фермери. Това може да притесни животновъдите, а и други. \"Данъкът не може да бъде наричан изземане; това е данък върху земеделската земя\", уточнява Петро. Някогашен член на вече несъществуващата бунтовническа група М19, изборът на Петро за кмет на Богота бе възприето като като доказателство, че бъдещето на бунтовнически движения като ФАРК, която се разпусна миналата година и създаде политическа партия, е политиката. Но в края на 2013 г. Петро беше отстранен от генералния инспектор (независим контролен пост в Колумбия, занимаващ се държавните служители и харченето на обществени средства - б.ред.) от поста си - най-влиятелния в страната след този на президента, за лошо управление при събирането на отпадъци и получи забрана да заема публични длъжности за срок от 15 години - решение, което накара хиляди да излязат на улицата и впоследствие беше отменено. Иван Дуке - протеже на бившия десен президент Алваро Урибе, изпреварва Петро в анкетите с около 10 пункта на национално равнище в страната, която има население от 50 милиона и исторически е била управлявана от десницата. Баща на шест деца, Петро е отявлен критик на традиционната политическа класа, обвинява я в корупция и обогатяване за сметка на бедните. Партията на Петро \"Хуманна Колумбия\" (Colombia Humana) спечели само шест места от общо 280 на неотдавнашните парламентарни избори и затруднява опитите му да прокара радикални реформи през Конгреса. Той каза, че ще се опита да се коалира с политическия център, левицата и други партии или ще призове за промяна на основния закон чрез свикване на конституционно събрание. Петро планира да продава облигации, за да финансира покупките на земя и да насърчи бедните фермери, като тези, които отглеждат кока - суровината за кокаина, да отглеждат законни земеделски култури. За да ограничи фискалния дефицит, той ще настоява за друга данъчна реформа - за повишаване на данъка върху корпоративните дивиденти и чуждестранните печалби и за премахване на изключенията за големите инвеститори. \"Инвеститорът е хазартен играч и първото нещо, което прави, е да проучи правилата на играта. Искаме да сложим на масата правилата, без скрити карти, искаме да преминем от икономика, базирана на добива, към икономическо производство\", каза той. Първият тур на изборите ще бъде на 27 май, но ако никой от кандидатите не получи повече от половината от гласовете, през юни ще се произведе балотаж.", "date": "2018.04.13", "title": "Бивш бунтовник  се бори да стане първият  ляв президент на Колумбия"}
{"url": "https://www.24chasa.bg/novini/article/6814783", "text": "Сърбия има ключова роля в Косово и в Босна и Херцеговина и затова е важно интензивно да разменяме мнения, заяви днес германският канцлер Ангела Меркел преди среща на четири очи със сръбския президент Александър Вучич в Берлин, предаде Танюг. След като посрещна Вучич пред сградата на германското правителство, Меркел каза, че е договорено през първата половина на тази година Германия да води интензивен диалог със Сърбия и страните от региона, припомняйки, че България постави приближаването на Западните Балкани към ЕС като приоритет на своето председателство, предава БТА. Германският канцлер каза, че главни теми на разговора й с Вучич ще бъдат двустранното сътрудничество и развитието на региона. Меркел, която се среща с Вучич за втори път в разстояние на месец и половина, похвали реформите в Сърбия, като подчерта, че това е комплимент за премиера Ана Бърнабич и нейните министри. Вучич от своя страна каза, че Германия е най-важният партньор на Сърбия и че Сърбия ще даде всичко от себе си, за да бъдат избегнати конфликти на Балканите, които биха върнали региона 100 години назад. След пресконференцията Вучич и Меркел ще имат работен обяд.", "date": "2018.04.13", "title": "Меркел: Сърбия има ключова роля в Косово и в Босна и Херцеговина"}
{"url": "https://www.24chasa.bg/novini/article/6814781", "text": "На преговорите за преодоляване на политическата криза в Италия не е постигнат напредък, заяви днес президентът Серджо Матарела след двудневни консултации с политическите лидери, предаде ДПА, цитирана от БТА. Като подчерта, че страната спешно се нуждае от напълно дееспособно правителство, той каза пред репортери в Рим, че ще почака още няколко дни, преди да вземе решение как може да бъде преодоляна безизходицата след новия кръг от консултации за съставяне на коалиционно правителство. След изборите от 4 март никоя партия не разполага с мнозинство за правителство и избухнаха дрязги за условията за евентуална коалиция. Ключова спънка е искането на движението Пет звезди да бъде изключен от политическите комбинации бившият премиер Силвио Берлускони, чиято партия Форца Италия е в десния блок заедно с крайнодясната Лига. Лидерът на Лига - Матео Салвини, не желае да се отказва от своя съюзник, който е обект на съдебно разследване. \"Ако Форца Италия и Пет звезди продължат още месец взаимно да си казват \"не\", на италианците ще им омръзне, на мен ще ми омръзне, и няма да ни остане нищо друго, освен да отидем на нови избори\", каза Салвини по държавното радио РАИ, цитиран от ДПА.", "date": "2018.04.13", "title": "Президентът на Италия: Няма напредък в преговорите за съставяне на управляваща коалиция"}
{"url": "https://www.24chasa.bg/novini/article/6814791", "text": "Председателят на Сръбската радикална партия Воислав Шешел заяви, че вчерашното решение, взето срещу него от Механизма за наказателните съдилища в Хага е противоправно и допълни, че ще предприеме конкретни мерки срещу него, предава македонската медия „Независен“, цитирана от \"Фокус\".  Шешел заяви, че ще подаде искане за преразглеждане на окончателната присъда в Хага. Според него според англосаксонското право, съветът за обжалваният не може на първа инстанция да иска преструктуриране на присъда, с която се осъжда, а може единствено да изисква повторно разглеждане. Шешел заяви, че е „много горд от всички приписвани военни престъпления и престъпления срещу човечеството и че е готов в бъдеще многократно да ги повтори“. Обжалване съвет в Хага частично вчера прие искането на прокуратурата и осъди Воислав Шешел на 10 години затвор. Но Шешел няма да отиде в затвора, защото е прекарал 11,5 години докато процесът е течал.", "date": "2018.04.13", "title": "Воислав Шешел: Присъдата срещу мен е неправомерна"}
{"url": "https://www.24chasa.bg/novini/article/6814803", "text": "Хърватският парламент одобри днес международна конвенция за правата на жените въпреки ожесточената съпротива и протестите на десничарски групи и на католическата църква, предаде Асошиейтед прес. Парламентът подкрепи днес със 110 гласа \"за\" и 30 \"против\" Истанбулската конвенция, която доведе до разцепление дори в управляващата партия Хърватска демократична общност, предава БТА. Противниците на конвенцията в католическа Хърватия твърдят, че тя индиректно легализира гей браковете и дава права на транссексуалните хора. Хиляди противници на конвенцията протестираха вчера в пристанищния град Сплит. Отделно от тях нейни привърженици почетоха паметта на жените, жертви на домашно насилие. Истанбулската конвенция бе приета от Съвета на Европа през 2011 г. в рамките на борбата с насилието над жени.", "date": "2018.04.13", "title": "Парламентът на Хърватия одобри Истанбулската конвенция"}
{"url": "https://www.24chasa.bg/novini/article/6814801", "text": "\"Ще инициирам промени в закона, които ще забранят не само пряката, но и непряката реклама на хазартни игри\". Това обяви вицепремиерът Валери Симеонов във Фейсбук. И продължава: \"Хазартът в България вече е с размер на пандемия - 3% от БВП са разходите на българите за този вид \"удоволствия\". За сравнение, в Румъния са 1.2%. Всички държави са зад нас. По този начин възпитаваме децата, а и българите като цяло, че не е нужно да се трудят и образоват, а ще печелят търкайки картончета. Това ли трябва да е формулата за успех на нашия народ? Според мен - не. Това е деморализация на нацията. В закона ще оставим възможност да се обявят наименованията на игрите, търговската марка и тегленето на тиражите. Но ще премахнем оповестяването на резултатите на игрите и спечелените печалби - законовата вратичка, през която върви отвратителната мащабна реклама на хазарт днес\".", "date": "2018.04.13", "title": "Симеонов: Ще забраним пряката и непряка реклама на хазартни игри"}
{"url": "https://www.24chasa.bg/novini/article/6814812", "text": "Айфеловата кула в Париж е затворена за посетители заради стачка на охраната заради съкращаването на трима техни колеги, предава Франс прес, цитирана от Фокус. „Трудовият спор е предизвикан от съкращаването на трима охранители, след като са се оплакали относно новото работно време, което ще намали техните приходи“, съобщи представителят на профсъюзите Денис Вавасори. Кулата, която приема по шест милиона посетители годишно през последните години е чест свидетел на стачки на персонала. ", "date": "2018.04.13", "title": "Затвориха Айфеловата кула заради стачка на охраната"}
{"url": "https://www.24chasa.bg/novini/article/6814804", "text": "Руският външен министър Сергей Лавров определи днес предполагаемото химическо нападение в Сирия като постановка, в която са участвали специалните служби на неназована от него \"русофобска страна\", предаде Франс прес. Лавров каза, че руски експерти са инспектирали мястото на предполагаемата атака в град Дума, източно от Дамаск, и не са открили следи от химическо оръжие, посочва Асошиейтед прес. \"Разполагаме с неопровержими доказателства, че става въпрос за постановка с участието на специалните служби на държава, която в момента се мъчи да е в предната линия на русофобска кампания\", заяви Лавров на пресконференция след среща в Москва с холандския си колега Стеф Блок, цитиран от БТА. Министърът изрази надежда, че западните страни няма да се впуснат в Сирия в авантюра като тази в Либия или Ирак. И най-малката ексцесия там ще доведе до нови вълни от мигранти в Европа, предупреди Лавров, цитиран от ТАСС и Ройтерс. Русия и САЩ трябва да поддържат контакти за обстановката в Сирия. Москва е отворена за контакти с Вашингтон по линия на лидерите на двете страни Владимир Путин и Доналд Тръмп, каза руският първи дипломат. Холандия подкрепя независимо разследване под егидата на ООН на предполагаемата употреба на химическо оръжие в Сирия, каза на пресконференцията холандският външен министър. Блок каза, че наред с ролята на Русия в Сирия и Украйна двамата с Лавров са обсъдили и темата \"Скрипал\". Във връзка със случая руският външен министър отбеляза, че докладът на Организацията за забрана на химическите оръжия (ОЗХО) не е посочил произхода на отровата, използвана срещу бившия руски шпионин Сергей Скрипал и дъщеря му Юлия. Той каза, че докладът е потвърдил единствено състава на използваното вещество и твърденията на Лондон, че документът потвърждава британската позиция, са преувеличени. \"Политици като /британският външен министър/ Борис Джонсън се опитват за пореден път да изопачат действителността, претендирайки, че заключенията на ОЗХО представляват потвърждение на всички тези на Великобритания без изключение\", каза Лавров, цитиран от АФП. Москва в най-скоро време ще огласи интересни момент от този доклад, добави той. Русия и Холандия се договориха да продължат диалога за катастрофата на малайзийския пътнически самолет, свален над Донбас през 2014 година. Русия е отговаряла и ще отговори на всички въпроси на холандската прокуратура, каза Лавров. Ние действително съдействахме на разследването и при техническия етап. Продължаваме да оказваме съдействие и сега, когато се извършва наказателно разследване, подчерта той, но обърна внимание на факта, че материалите на Русия във връзка с катастрофата или се вземат предвид повърхностно и избирателно, или изобщо не се отчитат. Лавров заяви, че страната му е заинтересована от продължаване на диалога с Европейския съюз. \"Имаме общи интереси в борбата с тероризма, с незаконната миграция, с наркотрафика. Както потвърдихме и пред европейските си колеги, ще бъдем готови за такава работа в степента, в която са готови и европейците\", изтъкна той.", "date": "2018.04.13", "title": "Лавров: Химическата атака в Сирия е постановка с русофобска страна"}
{"url": "https://www.24chasa.bg/novini/article/6814832", "text": "Дигитализацията и автоматизацията във финансовата сфера са неизбежни и се случват много по-бързо. Заедно с това обаче са налице глобални тенденции да се обръща все по-голямо внимание на сигурността в тази област. Това по никакъв начин на спира развитието, просто тези процеси вървят и ще продължават да вървят успоредно. Нещо повече – сигурността и намаляването на рисковете са катализатор за все по-бурното развитие на дигиталните технологии и ще ги подкрепят все по-силно. Това стана ясно от проведената вчера следобед шеста поред Кофас конференция по управление на риска на тема „Дигитализация, автоматизация и изкуствен интелект: поемаме управлението“. В началото Деклан Дали, изпълнителен директор на Кофас ЦИЕ говори за динамиката в съвременния бизнес и необходимостта от по-добро и активно управление на рисковете. В приветствието си Милена Виденова, управител на Кофас България, специално подчерта ролята на ролята на Кофас и на кредитните застрахователи в среда на дигитализация и автоматизация – да съдействат за оценка на рисковете за бизнеса, което ще доведе до тяхното по-ефективно управление. В специалната секторна презентация тя отбеляза: „Най-перспективните сектори за Регион Централна и Източна Европа включително и за България са фармация, автомобилна индустрия и информационни технологии, а най-рискови остават строителство, метали и транспорт“. В прегледа на рисковете по страни Грегорж Шилевич, регионален икономист на Кофас груп отбеляза, че в глобален мащаб има възстановяване, но рисковете остават – особено тези, свързани с потенциална търговска война. В Европа трудовият пазар продължава да бъде съществено предизвикателство пред компаниите. В три панела и няколко пленарни лекции участниците отбелязаха, че дигитализацията и автоматизацията в никакъв случай няма да измести или замести човешкия фактор във финансовата сфера, просто ще улесни и оптимизира работата. Сигурността при това би трябвало да бъде гарантирана напълно, което се доказва и от скорошните проблеми с нерегламентираното използване на лични данни. Тук идва и ролята на блокчейн, на споделената икономика и споделените ресурси. Това има значителен потенциал, тъй като е свързано със свобода на действие, повече прозрачност и по-малко ресурси, но сигурността също трябва да бъде гарантирана, а рисковете – добре управлявани. Някои от участниците отбелязаха, че тук и държавата има важна роля, като оказва подкрепа по отношение не само на развитието на иновациите, но и на гарантирането на стабилността. В презентацията си Цветан Симеонов, председател на УС на БТПП специално подчерта, че дигитализацията и автоматизацията са възможност за бизнеса да направи преоценка на кадрите си, като ще останат най-производителните. Асен Великов, Член на УС и Финансов директор на Виваком, доразви тези теми, като отбеляза, че при сегашните технологии около 50% от задачите, извършвани от хора може да се автоматизират, но само 5% от дейностите могат да се автоматизират изцяло. Това е свързано с промяна в начините, по които се осъществява дейност, а също и професиите и специализациите. Китай и Индия са достатъчно перспективни пазари, но към тях трябва да се подхожда внимателно. Успехът за българските износители по отношение на тези страни минава през отлично познаване на средата и потребителите и обединени усилия. Участниците отбелязаха сериозните шансове, които имаме, но и съпътстващите рискове. „Чрез подкрепата на държавата и създаване на обединен национален бранд, можем да навлезем успешно на големи пазари като Индия и Китай, а и на други“ – обобщи Цветелина Николова, управляващ директор на Катаржина Естейт и Платинум брандс. Конференцията на Кофас по управление на риска събра над 200 представители на бизнеса и институциите, които дискутираха теми, свързани с глобалните процеси, финансовия мениджмънт, рисковете, перспективните и губещи сектори в икономиката и други. Партньор на конференцията е  .", "date": "2018.04.13", "title": "Конференцията на Кофас за управление на риска: изискванията за сигурност нарастват заедно с дигитализацията"}
{"url": "https://www.24chasa.bg/novini/article/6814828", "text": "Очакваме до около час да започне изместването на автобуса, за да може в петъчния ден да осигурим нормална пропускливост на АМ „Тракия“. Това каза регионалният министър Николай Нанков във връзка с катастрофата с автобус на АМ „Тракия“, предаде „Фокус“. „АПИ и поддържащата фирма „Автомагистрали“ заедно с МВР, „Пътна полиция“ и пожарната осигуриха максимално бърз достъп на линейките за извозване на пострадалите в инцидента“, посочи той. „В 12.00 часа АПИ започна действия по блокиране на магистралата, първоначално с пренасочване на трафика. В 13.30 успяха да разрежат мантинелите заедно с пожарната, за да осигурят движение в една лента, за да може да започне отпушването на образувалата се 7-км колона“, обясни министърът. „Движението на „Тракия“ е изключително затруднено, извършва се в една лента, в посока София“, уточни Николай Нанков. „Според анализите инфраструктурата е в изключително добро състояние от гледна точка на асфалтово покрие, маркировка, мантинели. Пътната инфраструктура не е причина за трагичния инцидент“, заяви министърът.", "date": "2018.04.13", "title": "Нанков: Пътната инфраструктура не е причина за трагичния инцидент на \"Тракия\""}
{"url": "https://www.24chasa.bg/novini/article/6814822", "text": "Направихме една много сериозна крачка по отношение на консенсуса по принципните постановки, които са залегнали в проекта на Правилник за устройството и организацията на работа на органите на медицинската експертиза и на регионалните картотеки на медицинските експертизи и проекта на Наредба за медицинската експертиза. Това каза пред журналисти министърът на здравеопазването Кирил Ананиев след среща в министерството с представители на организациите на хората с увреждания. Срещата продължи повече от 3 часа. На нея присъства и вицепремиерът Валери Симеонов. Ананиев и Симеонов определиха срещата като конструктивна и с добри резултати. Има още няколко момента, които трябва да изчистим - медицинската експертиза на лица с множество тежки заболявания, това е т.нар. Приложение 2, отбеляза Ананиев. Той уточни, че идеята е в случаите, в които едно лице има тежко заболяване с 80 процента например, но има и други тежки заболявания, за да може да получи правото на 100 процента от пенсията, да му се даде възможност да добави второ заболяване, което обаче също да е над 50 процента. По отношение на множеството увреждания постигнахме съгласие, че трябва да се намери начин хората с увреждания да не бъдат ощетявани, заяви Адриана Стоименова от Център за психологически изследвания. Държим, когато се правят реформи, да не се отнемат права, подчерта тя. По искане на организациите на хората с увреждания до 23 април МЗ ще предостави сравнителен анализ на сега действащата наредба и проекта на новата. До 30 дни трябва да е готов финалният вариант на проекта на наредбата, каза министър Ананиев. Тази наредба е направена с поглед към хората с увреждания, подчерта той. Резултатът е добър, диалогът е възстановен, заяви вицепремиерът Валери Симеонов. Наредбата е много добра, а с корекциите, с които ще отговорим на исканията на хората с увреждания, ще стане още по-добра, посочи той. Според него наредбата ще прекрати възможностите за злоупотреби с ТЕЛК.", "date": "2018.04.13", "title": "Напредваме в консенсуса за правилата за медицинската експертиза"}
{"url": "https://www.24chasa.bg/novini/article/6814836", "text": "Седем човека са се качили в автобуса-ковчег от началната му спирка в Бургас тази сутрин, те са пътували за София. В Айтос са се присъединили още осем пътници, а в Карнобат - двама. В Стара Загора се качили 22 пътници, в Сливен - петима и един - в Пазарджик. Все още няма данни за самоличността на загиналите и откъде са. Трагедията на АМ \"Тракия\" поразително напомня на една друга тежка катастрофа, отново на магистралата с автобус на \"Ентуртранс\", при която загинаха 9 души, а 11 бяха тежко ранени. Инцидентът с автобуса, пътуващ от София за Бургас, стана през нощта на 15 юни, 2011 г. Две години по-късно шофьорът Светослав Димитров получи 5-годишна присъда, а управителят на фирмата Николай Точев и собственикът Ениз Ченгел - по 10 г. затвор. Димтров и Коточев в момента излежават наказанията си, но Ченгел успя да напусне страната през лятото на 2015 г. Той е обявен за международно издирване.", "date": "2018.04.13", "title": "7 пътници се качили в автобуса-ковчег от Бургас, 10 в Карнобат и Айтос, 22 в Стара Загора"}
{"url": "https://www.24chasa.bg/novini/article/6814997", "text": "Поне 7 от пострадалите в катастрофата край Вакарел са с опасност за живота. В трагичния инцидент загинаха 6 човека - 5 жени и един мъж, 21 са откарани в 5 болници в София, сред тях и дете, което е спешно оперирано. Една от пострадалите е стигнала сама с кола до болница \"Св. Анна\". Има и още пострадали, но с леки наранявания, които не са се нуждаели от хоспитализация. Това заяви шефът на столичната Спешна помощ д-р Гелев. За Бърза помощ петък е най-тежкия ден, казва шефът на столичната спешна помощ д-р Георги Гелев. \"Получихме сигнал за катастрофата в 11:21 ч. Първата линейка от Ихтиман постига в 11:30. В 11:40 ч на място бяха два реанимационни екипа от София, които оказаха помощ на пострадалите до пристигането на останалите линейки\", обясни д-р Гелев. До 25-ата минута са мобилизирани общо 14 линейки - 11 от София и по една от Елин Пелин, Ихтиман и Пострадалите са настанени в \"Пирогов\", ВМА, \"Св. Анна\", ИСУЛ, \"Токуда\" И Софиямед. \"Спасяването на тези хора бе организирано по най-бързия начин. Имаше пълно съдействие от страна на полицията и директорите на болници. В Пирогов, ВМА и Св. Анна бяха освободени 10 операционни и чакаха пострадали\", каза още д-р Гелев. Пострадалите е и още един човек, шофьор на бус, който се движил в обратна посока. \"Човекът е станал свидетел на катастрофата, разсеял се е и е катастрофирал. Той е 22-ият пострадал. Откаран е в \"Софиямед\", обясни шефът на ЦСМП-София. В същата болница е откаран и шофьорът на автобуса.", "date": "2018.04.13", "title": "Поне 7 от пострадалите в катастрофата край Вакарел са с опасност за живота"}
{"url": "https://www.24chasa.bg/novini/article/6814988", "text": "Върховният представител на ЕС по външната политика и сигурността Федерика Могерини ще посети държави от Западните Балкани от 17 до 19 април, съобщи Европейската служба за външна дейност. Отбелязва се, че на 17 април в Страсбург ще бъдат представени докладите за напредъка на балканските страни по пътя им към ЕС. Ден по-рано Съветът на ЕС по външни работи ще обсъди в Люксембург темата за Западните Балкани, предава БТА. Могерини ще посети Албания, Македония, Черна гора и Сърбия. Срещите й ще бъдат с представители на правителствата и на партиите в съответните държави.", "date": "2018.04.13", "title": "Могерини ще посети Западните Балкани следващата седмица"}
{"url": "https://www.24chasa.bg/novini/article/6814994", "text": "Три автомобила, единият от които с великотърновска регистрация, се помляха в Пловдив на ул. \"Лерин\". Пострадала е жена, пътничка в една от колите. На място й е оказана медицинска помощ, съобщиха от полицията. Возилата са със сериозни щети. Сигналът за верижната катастрофа е получен в 15,30 ч. Служители на КАТ са отработили произшествието по административен ред.", "date": "2018.04.13", "title": "Три коли се удариха в Пловдив, пострада жена"}
{"url": "https://www.24chasa.bg/novini/article/6814998", "text": "Четирима мъже са арестувани днес следобед в Поморие при спецакция на полицията, научи \"24 часа\".  Информацията потвърди пред наш репортер директорът на ОД МВР Бургас старши комисар Калоян Калоянов, като уточни, че акцията не е само на територията на морското градче. Образувано е досъдебно производство, предстоят процесуално-следствени действия, каза още комисар Калоянов.  По непотвърдени данни операцията е по линия на наркоразпространението, като един от проверяваните поморийци бил Христос Янулис. Той е брат на Антигона Янулис - втората съпруга на несебърския бос Димитър Желязков. Все още срещу задържаните лица няма повдигнати обвинения. ", "date": "2018.04.13", "title": "Четирима арестувани при спецакция в Поморие, проверяват роднина на Очите"}
{"url": "https://www.24chasa.bg/novini/article/6815018", "text": "Председателят на Народното събрание Цвета Караянчева изразява дълбоки съболезнования към семействата и близките на загиналите при тежката катастрофа на автомагистрала „Тракия“. „С дълбока скръб приех новината за ужасяващата катастрофа на автобус, която отне живота на български граждани. В този тежък за вас момент, позволете ми да споделя най-искрена и човешка съпричастност и солидарност“, отбелязва Цвета Караянчева. Тя изразява увереност, че отговорните институции ще направят всичко възможно причините за инцидента да бъдат открити и ще бъдат предприети необходимите мерки за ограничаване на войната по пътищата, подчертава председателят на парламента. Цвета Караянчева пожелава скорошно възстановяване на ранените граждани.", "date": "2018.04.13", "title": "Парламентарният шеф Караянчева със съболезнования към близките на загиналите на \"Тракия\""}
{"url": "https://www.24chasa.bg/novini/article/6815052", "text": "Отделите „Оперативни проверки“ в териториалните структури на НАП се закриват. Договорите на всички служители от това звено ще бъдат прекратени от 1 май 2018 г. Ежедневният контрол по спазването на данъчното и осигурително законодателство ще бъде обезпечен, съобщиха от приходната агенция. Освен промените в структурата на Агенцията, ръководството на НАП планира цялостен анализ и преглед на дейността на основните си функции – „Обслужване“, „Събиране“ и „Контрол“. В зависимост от резултатите, ще бъде оценена и необходимостта от промяна на бизнес процесите и организацията на работа в цялата приходна агенция. \"24 часа\" научи, че заповеди за уволнение ще получат 250 човека. Повечето от тях след конкурс обаче най-вероятно ще бъдат преназначени в звената за фискален контрол. Гаранции при подбора обаче нямало да има.", "date": "2018.04.13", "title": "НАП закрива отделите за оперативен контрол, преназначават хората"}
{"url": "https://www.24chasa.bg/novini/article/6815046", "text": "Турция призовава Русия и САЩ да се въздържат от действия, които ще доведат до още по-голям хаос в Близкия изток, е заявил днес турският премиер Бинали Йълдъръм, съобщава ТАСС, цитирана от БТА. В социалните медии върви препирня между САЩ и Русия. Районът /на Близкия изток/ е заплатил висока цена за продължаващата дълги години гражданска война и проблем с бежанците. Ние призоваваме нашите приятели да се въздържат от действия, които могат да доведат до още по-голям хаос в региона. Нашият президент проведе разговори както с президента на Русия, така и с президента на САЩ, подчерта турският премиер. Йълдъръм изтъкна необходимостта да се избягват действия, създаващи пречки за поддържане на постоянен режим на прекратяване на огъня /в Сирия/, договорен по инициатива на Турция, Русия и Иран.", "date": "2018.04.13", "title": "Турция: Русия и САЩ да се въздържат от действия, водещи до хаос в Близкия изток"}
{"url": "https://www.24chasa.bg/novini/article/6815045", "text": "В Спешното отделение на болницата са настанени 4-ма от пострадалите при катастрофата край Вакарел. Сред тях са 3 възрастни и 1 дете, съобщиха от болницата за \"Фокус\". 13-годишното момче е преминало през детска противошокова зала на \"Пирогов\", където са му направени прегледи от мултидисциплинарен екип и изследвания. Момчето е качено по спешност в детския хирургичен операционен блок, поставен му е дрен, за да се възстанови достъпът на кислород до организма. Майката на момчето също остава в болницата, но в травматологията на \"Пирогов\". На другата пострадала жена са направени и високоспециализирани изследвания, които са показали наранявания, налагащи тя да остане в хирургията. Четвъртият пострадал - 40-годишен мъж е прегледан и изследван в Спешното отделение. Той е с контузия на главата и след обработване е бил освободен от болницата. ", "date": "2018.04.13", "title": "Поставят дрен на момчето, пострадало край Вакарел, майка му също остава в \"Пирогов\""}
{"url": "https://www.24chasa.bg/novini/article/6815053", "text": "Гръцки пътнически ферибот със 198 души на борда се блъсна в пристанището на остров Агистри в Сароническия залив днес, като при удара бяха леко ранени петима души, съобщава в. \"Катимерини\", цитиран от БТА. Инцидентът е станал докато плавателният съд, обслужващ маршрута Егина-Пирея, се опитвал да влезе в пристанището. Пътниците, които са получили леки наранявания, са транспортирани до остров Егина в Сароническия залив.", "date": "2018.04.13", "title": "Ферибот се блъсна в в пристанището на остров Агистри, има ранени"}
{"url": "https://www.24chasa.bg/novini/article/6815089", "text": "Пенсионерка от Ямбол е била измамена с 1900 лева от двама непознати, съобщиха от Областната дирекция на МВР. По телефона жената е била въведена в заблуда за някаква промяна в закона, според която, ако пенсионер покаже спестяванията си на социален работник, които ги опише, ще последва увеличение на пенсията. По-късно в нейния дом пристигнали двама мъже и взели спестяванията й.", "date": "2018.04.13", "title": "Измамиха баба от Ямбол с 1900 лв"}
{"url": "https://www.24chasa.bg/novini/article/6815114", "text": "С решение на Министерския съвет 14 април, събота, е обявен за ден на национален траур за жертвите от тежката катастрофа на автомагистрала „Тракия“. Това съобщиха от правителствената пресслужба. Правителството изказва своите съболезнования на близките на загиналите. В тяхна памет националните флагове на всички държавни институции ще бъдат свалени наполовина.", "date": "2018.04.13", "title": "14 април бе обявен за ден на национален траур заради катастрофата на \"Тракия\""}
{"url": "https://www.24chasa.bg/novini/article/6815130", "text": "Американският милиардер Тим Дрейпър заяви, че разполага с достатъчно подкрепа, за да поиска жителите на Калифорния да се произнесат дали техният щат - най-многолюдният в страната, да бъде разделен на три, предаде Асошиейтед прес. Дрейпър планира следващата седмица да представи на държавния секретар на Калифорния петиция с над 600 000 подписа. За да бъде въпросът подложен за гласуване на изборите през ноември са необходими 366 000 подписа. Предприетите в победните години усилия инициативата \"Кал 3\" да стигне до избирателите се провалиха и Конгресът би имал последната дума за успеха й. Нейните поддръжници смятат, че щатът се е разраснал твърде много, за да отговаря ефективно на нуждите на калифорнийците. Според противниците й обаче разделянето му на три части по никакъв начин няма да реши икономическите и политическите му проблеми. Дрейпър предлага трите нови щати да се наричат Калифорния, Северна Калифорния и Южна Калифорния, но какви да са названията ще решат местните жители, ако инициативата успее.", "date": "2018.04.13", "title": "Американски милиардер иска Калифорния да бъде разделена на три щата"}
{"url": "https://www.24chasa.bg/novini/article/6815311", "text": "Министерството на отбраната на Русия има доказателства за непосредственото участие на Великобритания в организацията на провокацията с предполагаемата химическа атака в град дума в сирийския район Източна Гута, предава ТАСС. Това съобщи в петък пред журналистите официалният представител на МО на Русия генерал-майор Игор Конашенков. Според думите на генерала, руското министерство е намерило участници в заснемането на постановката на химическата атака в град Дума, които са разказали как е проведено то, предава Фокус. „Днес руското военно ведомство разполага и с други доказателства, които свидетелстват за непосредственото участие на Великобритания в организацията на тази провокация в Източна Гута“, заяви Конашенков, като уточни, че от 3-и до 6-и април е оказван мощен натиск над представителите на т.нар. „Бели каски“ за по-бързото осъществяване на подготвената от по-рано провокация, именно от Лондон.", "date": "2018.04.13", "title": "Русия с доказателства за участие на Великобритания в атаката в Източна Гута"}
{"url": "https://www.24chasa.bg/novini/article/6815313", "text": "Няколко часа след трагедията, при която  ,  П. Теодоракидис, военен анализатор и бригаден бивш говорител на НАТО, остави отворена възможността, фаталният \"Мираж 2000-5\" да е ударен от ракета. \"Радарите ще покажат дали е имало изстреляна подводна ракета до фаталния \"Мираж\". Всичко това се записва \", каза Теодоракидис, говорейки по ANT1. \"Целият им курс е запечатан. Тук можем да видим дали в района има полетяла турска ракета или ракета от подводница\", каза военния анализатор.", "date": "2018.04.13", "title": "Ракета от подводница ударила падналия гръцки самолет?"}
{"url": "https://www.24chasa.bg/novini/article/6815324", "text": "Генералният секретар на ООН Антониу Гутериш предупреди, че има опасност от \"тотална военна ескалация\" в Сирия и призова членовете на Съвета за сигурност \"да действат по отговорен начин в тези опасни обстоятелства\", предаде Франс прес. \"Все по-изостреното напрежение и неспособността да се намери компромис за създаване на механизъм за разследване заплашват да доведат до пълна военна ескалация\", каза той на среща на Съвета за сигурност, свикана по искане на Русия. Той изрази подкрепа за мисията на ОЗХО за разследване на сведенията за използване на химическо оръжие в Сирия и съобщи, че първата група от експерти вече е в Сирия, предаде ТАСС. \"Студената война се завърна с гръм и трясък, но има една разлика\" - механизмите, които регулираха риска от ескалация в миналото вече ги няма, каза генералният секретар, цитиран от Асошиейтед прес. Руският постоянен представител в ООН Василий Небензя обвини САЩ, Франция и Великобритания, че ги интересува само това да падне сирийското правителство и в по-широк смисъл да сдържат Русия, предаде Ройтерс. \"Продължаваме да наблюдаваме опасни военни приготовления за незаконна употреба на сила срещу суверенна държава. Това би било нарушаване на международното право\", каза той. Американската посланичка в ООН Ники Хейли каза, че според Вашингтон силите на сирийския президент Башар Асад са използвали най-малко 50 пъти химически оръжие през седемте години конфликт. Тя добави, че американският президент Доналд Тръмп още не е взел решение дали да предприеме военни действия в Сирия.", "date": "2018.04.13", "title": "Гутериш предупреди за риска от тотална военна ескалация в Сирия"}
{"url": "https://www.24chasa.bg/novini/article/6815341", "text": "Турски съд осъди днес на доживотен затвор 21 души, включително бивш началник на генералния щаб на армията, във връзка с така наречения \"постмодерен\" преврат, който през 1997 г. свали от власт първото турско правителство начело с премиер ислямист, предаде Ройтерс, като се позовава на турския телевизионен канал НТВ и други медии, предава БТА. Сред осъдените на доживотен затвор е генерал Исмаил Хаккъ Карадайъ, който бе началник на генералния щаб в периода 1994-1998 г., а също и неговият заместник по онова време - генерал Чевик Бир. Други 68 души са оправдани от съда.", "date": "2018.04.13", "title": "Доживотен затвор за 21 души заради \"постмодерния преврат\" от 1997 г. в Турция"}
{"url": "https://www.24chasa.bg/novini/article/6815348", "text": "Тигри, лъвове и панди се появяват на компютърните и телевизионните екрани, в детските книжки и магазините за играчки. Но като създава впечатлението, че са често срещани в природата, постоянното им присъствие всъщност прикрива една тъжна истина, сочат резултатите от изследване, цитирани от Франс прес, съобщава БТА. За целите на изследването американски и френски учени посетили зоопаркове и училища, проучили въпросници в интернет и комикси. Въз основа на събраните данни бил създаден списък с 10-те най-харизматични животни - тигри, лъвове, слонове, жирафи, леопарди, панди, гепарди, полярни мечки, сиви вълци и горили. Оказало се, че с изключение на мечките, 43 на сто от плюшените играчки, продавани на сайта Амазон, изобразяват един от въпросните 10 вида животни. През 2010 г. във Франция са продадени 800 000 бебешки играчки \"Жирафката Софи\", т.е. броят им е повече от 8 пъти по-голям от този на жирафите в природата в Африка. Според ръководителя на екипа Франк Куршан от Френския център за научни изследвания, тези животни са толкова често срещани в областта на културата и маркетинга, че създават нещо като своя виртуална популация в съзнанието на хората. \"Фирми използват имиджа на жирафи, гепарди и полярни мечки за маркетингови цели, обърквайки представите на хората за риска от изчезване на тези видове и за усилията за съхраняването им - поясни той. - Французите виждат за един месец повече изображения на лъвове (снимки рисунки, емблеми), отколкото са екземплярите от вида в природата в Западна Африка.\" Учените призоваха компаниите, които използват имиджа на застрашени видове, да подпомогнат финансово организации за защите на животните. Резултатите от изследването са публикувани в PLoS Biology. ", "date": "2018.04.13", "title": "Тигри, лъвове и панди били по-многобройни като играчки, отколкото в природата"}
{"url": "https://www.24chasa.bg/novini/article/6815373", "text": "Министърът на туризма Николина Ангелкова направи прогноза за добър летен туристически сезон тази година, като предвиди ръст на туристите между 5 и 10% в студиото на \"Още от деня\" по  По време на активния летен сезон тази година масовите проверки по плажовете ще бъдат двойно повече, добави тя. Тя отбеляза, че се очаква броят на туристите от Русия да остане същият като този миналата година, тъй като геополитическата ситуация има отражение върху потока туристи. Ще се извършват проверки за правилно стопанисване на плажовете - наличието на спасители, медицинско обслужване, поставяеми обекти, оказателни табели, заяви Ангелкова. Тя припомни, че и това лято ще е активен телефон за сигнали. Министърът на туризма заяви, че България утвърждава позициите си на желана туристическа дестинация. Като пример тя посочи туристите от Германия, които за втора поредна година са на първо място. След това следват гостите от Румъния, Русия, Турция, Гърция, Сърбия, Македония, Полша и Чехия. Ангелкова призна, че обтегнатите отношения с Русия оказват влияние на туристическия поток.", "date": "2018.04.13", "title": "Николина Ангелкова: Двойно повече проверки по плажовете тази година"}
{"url": "https://www.24chasa.bg/novini/article/6815381", "text": "Руският президент Владимир Путин е заработил през 2017 г. 18 млн. 728 хил. 268 рубли според неговата декларация за годишните му доходи, разходи и имущество, публикувана днес на сайта на Кремъл и цитирана от ТАСС. По днешен курс 77 рубли са равни на 1 евро. Доходите на президента за 2017 г. са нараснали с 9,87 млн. рубли в сравнение с предната година. Неговият среден месечен доход е бил 1,5 млн. рубли срещу 730 000 за 2016 година. ТАСС отбелязва, че годишният доход на Путин е нараснал над 5 пъти в сравнение с 2013 г. заради повишените с указ заплати на президента и премиера, предава БТА. Няма промяна в неговото недвижимо имущество и колите, които притежава. Според декларацията той има поземлен имот от 1500 кв.м, жилище от 77 кв.м и гараж от 18 кв.м. Той обаче ползва и жилище от 153,7 кв.м с гаражно място от 18 кв.метра. Всички тези имоти се намират в Русия. Президентът притежава два редки стари автомобила \"Волга\", джип \"Нива\" и ремарке \"Скиф\". Руският премиер Дмитрий Медведев през 2017 г. има доходи в размер на 8,56 млн. рубли. Това е леко понижение от 2016 г., когато е заработил 8,59 млн., което се обяснява с намалението на доходите му от лихви по банковите му сметки. Човекът от Кремъл, спечелил най-много през м.г. обаче е шефът на президентската администрация Антон Вайно, отбелязва ТАСС. Той е декларирал парични доходи от почти 256 млн. рубли, т.е 14 пъти повече от държавния глава. Това е увеличение от 26,5 пъти в сравнение с 2016 г. Той е купил два поземлени имота от по около 7 декара всеки на територията на Русия, като е отбелязал в декларацията, че ги е купил с пари от продажбата на друг поземлен имот от 2840 кв.м и жилище от 454 кв.м. Сред съпругите на висшите кремълски чиновници, които също са задължени да декларират състоянието си, за втора поредна година първенец по доходи е жената на кремълския говорител Дмитрий Песков - олимпийската шампионка по фигурно пързаляне Татяна Навка. Тя е декларирала доход от 200,39 млн. рубли, което е с около 80 млн. повече от предходната година. Нейните доходи са 14 пъти по-големи от тези на съпруга й. За втора поредна година съпругата на премиера Дмитрий Медведев - Светлана, декларира нулев доход.", "date": "2018.04.13", "title": "Путин декларира 2 пъти повече доходи за 2017 г., отколкото за предходната"}
{"url": "https://www.24chasa.bg/novini/article/6815378", "text": "Президентът Румен Радев изказва искрени съболезнования на семействата и близките на загиналите при трагичната катастрофа на магистрала „Тракия“ днес, съобщиха от прессекратариата на президента. Както аз, така и цялото ни общество, сме съпричастни с болката и скръбта ви, посочва държавният глава. Румен Радев пожелава бързо възстановяване на всички пострадали и благодари на всички медицински екипи, които са помагали на ранените и полагат грижи за лечението им.", "date": "2018.04.13", "title": "Президентът Радев изказа съболезнования на семействата на загиналите на \"Тракия\""}
