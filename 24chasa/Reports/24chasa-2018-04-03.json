{"url": "https://www.24chasa.bg/novini/article/6796916", "text": "Президентът на Русия Владимир Путин разчита, че на сесията на Организацията за забрана на химическото оръжие утре ще бъде поставена точка на случая \"Скрипал\". Той заяви това на пресконференция след разговорите с президента на Турция Реджеп Тайип Ердоган, предаде ТАСС, цитирана от БТА. Путин съобщи, че за обсъждане в дневния ред са внесени \"минимум 20 въпроса\". При това той подчерта, че Русия е заинтересувана от пълноценно разследване. \"Искаме да ни допуснат до това разследване и разчитаме да получим съответните материали, понеже става дума за граждани на Руската федерация\", каза той. Президентът напомни, че шефът на британската лаборатория в интервю за Скай Нюз съобщи, че неговите сътрудници не са установили произхода на това нервнопаралитично вещество. \"Те не могат да идентифицират страната на произход, включително не могат да кажат, че това вещество е било произведено в Руската федерация\", заяви Путин, като цитира експерти, които твърдят, че подобни вещества могат да се произвеждат в около 20 страни. С президента на Турция разгледахме възможността за съвместни стъпки за уреждане на кризата в Сирия, за укрепване на прекратяването на огъня и създаване на условия за междусирийски преговорен процес, добави той, като уточни, че тези въпроси допълнително ще бъдат обсъдени на тристранната среща утре с участието на президента на Иран. Путин благодари на президента на Турция за съдържателните разговори и гостоприемството, оказано на руската делегация, като подчерта, че по-нататъшното развитие на отношенията между двете страни напълно отговаря на интересите на техните народи и на мира и стабилността в региона и извън него. Ердоган изрази задоволство, че Путин е направил в Турция първото си посещение в чужбина след президентските избори. По думите му това има особено значение. То демонстрира нивото на двустранните отношения, което успяхме да постигнем, добави той. Отношенията между Русия и Турция още повече са укрепнали, след като някои сили са се опитали да ги развалят. \"Някои кръгове направиха опит да отровят отношенията между нашите страни. След това нашите връзки само укрепнаха още повече. подписаните по-рано днес четири договора също ще послужат за укрепването на нашите отношения\", каза Ердоган, цитиран от ТАСС. Русия и Турция подписаха меморандум за киберсътрудничество - в областта на комуникациите и информационните технологии. Документът беше подписан след разговорите между президентите в тяхно присъствие. Военно-политически ограничения за съвместно с Турция производство на зенитни ракетни системи Ес-400 или за предаването на съответните технологии от руска страна няма, този въпрос има търговски, комерсиален характер, каза Путин, отговаряйки на въпрос на турски журналисти. \"Въпросът за съвместно производство, трансфер на технологии, за нас се намира не в сферата на доверието или на някакво политическо взаимодействие, това са изключително търговски въпроси, които се решават на равнище икономически субекти\", поясни той.\"Ние нямаме никакви военно-политически съображения или ограничения по този въпрос\". По думите му в разговорите днес е било обсъждано и разширяването на военно-техническото сътрудничество. Комментирайки решението да се ускорят доставките на Ес-400 за Турция, Путин подчерта, че това е било направено \"по молба на нашите турски партньори и приятели\". \"Ние ускорихме производството и се договорихме за цените, което е извънредно важно\", каза президентът на Русия. Турция може да се договори с Русия и по други проекти на отбранителната промишленост, заяви Ердоган. Путин заяви, че не вижда пречки за развитие на сътурдничество с Турция в различни области. \"Говорите за някакви негативни, провокационни фактори в международните дела. При нас такива фактори с Турция няма\", заяви руският президент в отговаряйки на въпрос дали някакви негативни международни фактори могат да провалят плановете за руско-турски проекти. Според него \"напротив, много конструктивно се развиват двустранните отношения\". \"Това намира израз в резултатите от търговско-икономическата дейност, в темповете на реализацията на големи проекти - това се отнася и за \"Турски поток\", и за атомната енергетика\", уточни той. Путин нарече Турция \"приоритетен и много надежден партньор\" за Русия. \"Към днешна дата не виждам никакви проблеми, които биха пречили на по-нататъшното развитие на отношенията с Турция\", подчерта той. По думите на Путин строителството на газопровода \"Турски поток\" ще помогне да се повиши енергийната сигурност на Турция и и на страните от Югоизточна Европа, ако те пожелаят това. \"Работата по изграждането върви по график, скоро ще започне подготовката за реализация на сухопътната част на проекта. Това ще позволи да се насити пазарът на газ, както в Турция, така и в редица други държави от Югоизточна Европа, ако разбира се, те поискат това, а също така ще повиши енергийната сигурност на региона\", каза Путин. \"Що се отнася до нашите доставки на газ за турския пазар и проекта \"Турски поток\", то ние водим вече много години преговори с нашите европейски партньори за създаването на втора част на \"Северен поток\" - \"Северен поток-2\", добави руският президент. \"Надявам се, че това също ще завърши с положителен резултат, но засега водим разговори на тзи тема, а с Турция вече скоро ще завъшим аналогичен проект от същия мащаб\", заяви Путин и добави: \"Работата вече върви практически към завършване\", предаде ТАСС.", "date": "2018.04.03", "title": "Путин: Разчитам утре да бъде поставена точка на случая \"Скрипал\""}
{"url": "https://www.24chasa.bg/novini/article/6796708", "text": "Руският президент Владимир Путин и турският му колега Реджеп Ердоган дадоха заедно началото на строителството на турската АЕЦ “Аккую” от двореца в Анкара. В церемонията двамата лидери участваха чрез видеоконферентна връзка. С нея започна двудневното посещение на руския президент в Турция - първата му чуждестранна визита след преизбирането за четвърти мандат. Аецът за 20 млрд. долара, който е първата турска атомна централа, ще бъде изграден от руската компания “Росатом” в град Мерсин на брега на Средиземно море. “Аккую” ще се състои от четири енергоблока с мощност по 1200 мегавата всеки. Първият реактор ще започне да произвежда електроенергия през 2023 г., а останалите ще бъдат въведени в експлоатация през интервал от една година. Централата ще стане основа на нов за Турция отрасъл на атомната енергетика, каза Путин в речта си. Той подчерта, че в строителството ще се използват най-прогресивните инженерни решения и икономически най-ефективните и надеждни технологии. След речите работниците започнаха да наливат бетона в основите на новото съоръжение. В Анкара Путин бе посрещнат от Ердоган и от почетен караул на входа на помпозния президентски дворец. Военен оркестър изпълни химните на двете страни. Пристигането на госта бе излъчвано на живо на фейсбук страницата на Ердоган. Двамата президенти разговаряха на 4 очи, а после форматът се разшири със заседание на двустранния съвет за сътрудничество. Очакваше се президентите на Турция и Русия да обсъдят “Турски поток”, доставката на руски зенитно-ракетни комплекси С-400, както и вдигането на ограниченията за внос на турски домати в Русия. Очаква се да бъдат подписани пет двустранни споразумения. Светът с внимание ще следи и угрешното продължение на посещението, когато към Путин и Ердоган ще се присъедини и президентът на Иран Хасан Рохани и тримата ще обсъдят ситуацията в Сирия. Според Анадолската агенция Анкара е впрегнала 4000 полицаи да бранят сигурността на двамата височайши гости. Путин се среща с турския президент Реджеп Ердоган осем пъти миналата година. Това стана в контекста на подобряването на отношенията между двете страни и на фона на сътрудничество в Сирия и по енергийните въпроси.", "date": "2018.04.03", "title": "Наливат бетона на АЕЦ в Турция пред Путин и Ердоган (Обзор)"}
{"url": "https://www.24chasa.bg/novini/article/6796877", "text": "\"Да се обърнем към гражданите с призив, от една страна да бъдат внимателни, защото се касае за затворници с присъди лишаване от свобода за дълъг срок, от друга страна да подадат веднага информация в най-близкото районно управление на МВР или тел. 112, ако бъдат забелязани лицата\". Това каза в ефира на Канал 3 заместник-министърът на вътрешните работи Красимир Ципов във връзка с двамата избягали затворници от Софийския затвор. Зам.-министър Красимир Ципов подчерта, че МВР по никакъв начин не е ангажирано с охраната на затвора, но ще бъде ангажирано с издирването на двамата бегълци. „Има данни, че са ги чакали лица, които са били маскирани. Всичко е въпрос на доказване и установяване на тези факти и обстоятелства“, поясни Ципов. На въпрос защо служителите на ГД „Изпълнение на наказанията“ не са употребили оръжие, той отговори: „Може би тогава преценка е била такава, че застрашават живота и здравето на техни колеги, както и че използването на оръжие би увредило тези колеги. Има и информация, че тези техни колеги са били използвани за жив щит“. Зам.-министър Ципов увери, че СДВР е предприела всички необходими мерки и призова, ако граждани забележат издирваните лица, да не влизат в контакт с тях, а веднага да съобщят на компетентните органи.", "date": "2018.04.03", "title": "Зам-шеф на МВР: Не влизайте в контакт с избягалите затворници, сигнализирайте за тях"}
{"url": "https://www.24chasa.bg/novini/article/6796659", "text": "Електронният вариант на учебниците до 7-и клас ще бъде със съдържание, идентично с това на книжния учебник. Това заяви във Варна министърът на образованието Красимир Вълчев. Той участва в откриването на ремонтираната сграда на Колежа по туризъм. “До месец всички учебници за класовете от първи до седми ще имат електронно четивни варианти. Основната част от издателствата, които доставят 95 на сто от учебниците, ще осигурят такъв достъп”, каза Вълчев. Министерският съвет още днес ще одобри проект на постановление, с което ще се осигури този достъп до електронно четивни варианти. Ползването на електронните варианти на учебниците ще е безвъзмездно, заяви категорично министърът. Новият Закон за предучилищното и училищното образование за първи път позволява изготвяне и на печатно издание с електронен вариант. Това включва печатно издание с версия, представена в цифрова форма, даваща възможност за визуализиране на процеси, явления и действия и за интерактивно обучение, обясниха от министерството на образованието. Съдържанието в електронния вариант трябва да съответства на темите и очакваните резултати към тях от учебната програма, да е съобразено с възрастовите характеристики на учениците, да насърчава самостоятелността и мисленето им. То трябва да включва с образователна цел различни медийни формати, които не могат да бъдат представени в печатното издание на учебника. Електронният вариант подпомага използването на разнообразни методически решения и учене чрез практика, предлага възможност за самооценяване на постиженията на учениците. Електронният вариант на учебник на чужд език трябва да съдържа аудиофайлове на съответния чужд език. Вече са одобрени учебници и учебни комплекти по новите учебни програми като печатни издания и печатни издания с електронни варианти за 1-и клас, за 2-и клас, за 5-и клас, за 6-и клас, за 8-и клас и за чужд език за постигане на ниво от Общата европейска езикова рамка (ОЕЕР). По някои учебни предмети са одобрени хартиени издания с електронен вариант, а по други - само печатни издания, тъй като издателствата не са внесли за оценяване електронен вариант, уточниха още от министерството на образованието. За да се мине на едносменен режим на обучение, ще трябва да се строят доста нови училища За това с големите общини ще се изработят индивидуални планове в тази насока, каза още министър Красимир Вълчев във Варна. Комисията по академична етика ще дава експертна оценка при съмнения за плагиатство. Предвидено е министърът на образованието да има правомощие да предпише съответните санкции по закона и дори да освободи ректор, обясни Красимир Вълчев. Комисията, която ще е към Министерството на образованието и науката, ще заработи два месеца след обнародване на промените в Закона за развитие на академичния състав. Предстои и определяне на състава на комисията, каза още образователният министър. Във Варна бе един от последните случаи на съмнения за плагиатство във висшите академични среди. Ректорът на Техническия университет в морския град бе обвинен, че е преписал голяма част от дисертацията си за доктор на науките. Комисия от образователното министерство се зае с казуса, който стигна и до прокуратурата. 900 образователни организации ще получават финанансова помощ за работа с деца от уязвими групи, съобщи още Красимир Вълчев. Така средствата вече няма да се разпределят само в зависимост от броя на учениците.", "date": "2018.04.03", "title": "Пробив! Пускат електронни учебници до 7-и клас, ще бъдат безплатни"}
{"url": "https://www.24chasa.bg/novini/article/6796905", "text": "Президентът на САЩ Доналд Тръмп заяви, че не разбира как Германия може да плаща на Русия за газопровода \"Северен поток-2\" и доставка на енергоносители, но държи равнището на военните си разходи под исканите от НАТО 2 процента от БВП, предаде ТАСС, цитирана от БТА. \"Много страни не плащат. Даже Германия плаща 1 процент, и то дори не пълен 1 процент. Германия строи газопровод (\"Северен поток-2\") в Русия и се готви да плати на Русия милиарди долари за енергоносители. И аз питам какво става. Как така Германия плаща огромна сума на Русия за строежа на газопровода? Това не е хубаво\", каза Тръмп и напомни, че САЩ отделят почти 4 процента от своя БВП за бюджета си за отбрана. По думите му благодарение на него \"НАТО е започНала да получава милиарди долари повече\". На срещата си на върха в Уелс през 2014 г. страните от НАТО под натиска на САЩ се задължиха до 10 години да повишат отбранителните си разходи до 2 процента от БВП, припомня ТАСС. Доналд Тръмп заяви, че съвсем скоро ще вземе решение по изтеглянето на войските на САЩ от Сирия, предаде Ройтерс. \"Основната ни задача беше да се отървем от \"Ислямска държава\". Тази задача е почти изпълнена и ще вземем много бързо решение, в координация с други, какво ще правим. Искам да се изтеглим. Искам да върна войниците ни у дома\", каза Тръмп. Президентът на САЩ Доналд Тръмп заяви, че никой от предшествениците му не е бил толкова твърд в отношението си към Русия, колкото него, предаде ТАСС. \"Вероятно никой не е бил по-твърд към Русия от Доналд Тръмп\", каза президентът на среща в Белия дом с президентите на трите балтийски републики. \"Разбирателството с Русия е нещо хубаво, а не нещо лошо и всеки е съгласен с това освен много глупавите хора. Ние се държим много твърдо с Русия, честно казано\", каза Тръмп и напомни, че САЩ \"сега изнасят петрол и природен газ, а това не е каквото би се искало на Русия\". Президентите на Литва, Латвия и Естония се надяват на ясно и твърдо послание на САЩ към Русия след обявената възможна среща между Тръмп и Путин в Белия дом. Последното посещение на Путин там бе през 2005 г. при управлението на Джордж Буш, отбелязва Франс прес. На въпрос на журналист дали Путин е приятел или враг, Тръмп отвърна: \"Ще разберем. Ще ви кажа\", предаде Асошиейтед прес. Очаква се на срещата с президентите на Литва, Латвия и Естония да се обсъдят сигурността, търговията и енергетиката. Тръмп настоява страните от НАТО да увеличат военните си бюджети до 2 процента от БВП и похвали трите балтийски републики, че са покрили този показател и че други страни трябва да последват примера им. Литва, Латвия и Естония са членки на НАТО и се безпокоят от зачестяващите военни учения на Русия в Балтийско море, отбелязва АП. Президентката на Литва Далия Грибаускайте каза на Тръмп, че САЩ играят изключително важна роля в НАТО и ги определи като \"жизненоважен глас\" в алианса. \"Очакваме заедно със САЩ да извършим задълбочени реформи на НАТО, особено по процеса за вземане на решения по решителността, по отричането, което очакваме от Русия в случай на агресия. Без САЩ това няма да е възможно\", каза тя. Вчера Грибаускайте заяви, че е важно американски войски да са в постоянна ротация в балтийските държави, предаде Франс прес. \"Надявам се ,че САЩ и другите съюзници разбират, че въздушното пространство на балтийските страни трябва да бъде по-добре защитено и отбранявано\", добави тя. Балтийските страни бяха шокирани от предизборната реторика на Тръмп, особено съмнението му дали има полза от НАТО. Според публикувано миналата година допитване две трети от литовците нямат доверие на президента на САЩ. Срещата на върха включва и икономически форум, на който се очаква Литва да подпише договори за увеличен внос на втечнен природен газ от САЩ, за да намали зависимостта си от руската компания \"Газпром\". САЩ и балтийските страни работят по диверсификация на доставките на енергоносители в региона, включително чрез износ на американски втечнен природен газ, заяви Тръмп, цитиран от ТАСС. \"Работим по разширяване на взаимодействието си в енергийната безопасност. Координираме усилията си за диверсификация на доставките на енергоносители за балтийските страни, включително чрез увеличение на износа на американски втечнен природен газ\", каза Тръмп и подчерта, че балтийските страни \"стават все по-активни потребители\" на втечнен природен газ.", "date": "2018.04.03", "title": "Тръмп: Как Германия има пари за \"Северен поток-2\", но не и за военни разходи"}
{"url": "https://www.24chasa.bg/novini/article/6796908", "text": "Остър коментар за лошото състояние на сектор \"Сигурност\" на всички нива направи във фейсбук зам.-шефът на БСП Кирил Добрев. Ето какво написа той: \"Днес двама рецидивисти извършили въоръжено нападение с пистолет и нож над служители от затвора, след което избягали. Преследвала ги чистачката по улицата, но те ѝ избягали и се качили в черна кола. Не. Това не е виц. Това е състоянието на националната ни сигурност на всяко едно ниво. Като започнем от оградата на границата, която ни пази от външни фактори, минем през Гинка и енергийната сигурност и свършим със затвора и сигурността на хората. В държавата на ортаците на Гинка, двамата избягали затворници са се насочили към летище София... щото няма да ги проверяват. Желая ви лека нощ уважаеми зрители...\"", "date": "2018.04.03", "title": "Кирил Добрев с остър коментар за сигурността в страната"}
{"url": "https://www.24chasa.bg/novini/article/6796673", "text": "До орязване на правата на хората с увреждания и пенсиите им ще доведат новите правила за оценка на трайно намалената работоспособност, предложени от здравното министерство с промени на Правилника и Наредбата за медицинската експертиза. ТЕЛК комисиите вече ще дават процент инвалидност само за основното заболяване, но не и за придружаващите го, както е сега, предвиждат промените. Така ако един човек е сляп и глух, но и диабетик, занапред ще получи процент увреждане само за едно от трите заболявания. Над 80% от хората, явяващи се на ТЕЛК обаче, са с повече от едно заболяване, каза д-р Боряна Холевич, председател на Сдружението на лекарите от ТЕЛК - София. По сегашната формула хора с неинвалидизиращи ги заболявания, но много на брой, попадат неоснователно в група с тежко увредените, посочват обаче от МЗ мотивите си за промените. “Това обаче означава, че хиляди ще изпаднат под 50% и няма да имат право на никакви компенсации. Отделно хора, които сега са с над 70% ще отидат в трета група, а много от тези, които са над 90%, ще бъдат лишени от право на чужда помощ”, обясни Веска Събева, член на Националния съвет за интеграция на хората с увреждания към Министерския съвет. Според нея предложените реформи били опит да се отнемат права и да се пестят пари, а не да се интегрират хората с увреждания - доказателство, че най-големият проблем за властта са ивалидните пенсии, от които тя прави всякакви опити да спести пари. Събева даде за пример, че процентът на хора с увреждания в Европа е около 18, докато у нас той е между 7-8%. Ако промените на здравното министерство се приемат от правителството, национално представените организации на и за хората с увреждания ще ги оспорят в съда. С промените, предложени от министър Кирил Ананиев, отпада още изискването за пълен работен ден и трудов договор за лекарите в ТЕЛК. Дава се право на всички практикуващи медици да станат част от комисията. Това щяло да позволи разкриване на ТЕЛК на повече места, включително в малки градове и села, щяло да съкрати и сроковете за освидетелстване, се казва в мотивите към наредбата. След като преминат медицинска експертиза, хората с увреждания ще трябва да минат и през второ сито - комисия към Националния осигурителен институт. Тя ще решава дали хората ще получават пенсия, или трябва да работят. Това е разписано в концепцията на социалния министър Бисер Петков, който я внесе още в края на октомври. Според нея хората с увреждания първо ще минават на рехабилитация, за да се прецени дали състоянието им не може да се подобри. През Агенцията за социално подпомагане пък хората с увреждания ще трябва да минат на социална оценка, за да се прецени какви социални помощи ще получават. Новите правила трябва да започнат да се прилагат през 2019 г. През миналата година над 455 хил. са получавали основна пенсия за инвалидност, като 400 хил. получават втора пенсия, най-често социална. Общо за тях държавата е изплатила над 1,7 млрд. лв. за 2017 г.", "date": "2018.04.03", "title": "Намаляват инвалидните пенсии, новите ТЕЛК само за една болест (Обзор)"}
{"url": "https://www.24chasa.bg/novini/article/6796858", "text": "Либийски съд оправда днес един от синовете на покойния либийски лидер Муамар Кадафи - Саади Кадафи за убийството на футболист преди революцията в Либия, предаде Ройтерс, като се позова на министерството на правосъдието, съобщава БТА. Саади Кадафи, който бе задържан в затвор в Триполи от екстрадирането му от Нигер през 2014 г., е признат за невинен по обвинението, че е поръчал убийството на бившия треньор на футболния отбор \"Итихад\" Башир Ал-Раяни през 2006 г. Освен това съдът му наложи глоба от 500 либийски динара (377 долара) и условна присъда от една година затвор за употреба и притежание на алкохол. Саади Кадафи, който при управлението на баща си имаше кариера на професионален футболист в Либия и Италия, но беше и командир от специалните части, все още е обвиняем в Триполи по обвинения за организирането на репресии и убийства по време на въстанието през 2011 г. Едно от децата на Раяни, Али Алреани, заяви пред местни медии, че ще обжалва присъдата. \"Аз и семейството ми няма да мълчим, колкото и дълго да продължава несправедливостта и липсата на правосъдие в тази страна\", написа той във Фейсбук. Съдилища в Триполи са издали смъртни присъди срещу друг от синовете на Кадафи, Сейф ал Ислам, и други представители на бившия режим, отбелязва Ройтерс. В началото на юни миналата година Сейф ал Ислам беше освободен от затвора в западния град Зинтан, където от години беше държан от бунтовниците, и сегашното му местонахождение е неизвестно. Преди известно време говорител на фамилията заяви, че той има намерение да се кандидатира за президент на изборите, които предстоят в Либия тази година, припомня ТАСС.", "date": "2018.04.03", "title": "Либийски съд оправда син на Муамар Кадафи за убийството на футболен треньор"}
{"url": "https://www.24chasa.bg/novini/article/6796799", "text": "Владимир Пелов, един от най-опасните бандити в страната, осъждан за убийство, и Радослав Колев, също осъден за убийство, избягаха от софийския затвор във вторник след невъобразим екшън. Затворниците пребили надзирател, след това заплашили с оръжие негов колега, стреляли три пъти, но не ранили никого, съобщи зам.-министърът на правосъдието Николай Проданов. След като ги видяла да бягат, чистачка тръгнала след тях да ги гони по улицата, но не успяла да ги спре. По пътя си двамата нападнали и служител на СОТ, преди да излязат спокойно през централния вход на затвора и да се запътят към близка улица, където ги чакало сиво рено, чийто номер започвал със СА61. За секунди затворниците се метнали в колата и отпрашили. Рецидивистът Пелов, който по всяка вероятност е мозъкът на операцията по измъкването, излежаваше присъда от 32 г. за дързък грабеж на златарско ателие в родния му Ботевград, отвличане и опит за убийство на двама полицаи. Радослав Колев пък е осъден на 26 г. затвор за убийството на 53-годишен служител на НАП. Бегълците делели една килия в софийския затвор. ( Часове след това жандармерия обсади Ботевград, където живее Пелов. Полицаите смятат, че ще се насочи към околностите на родния си град, които познава. Светкавично на разпит бе отведен бизнесменът Тихомир Миков-Перуката, смятан за приятел на Пелов. В затвора пристигнаха двама прокурори и полицаи от СДВР. По случая е образувано дело, ще се изясняват действията на надзирателите и как бандитите са се сдобили с оръжие. Последното дръзко бягство от софийския затвор бе през април 2014 г. - на осъдения за въоръжен грабеж гватемалец Хосе Гевара и на излежаващия присъда за убийство перничанин Николай Николов-Шатката.  Владимир Пелов, който е родом от Ботевград, е един от най-известните затворници у нас. Мине- не мине година, и той попада с поредното престъпление в криминалните хроники. Досието му е впечатляващо. Първата му присъда е от 1999 г. Тогава е наказан с 11 г. затвор за убийство на сарафа в Пловдив, извършено две години по-рано. През май 1997 г. той и Лазар Марков нападат сарафа Ганчо Караиванов пред дома му в града под тепетата. Пребиват го с железен прът и изстрелват в гърба му 3 куршума, за да откраднат телефон и куфарче с 4700 германски марки. Пелов се крие две години Той става медийна звезда през 2010 г. Докато излежава присъдата си, е приет с успех 5,88 в специалността “Екология” в Софийския университет. Пише по темата “Реализация на генетичната информация”. Явява се на изпита, докато е в домашен отпуск от затвора в Кремиковци. “В килията прочетох много книги. Търся отговор за онова, което сторих, но не успявам да го открия. Имам добро семейство. Съпруга и две деца, които ме обичат. Никой от приятелите и съучениците ми няма подобна съдба”, казва той в интервю за “24 часа”. Вместо да миряса и да заляга над учебниците, щом се прибира в родния Ботевград, Пелов подновява с пълна сила престъпната си кариера. Той е пуснат предсрочно на 28 октомври 2010 г. и се връща у дома при родителите си, жена си и двете си деца - син и дъщеря. Намира си работа - охранител на земеделски комплекс. Следва нов удар. В 9,24 ч на 27 август 2011 г. Пелов заедно с приятеля си от затвора Димитър Иванчев-Шошора - ограбват златарско ателие. Двамата делят спално помещение №1 в софийския затвор две години. Заедно са и в група №95. Събират се и извън затвора за нападението на златарския магазин на 2-ия етаж в търговския център на площада в Ботевград. То е заснето от 4 охранителни камери. На записите се виждат двама мъже с гумени маски. Единият е със светли дрехи, черна шапка и куртка. Другият - със светла платнена шапка тип “идиотка”, тъмен панталон и тениска и риза, преметната на раменете. “Това е обир”, крещи бандитът с черната шапка. Насочва пистолет срещу златаря, който опитва да скрие част от бижутата. Блъска манекен и вика: “Помощ, ограбиха ме!”. Нападателят го удря с пистолета по главата и го дръпва от прозореца. Изтичва до щанда, грабва няколко табли с бижута и хуква навън. Другият блъска два щанда и също бяга. Всичко става за по-малко от минута. Пред магазина бандитите са забелязани от цивилен катаджия, който ги подгонва. Обажда се и на тел. 112 и съобщава маршрута на бегълците. В гонката се включват и 2-ма гардове, които пазят обект наблизо. Бандитите стигат до паркинг зад блока на бул. “България” 7, където шофьор на “Форд Галакси” тъкмо откача колана си и слиза. Маскираните отварят вратите, единият насочва пистолет срещу главата му и заповядва: “Карай”. Другият сяда отзад. Колата потегля, но пътят е препречен от пикап. Полицаите са наблизо и грабителите изскачат от колата, като част от плячката им се разпилява. Изпуснати са 11 колиета, 51 чифта обици, гривна и 28 пръстена. Двамата побягват към кръстовището на бул. “България” и ул. “17 ноември”, като изпускат още една табла с 9 колиета. Свиват в уличка. Там семейство товари чанти с буркани във форда си. Единият беглец опира пищова в гърба на мъжа и му нарежда да влезе в колата. Другият избутва жената и тя пада. Колата потегля. Двама полицаи ги настигат. За да ги спре, единият бандит се прицелва и стреля. После излизат от колата и хукват. Шошора е задържан. Пелов се отскубва. Пак стреля и бяга. Тогава отвлича поредна кола - “Фиат Пунто” с 3 врати, в която са семейство и 9-годишният им син. Нарежда на жената да слезе, а на мъжа да кара. Детето остава в колата. Пуска го след минути. Така Пелов успява да избяга и потъва вдън земя. Той е заловен на 12 септември във вила в ботевградското с. Зелин, където живеят дядо му и глухонемият му вуйчо. На 17 януари 2013 г. е пуснат под домашен арест, защото страда от глаукома. На 26 март 2016 г., обаче отново е арестуван - за двойно убийство на двама братя. Екзекуцията им е извършена в центъра на града, на метри от ограбеното златарско ателие. Радослав Колев е осъден на 26 години затвор заради убийството на данъчния Румен Шопов на 23 август 2014 г. в столичния кв. “Лозенец”. Повод за яда на 25-годишния тогава мъж е, че служителят на НАП, който е с 28 г. по-голям от него, го хванал за пениса. Шопов бил хомосексуалист. Колев бил изнасилен като дете и посегателството отключило спомените му. На момента решил да убие данъчния, който го бил извикал да му оправи таблета. Радослав грабнал метален чук и започнал да удря в тила Шопов. Данъчният паднал, а младежът го хванал за ръцете и го завлякъл в кухнята. Там взел найлоново въже и започнал да го души, връзвайки го за шията. После взел кухненски нож и срязал лявата част на шията на жертвата, прерязвайки артерия и вена. Убиецът оставил Шопов да лежи на пода и позвънил на приятел да го вземе от апартамента. Докато двамата били в жилището, се прибрало гаджето на данъчния Тихомир. Радослав решил да убие и него, като ударил с чука по главата, но дръжката се счупила. Тогава Колев взел ножа и го наръгал няколко пъти в главата и тила, но мъжът оцелял. За да се спаси от доживотен затвор, Колев признал вината си година по-късно в съда. Мъжът е лежал и преди в затвора за грабежи. ", "date": "2018.04.03", "title": "Двама убийци стреляха по надзиратели и избягаха от затвора (Обзор)"}
{"url": "https://www.24chasa.bg/novini/article/6796765", "text": "Случаят “Скрипал” може да е бил замислен като оправдание на растящите разходи за отбрана на НАТО, заяви руският заместник-министър на отбраната Александър Грушко, цитиран от РИА Новости. “В скоро време на общественото мнение в страните членки ще трябва да се обяснява къде отиват парите, защото става въпрос за огромни загуби”, каза Грушко. Той припомня, че в момента военните разходи на страните членки на алианса възлизат на 270 млрд. евро. “Ако тези разходи скочат на 2% от БВП на страните членки, сумите ще достигнат 400 млрд. евро. За оправдаването на такива разходи е необходим голям враг”, добавя Грушко. Той съобщи също, че НАТО отказва да издава визи на дипломатите, които Русия изпраща на мястото на изгонените. За нежелани са обявени 7 дипломати и 3-ма сътрудници. ", "date": "2018.04.03", "title": "Случаят “Скрипал” изгоден на НАТО? (Обзор)"}
{"url": "https://www.24chasa.bg/novini/article/6796869", "text": "Във връзка с временно преустановяване дейността на верига магазини за телекомуникационна техника „Хенди” Ви уведомяваме, че се преустановява регистрирането на претенции на щети по застраховка „Хенди Гард” на мобилни устройства в магазинната мрежа на „Хенди”,  . От 12 март 2018 г. регистрирането на претенции за щети на мобилни устройства, закупени и застраховани от фирма „Хенди”, ще се извършва в офисите на „ЗД Евроинс” АД в цялата страна.  В секция „За клиенти на Handy” в интернет страницата на дружеството ще намерите бланка със заглавие „Заявление за застрахователно обезщетение” и необходимите документи, които следва да се добавят към заявлението. От веригата магазини уведомяват, че временно се налага и промяна в процедурите за приемане на стоки по рекламация (стоки за сервиз).  За всички устройства закупени в пакет с абонаментен план на Мтел, рекламации се предявяват в магазинната мрежа на Мобилтел.", "date": "2018.04.03", "title": "\"Хенди\" затварят. Пишат, че е временно"}
{"url": "https://www.24chasa.bg/novini/article/6796753", "text": "Главният прокурор на Румъния Аугустин Лазар поиска от президента разрешение да започне наказателно преследване срещу бившия президент Йон Илиеску, който е вече на 88 г., бившия премиер Петре Роман и бившия вицепремиер Джелу Войкан Войкулеску по дело, отнасящо се до революцията от 1989 г., съобщава Медиафакс. Тримата бивши членове на съвета на Фронта за национално спасение, който управлява страната в първите седмици след революцията, са обвинени в престъпления срещу човечеството заради кръвопролитията през 1989 г. Делото бе закрито през 2015 г. и след това възобновено през 2016 г. Според военните прокурори, разследващи делото “Революция”, е имало план за диверсия, който е бил приложен след бягството на диктатора Николае Чаушеску и съпругата му Елена на 22 декември 1989 г. Те са стигнали до заключението, че през декември 1989 г. не е имало властови вакуум, тъй като управланието е поето от Илиеску, Роман и Войкулеску. “Ясен е фактът, че е имало диверсия, която е основна причина за многобройните жертви, наранявания на хора и последвалите разрушения”, уточнява прокуратурата. В периода 16-25 декември 1989 година в страната имаше протести, улични боеве и големи демонстрации. 1142 души бяха убити, а 3138 - ранени, по време на събитията, които остават неизяснени докрай и днес. Румънският диктатор Николае Чаушеску и съпругата му Елена бяха екзекутирани след кратък процес на 25 декември 1989 г. Според прокурорите преди екзекуцията на Николае и Елена Чаушеску са направени три опита за физическата им ликвидация. Също така те твърдят, че важни доказателства по делото са били унищожени или променени след 1989 г.", "date": "2018.04.03", "title": "Съдят бивш президент в Румъния за жертви на бунт"}
{"url": "https://www.24chasa.bg/novini/article/6796798", "text": "Известният художник Кристо планира да открие първата си голяма творба на открито във Великобритания тази година - скулптура от скупчени варели в лондонския \"Хайд парк\", предаде ДПА. Работата по творбата \"Мастаба\", която ще се носи по водите на езерото в парка, започна днес. Тя ще бъде изложена от 18 юни до 23 септември. Роденият в България и живеещ в Ню Йорк Кристо е познат с предишните си забележителни произведения, сред които опаковането на Райхстага в Берлин като подарък и проектът \"Плаващите кейове\" в езеро в Северна Италия. Мастабите са гробници с трапецовидна форма, характерни за Древен Египет. Тази, която ще бъде изградена от Кристо, ще бъде съставена от 7 506 хоризонтално подредени пластмасови варела и ще тежи 500 тона.", "date": "2018.04.03", "title": "Кристо работи по голям проект на открито в лондонския\"Хайд парк\""}
{"url": "https://www.24chasa.bg/novini/article/6796707", "text": "Среща с българския премиер Бойко Борисов заради напрежението между Белград и Косово е поискал президентът на Сърбия Александър Вучич, научи “24 часа”. В последните седмици отношенията на Сърбия с Косово се изостриха, а сръбски изтребители летяха над територията на Косово. Българският премиер е приел поканата за срещата. Борисов ще разговаря с Вучич в босненския град Мостар на Светли понеделник, 9 април. Той и президентът на Сърбия ще участват заедно в двудневен форум за Балканите, който организира Босна и Херцеговина. Именно там ще се проведе и разговорът между Борисов и Вучич за Косово. Българският министър-председател ще препоръча на Сърбия да изглади бързо спора си с Прищина, за да не се забави присъединяването на западните съседи към ЕС. Пред Белград стои като изрично условие да няма спорове със съседни държави, за да се присъедини към съюза. Борисов ще опита да убеди Вучич, че Сърбия трябва да седне на една маса с Косово при срещата на върха ЕС-Западни Балкани през май. Белград определи поканата към Прищина за форума като “политически абсурд”. Заради проблемите с Косово се появиха заплахи, че и премиерите на Испания, Румъния и Кипър няма да присъстват. Испанският премиер Мариано Рахой обаче ще дойде в София ден преди срещата на върха. Избирателната система в Босна и Херцеговина ще е другата важна тема, която ще обсъжда Борисов в Мостар. Сегашният председателстващ правителството на Босна Денис Звиздич е помолил за българска помощ, за да бъде пренаписан Избирателният кодекс на федерацията. Проблемът с избирателната система на Босна и Херцеговина се появи, след като Конституционният съд на страната обяви, че сегашният кодекс позволява на бошняците да избират непропорционално и представители на хърватите в долната камара на парламента. Това пък води до възможности бошняците да избират и представителя на хърватите в президентската власт. В Босна се избират трима президенти - от бошняците, хърватите и сърбите, които ротационно упражняват властта.", "date": "2018.04.03", "title": "Сърбия потърси Борисов за проблемите си с Косово"}
{"url": "https://www.24chasa.bg/novini/article/6796631", "text": "17-годишната Анаис Ангелова е починала в двора на 96-о средно училище “Лев Толстой” в столичния квартал “Люлин” в понеделник към 19,30 часа. Допреди седмица момичето било болно от варицела. Предварителните данни от аутопсията пък показват нарушение на сърдечния ритъм като причина за смъртта. Момичето е било с приятели на пейка в училищния двор, когато ѝ е прилошало. Те се опитали да ѝ окажат първа помощ. Обадили се на 112. Линейката е пристигнала 11 минути след подаване на сигнала, но лекарите само констатирали смъртта. “В 20,09 часа получаваме сигнала. Веднага тръгва линейка и в 20,20 часа е на мястото на инцидента. За огромно наше съжаление, заварваме момичето починало”, каза говорителят на Бърза помощ Катя Сунгарска. За същия адрес е получен сигнал в 21, 03 ч, защото майката получила тежка нервна криза. Линейката пристигнала на12-ата минута, но медиците били посрещнати от гневни хора, които започнали да блъскат колата. Така и не осигурили достъп до жената, която се нуждаела от медицинска помощ. По информация на “24 часа” аутопсията на Анаис показала, че тя е починала от болест на сърцето. Ще се проверява каква е тя, но Назначена е експертиза, която да покаже дали момичето е ползвало дрога. Анаис е имала още 3 подобни припадъка. Пред лекари майка ѝ казала, че при предишните случаи ѝ вадела езика и момичето се оправяло. Анаис Ангелова е била ученичка в 12-и “в” клас с професия “ресторантьор”, специалност “Кетъринг” в Професионалната гимназия по туризъм “Алеко Константинов” в Банкя. Спокойно дете с мотивация за учене, с добро възпитание, общителна и без никакви провинения, описа я заместник-директорката на техникума Димитрийка Герасимова. Тя изказа съболезнования на родителите на Анаис и отказа да коментира здравословното ѝ състояние. Каза само, че момичето и брат ѝ Александър Цезар, с когото били в един клас, въпреки че той е с една година по-голям, са боледували от варицела. През последната седмицата обаче се върнали отново на училище. “В петък говорихме нормално - за предстоящите матури, за бала...”, разказа разстроената учителка. Съучениците на Анаис били шокирани, част от тях знаели какво се е случило от вечерта от новините. “Получихме подкрепа от министерството и от Регионалното управление на образованието в София, предложиха ни помощта на мобилни групи от психолози при нужда, но на този етап овладяхме ситуацията на място”, допълни Димитрийка Герасимова. Педагожката има 2 деца. Дъщеря ѝ, която е на възрастта на Анаис и учи в същото училище, била много разстроена. Не били близки приятелки, но в училището децата много си общували. “Имаме много добър дух в училището. Нямаме моменти на разпри между по-големи и по-малки, винаги са били в много добри отношения”, допълни заместник-директорката, която вече десетина години работи в професионалното училище. В него учат около 550 деца и учителите познавали всяко по име. Само 30-ина били от Банкя, останалите пътуват от София. Димитрийка Герасимова всъщност познава момичето от 10-и клас, когато ѝ е преподавала немски като втори чужд език и немски език по професия. В 11-и и 12-и клас в училището учат английски език. защото има дечица, които са били по-близко до Анаис и определено имат нужда от индивидуална работа. Оттук нататък предстоят всички интервенции, прекъснати са отпуски и болнични, само и само да помогнем да се стабилизират и да си стъпят на краката”, каза и училищният психолог Боряна Николова. Тя уточни, че при необходимост би потърсила колеги, но досега не се налагала тяхната помощ. Обясняваме на съучениците на Анаис някои неща за смисъла на живота, за началото, за края, който е неизбежен, каза още психоложката, която от една година работи в професионалната гимназия. Децата вече търсели помощта ѝ. Трябвало им обаче няколко месеца, за да направят разлика между психолог, психиатър и психотерапевт. Анаис не е ходила при нея на индивидуални срещи, но се познавали и винаги са се поздравявали.", "date": "2018.04.03", "title": "Сърцето на 17-годишната Анаис спря внезапно седмица след варицела (Обзор)"}
{"url": "https://www.24chasa.bg/novini/article/6796776", "text": "Азербайджанската държавна нефтена компания “Сокар” потвърди интереса си за инвестиции в газоразпределителната мрежа на България. Представители на фирмата са на работно посещение в София, за да обсъдят участието си, съобщава Министерството на енергетиката. Те са представили въпроси относно нормативната уредба при газоразпределението, помощите за домакинствата, използващи природен газ, и др. Министър Петкова уверила, че обществените поръчки се изпълняват в срок и 10 компании са кандидатствали за доставчик на тръби. Мурат Хейдаров, съветник на президента на СОКАР, информира българския енергиен министър за реализацията на проектите ТАП и ТАНАП, като подчерта, че те се изпълняват съгласно утвърдените графици. Очакваме след изграждане на интерконектора Гърция-България първите доставки на природен газ от Азербайджан за Европа да бъдат реализирани през 2020 г, подчерта Хейдаров. ", "date": "2018.04.03", "title": "“Сокар” е “за” инвестиции в газовата ни мрежа"}
{"url": "https://www.24chasa.bg/novini/article/6796613", "text": "Ръководителят на британска военна лаборатория заяви днес, че тя не е могла да докаже, че бойното нервнопаралитично вещество, с което бе отровен миналия месец Сергей Скрипал, е произведено в Русия, предаде Ройтерс, цитирана от БТА.  \"Ние можахме да го идентифицираме като \"Новичок\" и да установим, че това е боен нервнопаралитичен агент\", каза пред \"Скай нюз\" Гари Ейткънхед, шеф на Лабораторията за отбранителна наука и технология в Портън Даун, Англия. \"Не идентифицирахме точния източник, но сме предоставили научна информация на правителството, което после използва редица други източници, за да формира заключенията, стигнали до вас\", добави той. Москва отрича да е замесена в отравянето на бившия руски двоен агент Сергей Скрипал и дъщеря му Юлия в английския град Солсбъри на 4 март.", "date": "2018.04.03", "title": "Във Великобритания не могли да докажат, че отровата срещу Скрипал е от Русия"}
{"url": "https://www.24chasa.bg/novini/article/6796667", "text": "Фейсбук попита свои потребители дали смятат, че тази социална мрежа е полезна за света в анкета, разпратена до неустановен брой хора, предаде Асошиейтед прес. Тази най-нова анкета се появява под заглавието \"Искаме да се справяме по-добре\" при логване в сайта. Възможните отговори варират от \"силно съгласен\" до \"силно несъгласен\". Фейсбук редовно анкетира потребителите за качеството на услугите си. Новата анкета се появява в момент, когато компанията е обхваната от скандал със злоупотреба с лични данни в предизборна кампания. Изпълнителният директор на Фейсбук Марк Зукърбърг е заявявал, че иска социалната мрежа да е борец за добро в света.", "date": "2018.04.03", "title": "Фейсбук пита свои потребители смятат ли го \nза полезен за света"}
{"url": "https://www.24chasa.bg/novini/article/6796702", "text": "Премиерът на Косово Рамуш Харадинай каза, че не разбира реакциите на турския президент Реджеп Тайип Ердоган към него, повтаряйки становището си, че никой отвън няма да взима решения за вътрешните работи на Косово, предаде агенция МИА, цитирана от БТА. В интервю за радио Гласът на Америка Харадинай посочи, че не би искал да предпоставя кой може да нареди акция за арестуване и депортиране на турските граждани, заподозрени като гюленисти, това според него представлява един вид \"кражба на хора от Косово\". \"Косово се грижи за отношенията си с всички страни, включително с Турция. Благодарни сме за признаването, за подкрепата в международен план за членство в международните организации, сега кандидатстваме за Интерпол и много внимаваме да не се месим във вътрешните работи на друга страна, следователно и на Турция\", каза Харадинай. Той посочи, че при арестуването на шестимата турски граждани в Косово и депортирането им има много неясноти във връзка с начина, по който е отнето разрешението им за престой и тайното им депортиране. \"Въз основа на това и на факта, че не бях информиран, взех решение да уволня министъра на вътрешните работи и директора на косовската тайна сулжба. Не разбирам реакцията на президента Ердоган. Ние не се месим във вътрешните работи на Турция, а това са наши вътрешни работи, никой няма право да се меси във вътрешните работи на Косово\", подчерта Харадинай. Па-рано премиерът заяви, че министърът на вътрешните работи Фламур Сефай и ръководителят на разузнавателната служба на страната Дритон Гаши не са го информирали за решението си да депортират шестимата турци, които бяха арестувани в Косово в четвъртък за връзки с училища, финансирани от движението на Фетхуллах Гюлен, което Анкара смята за организатор на опита за преврат през юли 2016 г.", "date": "2018.04.03", "title": "Харадинай: Депортацията на турските граждани от Косово е кражба на хора"}
{"url": "https://www.24chasa.bg/novini/article/6794690", "text": "Басейн с минерална вода, малък аквапарк и СПА център ще има в парк “Възраждане” в София. Най-новата градина в столицата, която беше направена преди няколко години от общинското дружество “Софийски имоти”, ще се разшири с още почти 25 дка. Така общата площ на парка ще стане 102 дка, а новите съоръжения ще бъдат разположени на 6 дка. Идеята на “Софийски имоти” е за тях което да захранва басейна. Разчистването на терен за разширението на парка започна в сряда, съобщиха от Столичната община. След това ще се направи геодезическо заснемане, проучване и проектиране. “Имаме издадена виза за проектиране от главния архитект. Направихме и обществено обсъждане, на което получихме положителни становища за разширението. Вече има избран изпълнител за изработване на идейния проект. Надяваме се до края на годината да имаме одобрен проект и разрешение за строеж”, каза Полина Витанова, зам.-председател на съвета на директорите на “Софийски имоти” ЕАД. Съдебната сага с имота от близо 25 дка, който е между улиците “Българска морава” и “Партений Нишавски”, обаче продължава. От години фирмата “Сигма ремонт” ЕООД оспорва собствеността върху парцела. През 2008 г. стана ясно, че фирмата има констативен нотариален акт за имота. Тогавашният кмет на София Бойко Борисов даде случая на прокуратурата и поиска общинското дружество да си търси правата в съда. При откриването на парка през 2016 г. Борисов вече като премиер напомни за усилията, които общината е положила да защити терена и да го превърне в градина. “Нека се жалят. Виждате, че ние надделяваме, и това, което правим, хората страшно го харесват и одобряват. Там ще бъде парк! Проектът ни е много хубав и ще стане. Никой не вярваше, че ще успеем да опазим терена, на който сега е паркът. Ще положим всички усилия и за другия имот. Сигурен съм, че след някоя и друга година - дай боже по-бързо да минат съдебните процедури, и нататък ще бъде един прекрасен парк”, каза тогава Борисов. Всъщност през 2014 г. Софийският апелативен съд постановява, че “Сигма ремонт” не е собственик на терена и че той е на “Софийски имоти”. Фирмата е осъдена и да плати 11 658 лв. разноски по делото. Решението е обжалвано пред ВКС, но през 2015 г. съдът отказва касационно обжалване. През 2016 г. “Софийски имоти” завежда и изпълнително дело срещу “Сигма ремонт” за възстановяване на разноските по делата. “До момента обаче не успяваме да си съберем дължимите суми, тъй като след всички предприети действия от съдия-изпълнителя се установи, че “Сигма ремонт” Това обаче не бе пречка дружеството да заведе нови съдебни искове срещу “Софийски имоти”, обясни Витанова. Така въпреки влязлото в сила съдебно решение, че “Сигма ремонт\" не е собственик на имота, фирмата предявява два нови иска срещу “Софийски имоти”. С единия се атакува апортната вноска на Столична община в капитала на “Софийски имоти”, направена през 1997 г., а с другия - фирмата отново оспорва собствеността на общинския имот. По втория иск делото е спряно, тъй като по казуса вече има съдебно решение. Същото се случва и с другия иск - през 2017 г. съдът постановява, че липсва правен интерес от страна на “Сигма ремонт”. Решението обаче отново е обжалвано - този път пред Софийския апелативен съд. По-висшата инстанция потвърждава съдебното решение в края на 2017 г. То обаче също е обжалвано и сега се чака решението на ВКС. През 2017 г. “Сигма ремонт” завежда и още едно дело срещу “Софийски имоти” пред Софийския районен съд за възстановяване на нарушено владение. “От “Сигма ремонт” твърдят, че са били владелци на имота. Това категорично не отговаря на действителното фактическо положение, т.е. на истината, и въпреки че с влязъл в сила съдебен акт правата им върху терена са отречени твърдят, че действителният собственик - “Софийски имоти”, им бил нарушил владението. Делото е висящо. Всъщност “Сигма ремонт” ЕООД се притежава от офшорно дружество с неизвестна собственост. Очевидно някой финансира воденето на доста скъпи дела, а ние още не можем да си съберем разноските от първото дело. Те са за над 25 000 лв. Дружеството никога не е имало каквато и да е търговска дейност, а само води дела за имота”, смята Витанова.", "date": "2018.04.03", "title": "Разширяват парк \"Възраждане\" с 25 дка, ще има басейн и миниаквапарк"}
{"url": "https://www.24chasa.bg/novini/article/6796690", "text": "Бягството на двамата затворници Владимир Пелов и Радослав Колев от Софийския затвор станало като на истински екшън филм. По пътя си те пребили и стреляли по няколко надзиратели и служител на СОТ, преди да излязат през централния вход на затвора и да се запътят към близка улица, където ги чакала кола.  Подробностите съобщи зам.-министърът на правосъдието Николай Проданов. Първо затворниците са пребили служител на СОТ, който инспектирал получените вещи на пандизчиите. След това надзирател, заплашили и негов колега с оръжие. Стреляли три пъти, но не ранили никого, обясниха от Министерството на правосъдието. Носили са и нож.  След като видяла да бягат, чистачка от затвора тръгнала след тях, но не успяла да ги спре. Гонила ги до момента, в който се качили в тъмна кола. От Министерство на правосъдието казаха, че по случая тече разследване в прокуратурата, а от ръководството на затвора са назначени проверки, които да установят как са се сдобили бегълците с оръжието. ", "date": "2018.04.03", "title": "Чистачка гонила избягалите затворници в София"}
{"url": "https://www.24chasa.bg/novini/article/6796748", "text": "Парламентът да обсъди на първо четене два законопроекта за промени в закона за енергетиката предвижда проектопрограмата за периода 4-5 април преди Великденските празници. В четвъртък е предвиден цял ден парламентарен контрол, съобщи БТА. Единият законопроект е внесен от народни представители от \"Обединени патриоти\" и предвижда Комисията за енергийно и водно регулиране (КЕВР) да има правомощията да разрешава сделките при покупко-продажба на съществени части от капитала на търговски дружества, които управляват стратегическа за енергийната ни система инфраструктура. Другият законопроект за изменение на Закона за енергетиката е внесен от депутати от ГЕРБ. Основната цел на промените е да бъде реализирана съществена крачка в посока либерализация на енергийния пазар. Утре е първото пленарно заседание за месеца и парламентарните групи могат да предлагат точки в дневния ред, които се включват без да се гласуват. Парламентарната група на \"БСП за България\" предлага депутатите да обсъдят на първо четене промени в Наказателния кодекс, свързани с домашното насилие. В проектопрограмата са включени и промени в постоянни парламентарни комисии, както и първото четене на промени в Закона за приватизация и следприватизационен контрол и в Закона за здравното осигуряване. В четвъртък ще се състои парламентарен контрол от 9.00 часа, включващ разисквания по питане на народните представители Таско Ерменков, Кристина Сидорова, Любомир Бонев и Станислав Владимиров към министъра на енергетиката Теменужка Петкова относно политиката в областта на топлоснабдяването. По правилник от Велики петък (6 април) депутатите трябва да излязат в 10 дни ваканция за Великденските празници.", "date": "2018.04.03", "title": "Депутатите обсъждат промени в закона за енергетиката преди Великден"}
{"url": "https://www.24chasa.bg/novini/article/6796681", "text": "Централен сървър на системата за обработка на полетните планове на Евроконтрол в Брюксел е отказал следобяд днес.  От столичното летище  съобщават, че до 23 часа се очакват закъснения на излитащи и кацащи самолети в цяла Европа, което може да засегне и полетите от и до летище София. На сайта на летището вече са обявени закъснения за кацащи самолети тази вечер от Барселона, Бирмингам, Лисабон, Мюнхен и Цюрих.  Изпълнителният директор на РВД Георги Пеев съобщи, че е възможно закъснение и на излитащи от София, Варна и Бургас полети,  заради закъснели кацания. Министърът на транспорта Ивайло Московски е разпоредил да бъдат осигурени повече ръководители на полети, за да не се получи задръстване на трафика в небето ни. След отказа на централния сървър на Евроконтрол е въведен резервиращ план за обслужване на излитащия, кацащия и прелитащия въздушен трафик над Европа.  Резервната система за обработка на данни за полети във въздушното пространство на Европа работи, като се запълва отново с данни. След полунощ се очаква тя да започне да обменя данни с останалите системи в Европа, осигурявайки информация за полетите на самолетите, заяви за \"24 часа\" Георги Пеев. ", "date": "2018.04.03", "title": "Централен сървър на Евроконтрол отказа, закъсняват полети в цяла Европа и у нас"}
{"url": "https://www.24chasa.bg/novini/article/6796718", "text": "Франция е обхваната от тримесечна стачка на железопътния транспорт, която хвърли страната в хаос, съобщи Би Би Си. Служителите на държавната жп компания SNCF спряха работа в 19,00 часа местно време в понеделник, с което поставиха начало на серия от стачки. Те ще се провеждат по два пъти на всеки пет дни. Синдикатите предупредиха, че стачките ще засегнат 4,5 милиона французи, които се придвижват с влакове. Основните протести започнаха в т. нар. черен вторник и най-вероятно само един от осемте високоскоростни влака ще обслужва пътниците, както и един регионален влак на всеки пет. Стачката е в знак на протест срещу започнатите от Макрон реформи в сферата на труда. Служители на фирми за събиране на отпадъци, някои работници в енергийния сектор и служители на самолетната компания “Ер Франс”, които искат увеличение на заплатите с 6%, също излязоха на протест във вторник - най-голямата вълна в индустрията от май 2017 г., когато Еманюел Макрон пое управлението на страната. Стачката на железничарите ще продължи до 28 юни. Въпреки недоволството френското правителство обяви, че ще продължи с реформите, защото “сегашното статукво е неприемливо”. ", "date": "2018.04.03", "title": "Франция навлезе в 3 месеца жп стачка"}
{"url": "https://www.24chasa.bg/novini/article/6796729", "text": "Несъстоятелност на около 30 фирми ще поиска Инспекцията по труда заради забавени заплати на работниците. От 1 април трудовата инспекция вече има това право, след като по предложение на омбудсманката Мая Манолова бяха приети промени в Кодекса на труда. Исковите молби ще се подават поетапно, като първите ще бъдат подадени за софийски фирми. За да поиска ГИТ фалит, трябва работодателят да дължи възнаграждение за повече от два месеца на поне 1/3 от служителите за три години назад. Ощетените работници могат да поискат парите си от Фонда за гарантиране на вземанията едва след като съдът излезе с решение за откриване на производство по несъстоятелност. По закон гарантираните вземания на работниците са в размер на последните 6 начислени, но неизплатени заплати за последните 36 месеца. Фондът може да изплаща на един човек до 1300 лв. на месец. От началото на годината трудовите инспектори са проверили около 250 предприятия, които не са изплащали пълни заплати. Най-сериозен проблем за инспекторите са предприятия, които вече не осъществяват дейност. Причината е, че е трудно да се открият техни представители, за да им връчат документите за задълженията. От началото на годината след намесата на Инспекцията по труда са изплатени 8,7 млн. лв. забавени възнаграждения. Сумата на установените забавени възнаграждения, за които са предприети мерки за изплащането, е 8 млн. лв. ", "date": "2018.04.03", "title": "Искат фалит на 30 фирми заради забавени заплати"}
{"url": "https://www.24chasa.bg/novini/article/6796778", "text": "Кръгово кръстовище на пътя Пловдив - Асеновград ще бъде изградено с обществена поръчка, обявена от пътната агенция. Кръговото ще замени съществуващото триколонно кръстовище на пътя II-86 на входа на Пловдив при пресичането му с улица “Асеновградско шосе”. Индикативната стойност на поръчката е 2,6 млн. лв. без ДДС, а срокът за изпълнение - 6 месеца. Офертите се подават до 17,30 ч на 14 май. С изграждането на кръгово движение с три ленти ще се осигури пътната безопасност и ще намалеят пътните инциденти. Освен това с него ще бъде завършен четирилентовият участък на второкласния път от км 14+860 до км 25+150. ", "date": "2018.04.03", "title": "Кръгово кръстовище на пътя Пловдив - Асеновград"}
{"url": "https://www.24chasa.bg/novini/article/6796784", "text": "Президентите на Русия и Турция Владимир Путин и Реджеп Тайип Ердоган разговаряха час и половина преди началото на седмото заседание на Съвета за сътрудничество на високо равнище в Анкара, предаде ТАСС. Путин каза, че преди заседанието са били осъществени многобройни контакти на различни нива, при които открито и конструктивно са били обсъдени двустранни и международни въпроси и решени възникнали проблеми. В състава на руската делегация, пристигнала заедно с Путин, участват 8 министри, началникът на генералния щаб на руската армия и директорите на Газпром, Роснефт, Алфабанк. На заседанието на Съвета за сътрудничество Путин изрази задоволство, че през 2017 г. търговският обмен между двете страни се е увеличил с 40 процента и е достигнал 22 милиарда долара, а взаимните инвестиции се доближават до 10 милиарда долара от всяка от страните. \"Съветът за сътрудничество има важна задача - да осигури координация на руско-турското партньорство в най-различни области на принципите на взаимно уважение, равноправие и отчитане на интересите на другата страна\", посочи руският президент. Путин каза още, че сред приоритетите на сътрудничеството е доставката на руски зенитно-ракетни системи С-400 Триумф в Турция, а на предстоящата среща на междуправителствена комисия ще бъдат обсъдени перспективите за по-нататъшно снабдяване на Турция със съвременна руска военна продукция. По-рано днес Путин и Ердоган участваха чрез видеоконферентна връзка в церемонията за полагане на основите на първата турска АЕЦ, за чието изграждане Турция и Русия подписаха междуправителствено споразумение през 2010 година.", "date": "2018.04.03", "title": "Путин и Ердоган говориха час и половина в Анкара"}
{"url": "https://www.24chasa.bg/novini/article/6796609", "text": "Гранична полиция ще обновява на 2 часа в сайта си www.mvr.bg/gdgp данните за трафика на всички 23 сухоземни контролно-пропускателни пункта и през 4-те почивни дни около Великден, научи “24 часа”. Идеята е хората да се ориентират къде се минава по-бавно и да се насочат към някои от другите пунктове, за да не висят по опашки. За да ги избегнат, граничарите ще работят на пълен капацитет, осигурени са и допълнителни хора, които да се включат в случай на нужда. Ако се налага, ще се минава на облекчен режим на проверка, казаха от МВР. Родител, който пътува сам с детето си, е добре тъй като това много забавя минаването, припомниха граничари. Те очакват голям трафик на коли към България. Много румънци ще пътуват към Северното Черноморие, други към Гърция. По неофициална информация над 300 000 българи ще пътуват за празниците. За да облекчат трафика, катаджии ще патрулират на входно-изходните артерии на всички големи градове. Ще им помагат и колегите им от Охранителна полиция. МВР ще обяви мерките си на брифинг днес. Най-големият поток напускащи ще е от София - над 150 000 коли. Голяма част от пътуващите тръгнали още във вторник, казаха запознати. Традиционно при струпване на почивни дни столичните пътни полицаи регулират ръчно светофарите. Въпреки това често се образуват тапи по “Цариградско шосе”. Алтернативен маршрут е да минете по северната дъга, летището и да излезете на “Църна маца”. Така ще стигнете до магистрала “Тракия”, без да влизате в тапите от коли. Заради трафика към Гърция пък се образуват задръствания на Владая. очаква се днес от МВР да обявят в кои часове ще е валидна мярката. Възможно е тя да важи и в петък сутринта. Двете ленти ще действат на обратен принцип в понеделник от 10 до 20 часа, когато ще се завърнат повечето пътуващи. Минаването през Владая оттам също не е задължително и има алтернатива - през магистрала “Люлин”. Пътни полицаи обаче прогнозират, че там ще е натоварено. От МВР съветват пътуващите към Гърция, освен да следят сайта на Гранична полиция, да се ориентират към някой от другите 4 пункта, а не само Кулата или Маказа. За да се облекчи трафикът, от 16 до 20 часа в четвъртък и от 14 до 20 часа в понеделник. Разрешено е само ако са натоварени с храни и са на температурен режим, опасни товари и живи животни. Най-сигурният начин да избегнете задръстванията обаче, е да тръгнете много рано в петък сутринта и да се върнете един ден по-рано, съветват пътни полицаи. Те ще проверяват за алкохол, дрога, скорост и шофиране без книжка. От Агенция “Пътна инфраструктура”съобщиха пред “24 часа”, че по време на великденските празници ремонтни дейности няма да се извършват, за да не се затруднява трафикът. “Единствено, ако е необходимо, ще се предприемат спешни и неотложни дейности, свързани с безопасността на движението”, казаха от АПИ.  Да отидеш в Гърция за Великден, е мечта и незабравимо изживяване. Но ето за какво трябва да внимавате, за да избегнете неприятни моменти. Трябва да шофирате внимателно и да не надвишавате максималната скорост, която е 150 км/ч по магистрала, както и под минималната, която е 70 км/ч, тъй като рискувате да отнесете солена глоба от 350 евро и 90 дни лишаване от право на управление. Също при агресивно поведение срещу униформен в Гърция отнемат шофьорска книжка за срок от 60 дни. При преминаване на червен светофар глобата е в размер на 700 евро и се отнемат регистрационните табели на автомобила за срок от 60 дни и шофьорската книжка на водача за срок от 20 дни. За използването на антирадар глобата е 2000 евро, отнемане свидетелство за управление за 30 дни и лишаване от регистрационни табели на автомобила за 60 дни. защото джобът ви ще олекне поне с 1500 евро. Забранява се движение на мотори с четири колела (АТВ-та) по асфалтирани пътища – глобата е хиляда евро. В Гърция отнемат шофьорска книжка за говорене по телефон и шофиране без колан. Вече не е валидно и намалението от 50% на глоба, ако се плати до седмица. Това предимство отпадна с приемането на новия Закон за движение по пътищата. Друго важно нещо, което припомняме, е, че в Атина и Солун е забранено да се движат дизелови автомобили със стандарт Euro 4. На 29 ноември 2011 г. решението бе публикувано в “Държавен вестник”. Съгласно Закон 4030/2011 и член 50 движението на дизелови автомобили в Атина и Солун е позволено единствено ако имат дизелов двигател със стандарт технология Euro 5 и 6. Глоби до 500 евро може да отнесете, ако хвърляте боклуци в чужд контейнер. В същото време се налага Глобите варират от 20 до 500 евро за тези, които хвърлят органични отпадъци в кофи за рециклиране. За оставени отпадъци на плажа по Закона за замърсяване на околната среда глобата е над 300 евро. За диво къмпингуване също може да бъдете глобени и арестувани. На хората, които пушат или употребяват други тютюневи изделия на закрито или в заведения, се налага глоба от 50 до 500 евро. 250 евро е глобата за незастрахован автомобил. Сърбия въведе нови по-строги правила за пияните шофьори от 3 април, съобщи радио Б92. Според тях минималната глоба за шофиране в нетрезво състояние е 10 000 динара (приблизително 85 евро). Любителите на чашката, които са седнали зад волана, са заплашени при рецидив да влязат в затвора за между 2 и 6 месеца или да положат общественополезен труд от 240 до 360 часа. Разрешеното количество алкохол в кръвта пък е намалено от 0,3 на 0,2 промила. Според данни на сръбското МВР през миналата година 40 000 шофьори са се простили с книжките си заради каране след употреба на алкохол. Не публикувайте никаква информация във фейсбук и другите социални мрежи, че ще пътувате, за да не ви оберат, съветват криминалисти. Престъпниците следят профилите и така събират информация кои жилища са празни. За да се предпазите от обири, не забравяйте да включите алармата на дома си. Не оставяйте и отворени прозорци, особено ако живеете на по-ниските етажи. За да заблудите крадците, че сте вкъщи, може да ползвате таймери за осветлението и телевизора. Те струват по около 50 лв. и се нагласяват да включват уредите в определен час. Ако оставите лампите включени през цялото време, няма да има същия ефект, тъй като престъпниците следят и това. Не оставяйте пари и ценности в дома си, а ползвайте трезор или ги дайде на съхранение при приятел, на когото имате доверие, съветват още криминалистите. Оставащите в София и големите градове пък трябва да внимават за джебчии. Те често използват навалицата около църквите и пребъркват хората. Заради краджите и джебчиите по празниците районните инспектори ще са нащрек, уверяват от МВР.", "date": "2018.04.03", "title": "Гранична полиция пуска на 2 часа в сайта си данни за трафика по Великден"}
{"url": "https://www.24chasa.bg/novini/article/6796629", "text": "Министрите на отбраната на Русия и Сърбия Сергей Шойгу и Александър Вулин са обсъдили доставката на 4 руски бойни хеликоптера Ми-35, 4 транспортни хеликоптера Ми-17, танкове Т-72, бронирани бойни машини БМП-2 и друго въоръжение за сръбската армия, предаде ТАСС, цитирана от БТА. Вулин, който е на посещение в Москва, каза, че са говорил още за продължаване на военно-техническото сътрудничество между двете страни и за модернизация на изтребителите МиГ на въоръжение в сръбската армия. Той заяви, че сръбската армия се старае да се въоръжи колкото може повече. \"Длъжни сме винаги да бъдем готови за най-лошия сценарий. Въоръжена Сърбия е миролюбива Сърбия, а също и гарант за стабилността на Балканите\", каза Вулин.", "date": "2018.04.03", "title": "Москва и Белград обсъдиха доставката на хеликоптери Ми-35 за сръбската армия"}
{"url": "https://www.24chasa.bg/novini/article/6796505", "text": "Ректорът на МУ-Варна проф. д-р Красимир Иванов посрещна днес министъра на образованието и науката Красимир Вълчев. Благодарение на високите технологии, министърът се срещна освен със студентите, които бяха дошли в модерната първа аудитория в Ректората на университета, също и със студенти и преподаватели във филиалите в градовете Сливен, Шумен и Велико Търново. Проф. Радослав Радев, който бе виртуален гид, срещна министър Вълчев и с лекарите в операционните в УМБАЛ „Св. Марина“ – Варна и в Университетския медико-дентален център, като демонстрира високотехнологичните възможности, които имат студентите при обучението си в МУ-Варна. Виртуална връзка бе направена и с учебна зала във Факултета по фармация и със симулационния център в Университетската болница „Св. Марина“, в който в момента имаше часове със студенти от англоезичната програма на обучение. Освен малка част от IT решенията, които МУ Варна е внедрил в ежедневната си образователна дейност, проф. Радев представи на министъра и системите за електронно обучение „Blackboard“, за електронно обслужване на студенти Web student, Web theacher, дигиталната платформа за генериране на изпитни тестове и университетската телевизия. Министър Вълчев влезе в ролята на специализант в Медицински университет – Варна, като с помощта на първите в света 3D очила за виртуална реалност при обучение по хирургия и симулаторът за лапароскопска хирургия, извърши оперативна интервенция. „Поздравявам ви за това, което сте направили, по отношение на дигитализацията и модернизацията на обучението и научната дейност. Убеден съм, че това ще даде конкурентни предимства в дългосрочен план. Имаме нужда от повече образователни институции като вас, които да са разпознаваеми в международен план и да са адекватни на новите предизвикателства“, се обърна министърът на образованието Красимир Вълчев към ректора на МУ-Варна проф. д-р Красимир Иванов, академичното ръководство и студентите.", "date": "2018.04.03", "title": "Ректорът на МУ-Варна проф. Красимир Иванов посрещна министъра на образованието и науката Красимир Вълчев"}
{"url": "https://www.24chasa.bg/novini/article/6796526", "text": "І. МЕТЕОРОЛОГИЧНА ОБСТАНОВКА: Температурите са в интервала от + 8° до + 23°. Времето над страната е предимно ясно и слънчево. Пътните настилки са предимно сухи, на места мокри. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Област Пазарджик: от км 93+000 до км 94+500 в посока Бургас – движение с повишено внимание поради частични ремонтни дейности на асфалтовата настилка. Срок до 04.04.2018 г.; Област Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.Срок до 05.04 2018 г.; от км 325+000 до км 359+000 в участъка на пътен възел Бургас-Запад се извършват ремонтни дейности по възстановяване на мантинели. Движение с повишено внимание. Срок до 05.04.2018 г. АМ „Хемус“: няма ограничения. АМ „Струма“: Област Кюстендил: Движение в една лента преди тунел „Блатино“ при км 56+800 в посока Благоевград – София поради ремонтни дейности в аварийна лента в посока София. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в разстояние на 200 м. Сигнализирано е с пътни знаци. Срок от 8 до 17 часа на 04.04.2018 г.; Движение в една лента по АМ „Струма“ след тунел „Блатино“ при км 56+900 в посока София – Благоевград поради извършване на ремонтни дейности в аварийната лента. Движението се пропуска последователно в активната лента за движение и в изпреварващата лента за движение. Скоростта на движение е ограничена до 70 км/ч. Сигнализирано с пътни знаци. Срок до 04.04.2018 г.; Движение с повишено внимание по АМ „Струма“ при км 61+450 в участъка Джерман – Дупница в посока София поради почистване на свлечени земни маси върху аварийната лента. Сигнализирано е с пътни знаци. Движението се пропуска във вътрешната лента за. Срок до 17:00 часа на 04.04.2018 г. АМ „Марица“: област Хасково: движението в участъка пътен възел манастир „Св. Атанасий”- пътен възел Димитровград от км 24+000 до км 35+100 в двете платна се осъществява в една лента поради частични ремонтни дейности на асфалтовата настилка. Движението се осъществява само в скоростната лента. Срок до 04.04.2018 г. АМ „Черно море“: няма ограничения. АМ „Люлин“: Област София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 30.06.2018 г.; Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка. Обходен маршрут за тежкотоварните МПС: Път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок до 04.04.2018 г.; Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Движението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г. Област София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г. Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г. - път І-2 Граница Румъния-Русе-Цар Калоян-Разград-Шумен-Девня-Варна: Област Разград: с. Писанец – гр. Разград от км 37+300 до км 69+599 – частични ремонтни дейности на асфалтовата настилка. Движението се осъществява с повишено внимание. Срок до 07.04.2018 г. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево, в участъка от пътен възел Абланица пътен възел Дъбрава от км 51+500 до км 56+800 движение с повишено внимание поради ремонт на мантинели. В работните участъци ще има стеснение на едната лента за движение. Срок до 05.04.2018 г.; Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 05.04.2018 г.; област Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата настилка. Срок от 8.00 до 17.00 на 07.04.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; Област Кюстендил: движение с повишено внимание в участъка ГКПП „Гюешево“ – Жиленци от км 0+375 до км 17+000 поради профилиране на банкети и почистване на окопи. Срок до 05.04.2018 г.; движение с повишено внимание в участъка Коняво - Цървеняно от км 33+000 до км 41+000 поради почистване на срутища, окопи и други. Сигнализирано с пътни знаци. Срок до 05.04.2018 г. област Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. Област Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. Обходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево; в гр.Харманли от км 323+700 до 332+170 – частични ремонтни дейности на асфалтовата настилка. Срок до 05.04.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Движението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Варна – Бургас от км 122+000 до км 124+000 – ремонтни дейности на асфалтовата настилка. Движение в свободната лента, съобразно създадената организация за движение. Срок до 04.04.2018 г. Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 05.04.2018 г.; Обзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 05.04.2018 г.; от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: Път II-99: Движението по път II-99 Бургас – Созопол от км 0+000 до км 20+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г. Път III-208: Движението по път III-208 Трънак – Айтос от км 60+000 до км 92+000 се осъществява с повишено внимание поради частичен ремонт на асфалтовата настилка.Срок до 05.04.2018 г. Път III-6009: Движението по път III-6009 Каблешково – Ахелой от км 20+000 до км 28+800 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. Път III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Обходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г. Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІІ-11: Движението по път ІІ-11 Козлодуй – Хърлец от км 78+820до км 89+000 се осъществява с повишено внимание поради частични ремонти дейности на асфалтовата настилка. Движението се регулира с пътни знаци и сигналисти. Срок 05.04.2018 г. Път ІІ-11: Движението по път ІІ-11 Мизия – Оряхово от км 108+000 до км 114+000 се осъществява с повишено внимание поради свличане на земни маси. Една от лентите за движение е стеснена. Срок до 04.04.2018 г. Път ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г. Път III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г. ОПУ-Добрич: Временно са въведени следните ограничения за движение на МПС: Път III-2904: Временно е ограничено движението за МПС над 3,5 т. по път III-2904 в участъка между с. Спасово и с. Захари Стояново, поради ремонт на мостово съоръжение при с. Бежаново. Срок до 05.04.2018 г. Ремонтни дейности: Път II-27: Движението по път II-27 с. Владимирово – с. Орлова могила от км 48+200 до км 55+000 се осъществява в една лента поради частични ремонтни дейности на асфалтовата настилка. Срок до 05.04.2017 г. Път II-27: Движението по път II-27 Добрич – Балчик от км 87+200 до км 107+600 се осъществява в една лента поради частични ремонтни дейности на асфалтовата настилка на. Срок до 05.04.2017 г. ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път II-62: Движение с повишено внимание в участъка Дупница – Клисура от км 46+000 до км 59+000 поради частични ремонти на пътната настилка. Сигнализирано с пътни знаци. Срок до 05.04.2018 г. Път ІІІ-107: Движението по път ІІІ-107 Пастра – Рилски манастир от км 15+000 до км 31+000 се осъществява с повишено внимание поради почистване на регули, срутища и окопи. Сигнализирано с пътни знаци. Срок до 04.04.2018 г. Път ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г. Път ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: няма. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.12.2018 г.; Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: Път ІІ-37: Движението по път ІІ-37 гр. Батак – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 04.04.2018 г. ОПУ-Перник: Временно са въведени следните ограничения за движение на МПС: Път ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г. Ремонтни дейности: Път ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г. ОПУ-Разград: Временно са въведени следните ограничения за движение на МПС: Ремонтни дейности: Път II-23: Движението по път II-23 кариера Тетово – гр. Кубрат от км 31+761 до км 43+813 се осъществява с повишено внимание поради частични ремонти дейности на асфалтовата настилка. Движение с повишено внимание. Срок до 07.04.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. Ремонтни дейности: няма. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: няма. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Обходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.; Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.; Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г. Ремонтни дейности: Път ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г. Път ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 29.04.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Движението по път II-18 Софийски околовръстен път при Люлин посока бул. \"Сливница\" се осъществява в една лента поради ремонтни дейности при км 61+100. Движението се извършва в съседната лента. Срок 04.04.2018 г. Път II-18: Движението по път II-18 Софийски околовръстен път при Люлин посока ул. \"Филиповско шосе\" се осъществява в една лента поради ремонтни дейности при км 61+100. Движението се извършва в съседната лента. Срок 04.04.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път II-55: Движението по път II-55 Велико Търново – Гурково от км 34+000 до 50+000 се осъществява в една лента поради частични ремонтни дейности на асфалтова настилка. Движението се регулира от органите на пътна полиция и сигналисти. Срок до 05.04.2018 г. Път III-5504: Движението по път III-5504 Обручище – Медникарово в района на с. Обручище от км 12+000 до км 15+000 се осъществява в една лента поради ремонтни дейности на асфалтова настилка. Движението се регулира от сигналисти. Срок до 05.04.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. Ремонтни дейности: Път III-623: Движението по път III-663 с. Златополе – с. Брод от км 42+000 до км 38+100 се осъществява с повишено внимание поради частични ремонтни дейности на асфалтовата настилка. Срок до 05.04.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.; Ремонтни дейности: Път II-53: Движението по път II-53 Хаджидимитрово - Калчево от км 139+000 до км 153+000 се осъществява еднопосочно в една лента поради частични ремонтни дейности по асфалтовата настилка. Срок до 04.04.2018 г. Път III-707: Движението по път III-707 Лозенец - Стралджа от км 11+000 до км 12+000 се осъществява с повишено внимание поради ремонт на мантинели. Срок до 04.04.2018 г. Път III-5304: Движението по път III-5304 Ямбол - Кукорево от км 0+000 до км 6+100 се осъществява еднопосочно в една лента поради частични ремонтни дейности по асфалтовата настилка. Срок до 04.04.2018 г. Път III-6601: Движението по път III-6601 Межда – Скалица от км 38+000 до км 39+000 се осъществява еднопосочно в една лента поради ремонтни дейности на асфалтовата настилка. Срок до 05.04.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.04.03", "title": "Вижте информация за състоянието на републиканските пътища към 17:30 ч."}
{"url": "https://www.24chasa.bg/novini/article/6796540", "text": "Десетки ранени при катастрофа с два влака в метрото в Дуисбург. Пострадали са най-малко 35 души, от които двама са в много тежко състояние. Инцидентът се е случил на спирка \"Auf dem Damm\" (\"Ауф дем дам\"), предаде  От местната пожарна заявиха, че няма хора с опасност за живота. В началото беше съобщено, че става дума за челен сблъсък между две мотриси. Впоследствие обаче властите опровергаха това твърдение. По неизвестени причини единият влак е спрял, а другият го е блъснал отзад.", "date": "2018.04.03", "title": "Десетки ранени при катастрофа в метрото в Дуисбург"}
{"url": "https://www.24chasa.bg/novini/article/6796167", "text": "Руският президент Владимир Путин очаква, че първата турска атомна електроцентрала АЕЦ \"Аккую\" ще бъде сигурна и екологична, предаде Анадолската агенция. Путин пристигна по-рано днес на двудневно посещение в Турция за полагането на основите на централата край средиземноморския град Мерсин и бе приветстван от турския си колега Реджеп Тайип Ердоган с официална церемония в президентския дворец в Анкара, предаде БТА. Руският държавен глава изрази желание първият енергоблок от общо четири, всеки с мощност от 1200 мегавата, ще бъде въведен в експлоатация през 2023 г.", "date": "2018.04.03", "title": "Путин: Очаквам първата турска АЕЦ да бъде сигурна и екологична, а първият й блок да стартира през 2023 г."}
{"url": "https://www.24chasa.bg/novini/article/6796200", "text": "Организацията за забрана на химическите оръжия (ОЗХО) ще заседава утре, за да обсъди обвиненията на Великобритания, че Русия е отговорна за отравянето на бившия руски шпионин Сергей Скрипал, предаде Франс прес, цитирана от БТА. Председателят на Изпълнителния съвет на ОЗХО е получил искане от постоянния представител на Русия за свикване на извънредно заседание \"във връзка с инцидента в Солсбъри\", английския град, където бяха намерени в безсъзнание Скрипал и дъщеря му Юлия. Заседанието ще започне в 10 ч. местно време (11 ч. българско) в централата на ОЗХО в Хага. Сергей Скрипал и дъщеря му Юлия са били отровени на 4 март с невротоксично вещество, което според британските власти произхожда от съветска химическа програма. Лондон смята, че отговорността на Москва за това отравяне е \"единственото правдоподобно обяснение\" въпреки многократните отричания на Русия. Вчера руският външен министър Сергей Лавров намекна, че е възможно зад отравянето да стои Лондон, за да отклони вниманието от Брекзита. Постоянният представител на Русия в ОЗХО Александър Шулгин поиска заседание на организацията \"за обсъждане на твърденията за неспазване на Конвенцията от една страна членка срещу друга страна членка във връзка с инцидента в Солсбъри\". \"Искаме тази точка от дневния ред или част от нея да се обсъди от Съвета на закрито заседание\", се казва в писмо на Шулгин с дата 29 март. На 22 март британското правосъдие разреши да се вземат кръвни проби от Сергей Скрипал и дъщеря му, за да може ОЗХО да направи собствен анализ на използваното при отравянето вещество, което според Лондон е от групата \"Новичок\". Отравянето в Солсбъри предизвика една от най-тежките дипломатически кризи между Русия и Запада за последните години. Великобритания и съюзниците й, главно от ЕС и НАТО, експулсираха общо над 150 руски дипломати. Русия отвърна с експулсиране на същия брой дипломати от тези държави. Освен това Москва поиска от Лондон да намали дипломатическия си персонал в Русия с повече от 50 души, за да се постигне равен брой служители в дипломатическите мисии в двете страни.", "date": "2018.04.03", "title": "Организацията за забрана на химическите оръжия заседава утре по случая \"Скрипал\""}
{"url": "https://www.24chasa.bg/novini/article/6796205", "text": "Редовното правителствено заседание ще се проведе както обикновено – в сряда, 4 април, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА НАПРЕДЪКА ПО ИЗПЪЛНЕНИЕТО НА НАЦИОНАЛНАТА ПРОГРАМА ЗА ЕНЕРГИЙНА ЕФЕКТИВНОСТ НА МНОГОФАМИЛНИТЕ ЖИЛИЩНИ СГРАДИ ПРЕЗ 2017 Г. Внася: министърът на регионалното развитие и благоустройството 2. ПРОЕКТ НА РАЗПОРЕЖДАНЕ ЗА ПРОМЯНА НА ОРГАНА, КОЙТО УПРАЖНЯВА ПРАВАТА НА ДЪРЖАВАТА КАТО АКЦИОНЕР В КАПИТАЛА НА „ПАЗАР ЗА ПЛОДОВЕ, ЗЕЛЕНЧУЦИ И ЦВЕТЯ“ АД, ГР. СЛИВЕН Внасят: министърът на земеделието, храните и горите министърът на икономиката 3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ №79 НА МИНИСТЕРСКИЯ СЪВЕТ ОТ 2016 Г. ЗА ОСИГУРЯВАНЕ НА БЕЗВЪЗМЕЗДНО ПОЛЗВАНЕ НА ПОЗНАВАТЕЛНИ КНИЖКИ, УЧЕБНИЦИ И УЧЕБНИ КОМПЛЕКТИ Внася: министърът на образованието и науката 4. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ НА ОСВОБОДЕНИ ДЪРЖАВНИ РЕЗЕРВИ ОТ МИНЕРАЛНА ВОДА ЗА НУЖДИТЕ НА МИНИСТЕРСТВОТО НА ПРАВОСЪДИЕТО, ДЪРЖАВНАТА АГЕНЦИЯ ЗА БЕЖАНЦИТЕ, СЪВМЕСТНОТО КОМАНДВАНЕ НА СИЛИТЕ КЪМ МИНИСТЕРСТВОТО НА ОТБРАНАТА И ДИРЕКЦИЯ „МИГРАЦИЯ“ КЪМ МИНИСТЕРСТВОТО НА ВЪТРЕШНИТЕ РАБОТИ Внася: заместник министър-председателят по обществения ред и сигурността и министър на отбраната 5. ДОКЛАД ЗА ОДОБРЯВАНЕ НА ОТЧЕТ ЗА ИЗПЪЛНЕНИЕ НА МЕРКИТЕ ОТ ПЛАНА ЗА ДЕЙСТВИЕ 2014-2020 Г. НА JASPERS (СЪВМЕСТНА ПОМОЩ ЗА ПОДГОТОВКАТА НА ПРОЕКТИ ЗА ЕВРОПЕЙСКИТЕ РЕГИОНИ) В РЕПУБЛИКА БЪЛГАРИЯ ПРЕЗ 2017 Г. Внася: заместник министър-председателят 6. ДОКЛАД ЗА УТВЪРЖДАВАНЕ РАЗХОДИТЕ ЗА КОМАНДИРОВКИ В СТРАНАТА ЗА ЧЕТВЪРТОТО ТРИМЕСЕЧИЕ НА 2017 Г. НА ЗАМЕСТНИК МИНИСТЪР-ПРЕДСЕДАТЕЛИТЕ, МИНИСТРИТЕ, ОРГАНИТЕ КЪМ МИНИСТЕРСКИЯ СЪВЕТ ПО ЧЛ. 19, АЛ. 4 ОТ ЗАКОНА ЗА АДМИНИСТРАЦИЯТА, ЗАМЕСТНИК-МИНИСТРИТЕ И ОБЛАСТНИТЕ УПРАВИТЕЛИ Внася: министър-председателят 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ОТБРАНАТА Внася: заместник министър-председателят по обществения ред и сигурността и министър на отбраната 8. ПРОЕКТ НА РЕШЕНИЕ ЗА ОТЧУЖДАВАНЕ НА ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „МОДЕРНИЗАЦИЯ НА УЧАСТЪК ОТ ПЪТ І-1 (Е79) „МЕЗДРА – БОТЕВГРАД“ ОТ КМ 161+367 ДО КМ 194+164,89“, НАМИРАЩИ СЕ В ЗЕМЛИЩЕТО НА С. ЛЮТИ ДОЛ, ОБЩИНА МЕЗДРА, ОБЛАСТ ВРАЦА Внасят: министърът на регионалното развитие и благоустройството министърът на финансите 9. ПРОЕКТ НА РЕШЕНИЕ ЗА ОТЧУЖДАВАНЕ НА ЧАСТ ОТ ИМОТ – ЧАСТНА СОБСТВЕНОСТ, НАМИРАЩ СЕ В ЗЕМЛИЩЕТО НА ГР. СОФИЯ, РАЙОН „СЕРДИКА“, ПРОМИШЛЕНА ЗОНА „ИЛИЯНЦИ“, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „СЕВЕРНА СКОРОСТНА ТАНГЕНТА“ ОТ КМ 0+000 ДО КМ 16+400/16+540, УЧАСТЪК ОТ КМ 0+000 ДО КМ 15+100 НА ТЕРИТОРИЯТА НА СТОЛИЧНА ОБЩИНА Внасят: министърът на регионалното развитие и благоустройството министърът на финансите 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, НАМИРАЩ СЕ В ГР. ХАГА, КРАЛСТВО НИДЕРЛАНДИЯ, СГРАДА НА УЛ. „АЛЕКСАНДЪР ХОХЕЛВЕХ“ №22, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРОДАЖБАТА МУ Внася: заместник министър-председателят по правосъдната реформа и министър на външните работи 11. ПРОЕКТ НА РЕШЕНИЕ ЗА ОБЯВЯВАНЕ НА ПЪТЕН УЧАСТЪК – ПУБЛИЧНА ДЪРЖАВНА СОБСТВЕНОСТ, ЗА ПУБЛИЧНА ОБЩИНСКА СОБСТВЕНОСТ Внасят: министърът на регионалното развитие и благоустройството министърът на транспорта, информационните технологии и съобщенията 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРЕМАХВАНЕТО МУ Внася: министърът на транспорта, информационните технологии и съобщенията 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ НА ИМОТИ – ЧАСТНА ДЪРЖАВНА СОБСТВЕНОСТ, В СОБСТВЕНОСТ НА ОБЩИНА „ТУНДЖА“, ОБЛАСТ ЯМБОЛ Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ЗАКРИВАНЕ НА КОНСУЛСТВО НА РЕПУБЛИКА БЪЛГАРИЯ В РЕПУБЛИКА СИНГАПУР, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ, И ЗА ОСВОБОЖДАВАНЕ НА ДЕЙМС ТАМ ТЪК ЧУНГ, ГРАЖДАНИН НА РЕПУБЛИКА СИНГАПУР, ОТ ДЛЪЖНОСТТА ПОЧЕТЕН (НЕЩАТЕН) КОНСУЛ НА РЕПУБЛИКА БЪЛГАРИЯ В РЕПУБЛИКА СИНГАПУР Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА АРМЕНИЯ ЗА ВЗАИМНА ЗАЩИТА И ОБМЕН НА КЛАСИФИЦИРАНА ИНФОРМАЦИЯ Внася: заместник министър-председателят по обществения ред и сигурността и министър на отбраната 16. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА АРМЕНИЯ ЗА СЪТРУДНИЧЕСТВО В ОБЛАСТТА НА ИНФОРМАЦИОННИТЕ ТЕХНОЛОГИИ И СЪОБЩЕНИЯТА, ПОДПИСАНО НА 12 ФЕВРУАРИ 2018 Г. В ЕРЕВАН Внася: министърът на транспорта, информационните технологии и съобщенията 17. ДОКЛАД ЗА ИЗМЕНЕНИЕ НА РЕШЕНИЕТО ПО Т. 15.2 ОТ ПРОТОКОЛ №27 ОТ ЗАСЕДАНИЕТО НА МИНИСТЕРСКИЯ СЪВЕТ НА 28 ЮНИ 2016 Г. ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА СУЛТАНАТА ОМАН ЗА ВЗАИМНО ОСВОБОЖДАВАНЕ ОТ ИЗИСКВАНИЯТА ЗА ПРИТЕЖАВАНЕ НА ВИЗИ ЗА КРАТКОСРОЧНО ПРЕБИВАВАНЕ НА ПРИТЕЖАТЕЛИТЕ НА ДИПЛОМАТИЧЕСКИ, СПЕЦИАЛНИ И СЛУЖЕБНИ ПАСПОРТИ Внася: заместник министър-председателят по правосъдната реформа и министър на външните работи 18. ПРОЕКТ НА РЕШЕНИЕ ЗА ОДОБРЯВАНЕ НА ВТОРО ДОПЪЛНИТЕЛНО СПОРАЗУМЕНИЕ ЗА ИЗМЕНЕНИЕ НА МЕМОРАНДУМА ЗА РАЗБИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА ЕСТОНИЯ, ФЕДЕРАЛНОТО МИНИСТЕРСТВО НА ОТБРАНАТА НА РЕПУБЛИКА ГЕРМАНИЯ, МИНИСТЕРСТВОТО НА ОТБРАНАТА НА УНГАРИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЕРСТВОТО НА ОТБРАНАТА НА РЕПУБЛИКА ЛАТВИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ЛИТВА, МИНИСТЪРА НА ОТБРАНАТА НА КРАЛСТВО НИДЕРЛАНДИЯ, МИНИСТЪРА НА НАЦИОНАЛНАТА ОТБРАНА НА РЕПУБЛИКА ПОЛША, МИНИСТЕРСТВОТО НА ОТБРАНАТА НА СЛОВАШКАТА РЕПУБЛИКА, МИНИСТЪРА НА ОТБРАНАТА НА КРАЛСТВО ИСПАНИЯ И ДЕПАРТАМЕНТА ПО ОТБРАНА НА СЪЕДИНЕНИТЕ АМЕРИКАНСКИ ЩАТИ ОТНОСНО ИЗГРАЖДАНЕТО, ОРГАНИЗАЦИЯТА И ФУНКЦИОНИРАНЕТО НА СЪВМЕСТНИЯ ЦЕНТЪР НА НАТО ЗА ИЗСЛЕДВАНЕ, ИЗГРАЖДАНЕ И УСЪВЪРШЕНСТВАНЕ НА СПОСОБНОСТИ НА КИБЕРЗАЩИТА, ПОДПИСАН НА 14 МАЙ 2008 Г., ЗА ОДОБРЯВАНЕ НА МЕМОРАНДУМА ЗА РАЗБИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА ЕСТОНИЯ, ФЕДЕРАЛНОТО МИНИСТЕРСТВО НА ОТБРАНАТА НА РЕПУБЛИКА ГЕРМАНИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЕРСТВОТО НА ОТБРАНАТА НА РЕПУБЛИКА ЛАТВИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ЛИТВА, МИНИСТЕРСТВОТО НА ОТБРАНАТА НА СЛОВАШКАТА РЕПУБЛИКА, МИНИСТЪРА НА ОТБРАНАТА НА КРАЛСТВО ИСПАНИЯ, КАКТО И ЩАБА НА ВЪРХОВНИЯ КОМАНДВАЩ НА СЪЮЗНОТО КОМАНДВАНЕ НА НАТО ПО ТРАНСФОРМАЦИЯТА ОТНОСНО ФУНКЦИОНАЛНИТЕ ВРЪЗКИ НА СЪВМЕСТНИЯ ЦЕНТЪР НА НАТО ЗА ИЗСЛЕДВАНЕ, ИЗГРАЖДАНЕ И УСЪВЪРШЕНСТВАНЕ НА СПОСОБНОСТИ ЗА КИБЕРЗАЩИТА, ПОДПИСАН НА 14 МАЙ 2008 Г. (МЕМОРАНДУМИТЕ) И НА НОТИ ЗА ПРИСЪЕДИНЯВАНЕ НА МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ КЪМ МЕМОРАНДУМИТЕ Внася: заместник министър-председателят по обществения ред и сигурността и министър на отбраната 19. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА МИНИСТРИТЕ НА ЕВРОПЕЙСКИЯ СЪЮЗ ПО ОКОЛНА СРЕДА, КОЕТО ЩЕ СЕ ПРОВЕДЕ НА 10 И 11 АПРИЛ 2018 Г. В СОФИЯ Внася: министърът на околната среда и водите 20. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ПРАВОСЪДИЕ“, ПРОВЕДЕНО НА 8 И 9 МАРТ 2018 Г. В БРЮКСЕЛ Внася: министърът на правосъдието 21. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 13 МАРТ 2018 Г. В БРЮКСЕЛ Внася: министърът на финансите 22. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗАЕТОСТ И СОЦИАЛНА ПОЛИТИКА“, ПРОВЕДЕНО НА 15 МАРТ 2018 Г. В БРЮКСЕЛ Внася: министърът на труда и социалната политика 23. ДОКЛАД ЗА ОДОБРЯВАНЕ НА ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 19 МАРТ 2018 Г. В БРЮКСЕЛ Внася: министърът на земеделието, храните и горите 24. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ВАРОВИЦИ, ОТ НАХОДИЩЕ „ПРАВДА“, РАЗПОЛОЖЕНО В ЗЕМЛИЩЕТО НА С. ПРАВДА, ОБЩИНА ДУЛОВО, ОБЛАСТ СИЛИСТРА, НА „ПЪТПЕРФЕКТ – Т“ ЕАД – СИЛИСТРА Внася: министърът на енергетиката 25. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ВАРОВИЦИ, ОТ НАХОДИЩЕ „КАСИБО“, РАЗПОЛОЖЕНО В ЗЕМЛИЩЕТО НА С. КОСТЕЛЕВО, ОБЩИНА ВРАЦА, ОБЛАСТ ВРАЦА, НА „КРАЛТРЕЙС“ ООД – ВРАЦА Внася: министърът на енергетиката 26. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ВАРОВИЦИ И БАЗАЛТОИДИ, ОТ НАХОДИЩЕ „СТАНЧОВА МОГИЛА“, УЧАСТЪЦИ „СЕВЕРЕН“ И „ЮЖЕН“, РАЗПОЛОЖЕНО В ЗЕМЛИЩАТА НА ГР. СУХИНДОЛ, ОБЩИНА СУХИНДОЛ, С. ДИМЧА И С. ВЪРБОВКА, ОБЩИНА ПАВЛИКЕНИ, ОБЛАСТ ВЕЛИКО ТЪРНОВО, НА „БАЗАЛТ БЪЛГАРИЯ“ ЕООД – СОФИЯ Внася: министърът на енергетиката 27. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ТЪРСЕНЕ И ПРОУЧВАНЕ НА НЕМЕТАЛНИ ПОЛЕЗНИ ИЗКОПАЕМИ – ИНДУСТРИАЛНИ МИНЕРАЛИ, ПО ЧЛ. 2, АЛ. 1, Т. 2 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ХРИСИ“, РАЗПОЛОЖЕНА В ЗЕМЛИЩЕТО НА С. МОСТ, ОБЩИНА КЪРДЖАЛИ, ОБЛАСТ КЪРДЖАЛИ Внася: министърът на енергетиката 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ Внася: министърът на икономиката 29. ПРОЕКТ НА РЕШЕНИЕ ЗА ОДОБРЯВАНЕ НА ПРОЕКТ НА МЕМОРАНДУМ ЗА РАЗБИРАТЕЛСТВО ЗА ПРОВЕЖДАНЕ НА ДВУСТРАННИ КОНСУЛТАЦИИ МЕЖДУ МИНИСТЕРСТВОТО НА ВЪНШНИТЕ РАБОТИ НА РЕПУБЛИКА БЪЛГАРИЯ И МИНИСТЕРСТВОТО НА ВЪНШНИТЕ РАБОТИ НА СУЛТАНАТА ОМАН Внася: заместник министър-председателят по правосъдната реформа и министър на външните работи", "date": "2018.04.03", "title": "Вижте какво решава кабинетът утре"}
{"url": "https://www.24chasa.bg/novini/article/6796214", "text": "46-годишен жител на карловското село Соколица е бил закаран в болница след побой в центъра на селото. Това съобщи за  „Фокус” говорителят на ОДМВР. Сигналът е подаден към 8.00 часа тази сутрин в РУ – Карлово. Съобщено е за сбиване в центъра на село Соколица, при което е пострадал местен жител. След оказана медицинска помощ той е освободен за домашно лечение. Установени са участниците в побоя – трима мъже от селото, на 28, 34 и 45 години. С полицейска заповед те са задържани за срок до 24 часа. Образувано е бързо производство за нанесена телесна повреда по хулиганско подбуди. Случаят е докладван в РП – Карлово", "date": "2018.04.03", "title": "Трима мъже пребиха свой съселянин в Пловдивско"}
{"url": "https://www.24chasa.bg/novini/article/6796218", "text": "\"Исках бонбонки\". Това отговори 48-годишният Андон Христов от Шумен, обвинен в педофилство, на въпрос на журналисти какво е искал от непълнолетната осмокласничка в Бургас, която пробвал да зарибява чрез месинджър и социалната мрежа. Окръжният съд не уважи жалбата му да бъде пуснат срещу подписка и го остави в ареста. Бившият военен се изказа на влизане в съда, който заседава при закрити врата, но отрече да я е заплашвал, за да прави секс. Христов бе обвинен, че в периода от 9 до 25 януари тази година в Бургас чрез Фейсбук и програма Месинджър е установил контакт с непълнолетна и пробвал блудствени действия. Полицията и прокуратурата бяха задействани след като момичето се оплака на родителите си. За това престъпление се предвижда от 1 до 6 години затвор и глоба от 5000 до 10000 лв. Според магистратите Андон проявил системност и упоритост в зарибяването на ученичката и ако бъде пуснат на свобода, имало опасност да извърши престъпление чрез достъп до интернет.", "date": "2018.04.03", "title": "Обвинен в педофилство бивш военен: Исках бонбонки от осмокласничката"}
{"url": "https://www.24chasa.bg/novini/article/6796229", "text": "Във връзка с информация, получена от \"Евроконтрол\" за техническа неизправност в навигационните съоръжения от централата на организацията в Брюксел съобщават за възможни затруднения на полетите днес. До 23:00 часа се очакват закъснения на излитащи и кацащи самолети в цяла Европа, което може да засегне и полетите от и до Летище \"София\". Това съобщиха от \"Летище София\", ЕАД. От летището съветват пътниците да следят полетното разписание на интернет страницата му.", "date": "2018.04.03", "title": "До 23.00 ч. се очакват закъснения на полети в цяла Европа заради технически проблем"}
{"url": "https://www.24chasa.bg/novini/article/6796232", "text": "Агенция „Пътна инфраструктура“ стартира обществена поръчка за изграждане на кръгово кръстовище при км 14+750 на път II-86 Пловдив - Асеновград. То ще замени съществуващото триколонно кръстовище на входа на град Пловдив, при пресичането на пътя с улица „Асеновградско шосе“, съобщиха от Агенция \"Пътна инфраструктура\". С осигураването на кръгово движение с три ленти ще се повиши пътната безопасност и ще намалеят предпоставките за пътни инциденти. С изграждането на новото кръстовище ще бъде цялостно завършен строящият се в момента четирилентов участък от второкласния път II-86 Пловдив - Асеновград от км 14+860 до км 25+150. Индикативната стойност на строително-монтажните работи е 2,6 млн. лв. без ДДС. Срокът за изпълнение на обществената поръчка е 6 месеца. Кандидатите могат да подават оферти до 17:30 ч. на 14 май 2018 г.", "date": "2018.04.03", "title": "Стартира поръчка за изграждане на кръгово кръстовище в Пловдив"}
{"url": "https://www.24chasa.bg/novini/article/6796228", "text": "Висшият мюсюлмански съвет изпрати открито писмо до председателя на Народното събрание Цвета Караянчева, президента Румен Радев, премиера Бойко Борисов, главния прокурор Сотир Цацаров, посланиците на всички представителства в България, председателя на Европарламента Антонио Таяни, председателя на Европейския съвет Доналд Туск, председателя на Европейската комисия Жан-Клод Юнкер, председателя на организацията за сигурност и сътрудничество в Европа Анджелино Алфано и председателя на Организацията за ислямско сътрудничество Юсуф Бин Ахмед Ел-Усеймин. То е по повод \"ислямофобско и антимюсюлманско изказване на прокурор Недялка Попова.  В него се казва:  УВАЖАЕМИ ГОСПОЖИ И ГОСПОДА, Висшия мюсюлмански съвет на Мюсюлманско изповедание в Република България остро осъжда изказванията на прокурор Недялка Попова, наблюдаващ обвинител по делото за проповядване на антидемократична идеология или т. нар. дело срещу 13-те имами. Това изказване на прокурор Попова окачествяваме като престъпление от омраза срещу всички мюсюлмани в България и нашите съграждани мюсюлмани живеещи извън страната. Това изказване не подхожда на прокурор на демократична държава, която днес председателства Съвета на Европейския съюз. Още повече, припомняме, че при започването на процеса срещу имамите, заявихме ясна и категорична подкрепа за подсъдимите имами, съзнавайки, че в една европейска държава е недопустимо наказателно преследване на нейни граждани заради религиозни убеждения и практики, а в Република България правото на вероизповедание във всичките му компоненти е конституционно регламентирано. Изказването на стожера на държавността показва, че декларациите ни в защита на подсъдимите при започване на процеса са били адекватни, навременни, уместни, дори и необходими. Изявлението на прокурор Попова не се нуждае от интерпретация - очевидното й разбиране е, че всеки мюсюлманин, който иска да живее, да има деца и внуци в България, ще допринесе процентът на български граждани от мюсюлмански произход да се увеличи, поради което всяко новородено дете на мюсюлманин е заплаха за националната сигурност. В тази реч се наблюдават всички възможни престъпления по Наказателния кодекс и Закона за защита от дискриминация като проповядване и подбуда към омраза срещу мюсюлманите и турците, дискриминация на религиозна и етническа основа, ксенофобия, ислямофобия, реч на омразата и др. Това е дори подбуда към действия за ограничаване на броя на мюсюлманското население. Това изказване е вменяване, че мюсюлманската общност в България представлява опасност за националната сигурност на страната, както и че не могат да заемат високи административни и политически постове, и че българските граждани, живеещи извън пределите на България не са добре дошли в родината си. В такъв случай ние като представителна институция на мюсюлманската общност в България отправяме запитване до Президент, Народно събрание, Министерски съвет, съдебна власт и прокуратура: Дали изказването на прокурор Недялка Попова съответства с политиката на държавата към мюсюлманите в България, тоест дали това е държавна политика или е лично мнение на прокурора? Мюсюлманската общност помни отнемането на изконни човешки права и с тези изказвания на един висш служител и защитник на закона се питаме с голяма тревога дали тези времена отново се връщат?! Ние, като мюсюлмани, никога няма да се примирим с тези ислямофобски и антимюсюлмански прояви. Ще използваме всички демократични законови средства за защита на човешките права, както и ще сезираме компетентните европейски институции и организации. Ние няма да допуснем да ни бъде вменявана вина за това, че сме мюсюлмани. Ние винаги сме били и ще бъдем лоялни граждани на тази страна и имаме пълното конституционно право да заемаме всякакви длъжности, ако имаме съответните качества и квалификации. Призоваваме и настояваме прокуратурата и съответните институции да се заемат по случая и да започнат проверка за престъпление от омраза срещу мюсюлманите по съответните членове на наказателния кодекс. Мюсюлманско изповедание Главно мюфтийство", "date": "2018.04.03", "title": "Висшият мюсюлмански съвет с открито писмо заради \"ислямофобско изказване\" на прокурор"}
{"url": "https://www.24chasa.bg/novini/article/6796254", "text": "Турският президент Владимир Путин и руският му колега Реджеп Тайип Ердоган участваха чрез видеоконферентна връзка в церемонията, с която бяха положени основите на първата турска АЕЦ, предаде Анадолската агенция, цитирана от БТА.  Путин пристигна по-рано днес на двудневно посещение в Турция за събитието и бе приветстван от турския си колега Реджеп Тайип Ердоган с официална церемония в президентския дворец в Анкара. Руският държавен глава изрази желание първият енергоблок от общо четири, всеки с мощност от 1200 мегавата, да бъде въведен в експлоатация през 2023 г. Бутонът, с който бе даден старт на изливането на бетона за основите на централата, бе натиснат на място от министъра на развитието Лютфи Елван. С този акт бе даден старт на строежа на централата - проект, за чието осъществяване Турция и Русия подписаха междуправителствено споразумение през 2010 година. В руската делегация присъства също министърът на външните работи на Русия Сергей Лавров, както и много други министри и представители на енергийния сектор, посочва агенцията. АЕЦ \"Аккую\" ще бъде построена близо до пристанище Мерсин на брега на Средиземно море от руската държавна компания Росатом и ще се състои от четири енергоблока с мощност по 1200 мегавата. Когато бъде завършен проектът за атомната електрическа централа, тя ще произвежда при пълен капацитет 35 милиарда киловат часа електроенергия, които могат да покрият цялостните нужди на мегаполиса Истанбул от електричество. Турски фирми ще участват с дял от 35-40 на сто в проекта, който според изчисленията ще има добавена стойност върху националната икономика на Турция от порядъка на 6-8 милиарда долара. Централата ще покрива 10 на сто от нуждите на Турция от електричество и ще осигури постоянна заетост за 3500 души. Първият енергоблок на АЕЦ \"Аккую\" се очаква да започне да произвежда електроенергия през 2023 г., а останалите ще бъдат въведени в експлоатация през интервал от една година.", "date": "2018.04.03", "title": "Путин и Ердоган дадоха старт на строежа на първата АЕЦ в Турция"}
{"url": "https://www.24chasa.bg/novini/article/6796252", "text": "Срещата на върха за Западните Балкани не е пред провал, обяви вицепремиерът и външен министър Екатерина Захариева в предаването \"Лице в лице\" по  . \"Много пъти сме казвали, че Косово не е призната като държава от 5 членки на ЕС и това е неоспорим факт. Тази среща има за цел да даде европейска перспектива на страните от Западни Балкани, но има и доста по-широк формат – европейска перспектива до развитие на инициативите, които се обявиха като знаковите инициативи – шест водещи инициативи на Европейската комисия в стратегията, така че не мисля, че е пред провал. Това, което се дискутира в момента с нашите партньори е как да бъде прочетена декларацията – дали да е от името на 28-те, дали да е 28 плюс 6. Съмнения за това, че Косово имат желание да участват не мисля, че трябва да има някой. От тази гледна точка с Испания, в трудната ситуация с референдума в Каталуния, с желанието за независимост на Каталуния, разбирам, че са в трудна ситуация\", заяви Захариева. По думите ѝ всяка една от държавите, които не са признали Косово има някакви вътрешни причини да го направи. \"Така или иначе тази среща е в процес на подготовка, в постоянен контакт сме с тези държави, има протоколни изисквания в участието, когато Косово участва на европейски формати и на международни формати – например да не се споменава държава, да се посочва само името на участника, да няма знамена, такива, каквито се прилагат в европейските формати. Испания ще присъства, премиерът Рахой ще присъства на формата, който е с лидерите на 28-те, защото поканата е от президента Туск и премиера Борисов, двамата са съдомакини – това е неформален съвет в по-широк формат, защото каним страните от Западни Балкани. \"Целта ни не е да създаваме нови поводи за разделение, а да се дадат перспективи и да обединяваме. Подготовката на срещата продължава\", категорична бе тя.  \"Не е имало натиск над България по случая „Скрипал”, това са спекулации. Това каза още Захариева. Тя допълни, че никога никой от съюзниците не е натискал България за каквото и да било. По думите ѝ българското правителство е имало последователна позиция по случая „Скрипал”. „Няма как да не се присъединим в солидарността и осъждането на използване на химическо оръжие в Европа, ние осъждаме използването на химическо оръжие където и да е. България се присъедини към общото становище на външните министри, първото беше в организацията за забрана на химическо оръжие на държавите членки, Съвета на външните министри в ЕС, Европейския съвет на лидерите на Европейския съюз, НАТО”. Във връзка с експулсирането на дипломати външният министър заяви, че решението е на всяка държава. Българското правителство, след внимателно обсъждане на ситуацията в Съвета за сигурност, реши, че не е моментът за това, но разбира се, при развитие на ситуацията… винаги може да се промени мнение, допълни Захариева. Ние предприехме действия, извиквайки за консултация нашия посланик, каза тя. „Наистина е безпрецедентна реакцията, не само 19 от членовете на ЕС, а доста други държави, които дори не са съюзници в НАТО още, направиха това. Австралия също го направи, Канада, САЩ”, коментира Екатерина Захариева.", "date": "2018.04.03", "title": "Захариева: Срещата на върха за Западните Балкани не е пред провал (Обновена)"}
{"url": "https://www.24chasa.bg/novini/article/6796264", "text": "Днес около 15,45 часа двама затворници въоражени са нападнали служители от Софийския затвор и са избягали. В момента се извършват необходимите процесуално-следствени действия и издирвателни мероприятия. Това съобщиха то Министерството на правосъдието.                                                                                                                                                                                                                                                                                                                       ", "date": "2018.04.03", "title": "Двама въоръжени затворници нападнаха охраната в София и избягаха"}
{"url": "https://www.24chasa.bg/novini/article/6796284", "text": "Губернаторът на Санкт Петербург, членове на местната администрация, роднини и близки на загиналите в терористичния акт в градското метро преди точно една година положиха днес цветя на импровизирания мемориал пред метростанцията \"Технологический институт\", предаде ТАСС. След като положи букет червени рози, губернаторът Георгий Полтавченко разговаря с роднини на жертвите и изрази своята подкрепа, предаде БТА. На входа на станцията доброволци раздаваха на минувачите цветя. Мемориалът бе покрит със стотици карамфили, хризантеми и рози пред фотографиите на загиналите. Имаше и запалени свещи. В долния вестибюл на станцията също има мемориал. За реда се грижат полицаи и членове на Руската гвардия.  Самоубийственият атентат отнема живота на 15 души, а над сто са ранени. Службите за сигурност успяват да предотвратят втора експлозия на метростацията \"Плошчад востания\" и да избягнат още жертви. Днес Следственият комитет на Руската федерация обяви, че са установени всички двайсетина съучастници в нападението. Тази вечер в Голямата концертна зала \"Октябърский\" ще има възпоменателен концерт под наслов \"Музика срещу терора\", предаде ТАСС.", "date": "2018.04.03", "title": "Почетоха паметта на жертвите от атентата в Санкт Петербург преди година"}
{"url": "https://www.24chasa.bg/novini/article/6796292", "text": "Строената от „Росатом“ първа турска атомна електроцентрала „Аккую“ е станала символ на сътрудничеството между Русия и Турция, заяви във вторник турския президент Реджеп Таийп Ердоган в Анкара, предава РИА Новости. „Изминахме дълъг път. Днес АЕЦ „Аккую“ стана символ на нашето сътрудничество и показател за неговото ниво“, заяви Ердоган в хода на изказването си на церемонията по началото на строителството на първия блок на централата, в която участник беше и руския президент Владимир Путин, който е на двудневно посещение в Анкара, предава \"Фокус\". Сред другите руско-турски проекти, които показват високото ниво на сътрудничество и здравите връзки между Турция и Русия, Ердоган назова газопровода „Турски поток“ и доставянето на руски зенитно-ракетни комплекси С-400. В навечерието на церемонията турската Агенция по атомна енергетика издаде лиценз за строителство на първия блок на АЕЦ „Аккую“, а руският министър на енергетиката Александър Новак съобщи, че проектът е получил статут на стратегическа инвестиция. РИА Новости отбелязва, че „Аккую“ е първият в света проект за АЕЦ, който се реализира по модела BOO („build-own-operate”, “построй-владей-експлоатирай“). В съответствие с този модел, Русия ще построи централата, ще е неин собственик и ще я експлоатира.", "date": "2018.04.03", "title": "Ердоган: Изминахме дълъг път. АЕЦ „Аккую“ е символ на сътрудничеството ни с Русия"}
{"url": "https://www.24chasa.bg/novini/article/6796289", "text": "Няма хоспитализирани . На 23-24 деца тази сутрин им станало лошо, от тях 6-7 са били със симптоми на разстройство, повръщане. На две деца на 8 години се е наложило да бъдат поставени на системи за вливания в местната Здравна служба. След това те са били освободени. В момента всичко е наред. Пристигнаха родители от София, които отказаха хоспитализация и си взеха децата. Всички останали деца утре след закуска си заминават, каза за БТА д-р Калоян Калоянов - директор на РЗИ-Благоевград. Взети са проби от питейната вода, от басейна и отривки от целия персонал на кухнята на хотела. Резултатите от пробите ще са готови след два дни. Надявам се те да покажат вирусно заболяване, а не микробиологично замърсяване, допълни д-р Калоянов. Сигналът за инцидента в Добринище получихме днес в 13.30 часа. Става дума за две групи - едната от 69 деца от София, а другата - 25 деца от Гоце Делчев, всички на възраст между 7 и 9 години, които са на \"зелено\" училище. Те са консумирали една и съща храна. Оплакванията са само от деца от София, съобщи д-р Михаил Бащавелов - директор на Агенцията за безопасност на храните-Благоевград. При проверка днес е установено, че хранителните продукти са закупени от регламентирани фирми. Взети са 14 проби от храната, която е приготвена вчера и днес до обяд. Пробите ще бъдат изследвани в лаборатория и резултатите ще бъдат готови до три дни, каза още д-р Бащавелов.", "date": "2018.04.03", "title": "Няма хоспитализирани деца със симптоми на натравяне от хотела в Добринище"}
{"url": "https://www.24chasa.bg/novini/article/6796294", "text": "Специализираният наказателен съд произнесе оправдателна присъда за седемте митнически служители, подсъдими по делото „Лесово 1“. Това съобщи за Агенция „Фокус“ адвокат Кети Бозукова, защитник на един от подсъдимите. Делото срещу задържаните за участие в организирана престъпна група митнически служители от пункт „Лесово“ стартира през ноември 2014 г., а обвинения бяха повдигнати на седмина служители, в т.ч. на началника на пункта, на двама началници на смени, двама техни заместници и двама инспектори.", "date": "2018.04.03", "title": "Спецсъдът оправда 7-те митнически служители, подсъдими по делото „Лесово 1“"}
{"url": "https://www.24chasa.bg/novini/article/6796307", "text": "Труп е открит в апартамент в столичния квартал „Дружба“. Това съобщиха от пресцентъра на МВР за „Фокус“. Трупът е силно мумифициран и полът му към момента не е установен. По случая предстоят да бъдат направени експертизи.                                                                                                                                                                                                                                                                                                                       ", "date": "2018.04.03", "title": "Откриха мумифициран труп в апартамент в столичния квартал „Дружба“"}
{"url": "https://www.24chasa.bg/novini/article/6795819", "text": "Очаквах премиерът Бойко Борисов да дойде, отговорите на голяма част от въпросите, които стоят пред Комисията, ми се струва, че могат да бъдат дадени от него. Това каза зам.-председателят на ПГ на БСП и председател на Комисията за ЧЕЗ Жельо Бойчев на третото заседание на временната комисия, предаде „Фокус“. „Изпратили сме писмо до чешката страна за това какви са били изискванията към купувачите на ЧЕЗ“, посочи той. „Изпратил съм писма до службите да бъде разширена информацията относно участниците и финансирането на сделката, включително и по линията на партньорските служби“, обясни Жельо Бойчев. Той уточни, че в писмо до Комисията премиерът Бойко Борисов заявява: „Не мога да коментирам детайли по сделката за ЧЕЗ, защото изявленията ми биха могли да окажат влияние на арбитражното дело, водено от ЧЕЗ срещу България. В Комисията ще присъства министър Владислав Горанов“.", "date": "2018.04.03", "title": "Жельо Бойчев: Очаквах Борисов да дойде на заседанието на Комисията за ЧЕЗ"}
{"url": "https://www.24chasa.bg/novini/article/6795823", "text": "Утре – 4 април, стартира рехабилитацията на близо 30 км от път III-112 Дъбова махала - Монтана. Със средства от Оперативна програма „Региони в растеж“ 2014-2020 г. основно ще се ремонтира участъкът от околовръстния път на Монтана до началото на село Дъбова махала. Третокласният път е основна връзка на селата Студено буче, Доктор Йосифово, Смирненски, Славотин и Дъбова махала с Монтана, Лом и Видин, както и с пристанище Лом и ферибота Видин - Калафат. Участъкът е алтернативен маршрут на път I-1 Видин – Монтана, част от коридор №4 от трансевропейската транспортна мрежа (TEN-T), предаде Агенция \"Пътна инфраструктура\". На символичната първа копка ще присъстват директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, директорът на Областно пътно управление - Монтана инж. Ивайло Спасов, представители на строителя, надзора и др. Изпълнител на лот 18 от ОПРР е ДЗЗД „КАРО-ПЪТСТРОЙ“, в което участват: „КАРО ТРЕЙДИНГ“ ООД и „ПЪТСТРОЙ-92“ АД. Строителният надзор ще осъществява „Рутекс“ ООД. Авторският надзор е на „ТРАНСКОНСУЛТ-22“ ООД. Проектът BG16RFOP001-7.001-0018 Лот 18 „Път IІІ-112 Дъбова махала - Монтана от км 10+500 до км 16+174, от км 20+579 до км 27+736.15, от км 29+675 до км 36+654.63 и от км 37+825 до км 47+806.74, с обща дължина 29,793 км, област Монтана“ се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2018.04.03", "title": "Утре започва ремонт на близо 30 км от пътя Дъбова махала - Монтана"}
{"url": "https://www.24chasa.bg/novini/article/6795822", "text": "Окръжният съд в Кюстендил е постановил мярка \"задържане под стража\" срещу обвинения за убийството на жена в село Косово, община Трекляно, 63-годишен мъж от София, съобщиха от прокуратурата. Убийството е извършено на 31 март. Ненчо Найденов е признал вината си, той е извършил убийството на жена си Лидия с желязна вила. Пред съда мъжът е заявил, че съжалява и е казал, че дълги години е бил служител на МВР. Той е поискал по-лека мярка, защото имал здравословни проблеми и му било необходимо лечение. За извършеното престъпление законът предвижда наказание \"лишаване от свобода\" за срок от 15 до 20 години, доживотен затвор или доживотен затвор без замяна. Решението на Окръжния съд в Кюстендил може да бъде обжалвано в срок от три дни пред по-горна инстанция - Софийския апелативен съд.", "date": "2018.04.03", "title": "Съдът задържа мъжа, убил жена си в село Косово"}
{"url": "https://www.24chasa.bg/novini/article/6795852", "text": "Двамата задържани преди един месец в Турция гръцки войници са „политически затворници“, според председателят на най-голямата група в Европейския парламент – ЕНП, пише електронното издание на гръцкия вестник Protothema. В интервю пред изданието, дадено на 1 април, Вебер постави под въпрос искреността на думите на турския президент Реджеп Таийп Ердоган, че вижда бъдещето на страната си в Европейския съюз, предава Фокус. „Не виждам нищо подобно, защото Турция отстъпва от европейските ценности и гръцките войници, които в момента са в затвор в Турция са поредното доказателство за това; Тя използва гражданите, в случая с гръцките военни и в случая с германските журналисти, като политически затворници, с цел да упражнява натиск“, настоя политикът, отговаряйки на коментарите на Ердоган, направени на срещата на върха ЕС – Турция във Варна. Той посочи , че европейците трябва да се държат заедно и да се справят с критична ситуация като бъдат обединени в лицето на Турция и добави, че това е позитивното послание от срещата в България.", "date": "2018.04.03", "title": "Манфред Вебер: Гръцките войници са политически затворници на Турция"}
{"url": "https://www.24chasa.bg/novini/article/6795854", "text": "Премиерът на Израел Бенямин Нетаняху обяви днес, че е   предадоха осведомителните агенции. Ден по-рано Нетаняху бе окачествил като \"безпрецедентно\" споразумението със Службата на Върховния комисар на ООН за бежанците. \"Изслушах внимателно много коментари за споразумението\", се казва в изявлението на премиера. \"В резултат и след преоценка на баланса на предимствата и недостатъците реших да отменя споразумението\", добавя той. Антиимигрантски групи и политици в партията на Нетаняху \"Ликуд\" критикуваха сделката с ООН, а виден политик каза, че заради нея Израел ще изглежда \"рай\" за нелегалните имигранти. Говорител на агенцията на ООН за бежанците изрази надежда, че Израел ще преосмисли решението си, което е от полза и за двете страни. Сега в Израел пребивават около 37 хиляди кандидати за убежище, както и няколко хиляди техни деца. Повечето от мигрантите са дошли от Еритрея и Судан и са влезли в Израел от Египет. Сделката с ООН предвиждаше към 16 хиляди от тях да бъдат пратени в западни държави, а другите да останат в Израел. Първоначално Нетаняху бе обявил, че се е споразумял с трета страна, в която да бъдат депортирани принудително всички кандидати за убежище. Но в понеделник тази страна - за която се разбра, че е Руанда - се е отказала да приеме африканците от Израел и е приветствала договора с ООН като единствен възможен вариант През последните дни десетки хиляди израелски граждани и кандидат-имигранти протестираха срещу плановете на Нетаняху за принудителна депортация и вчера приветстваха споразумението с ООН. Днес активистите отново излязоха на протести под лозунги \"Спрете депортациите\".", "date": "2018.04.03", "title": "Израел отмени споразумение с ООН за прехвърляне на мигранти в западни страни"}
{"url": "https://www.24chasa.bg/novini/article/6795893", "text": "“Ако горите добиват зрялост на 100-120 години и тогава се секат, политиците, за съжаление, имат само 4 години мандат и мислят за тях.” Така Меглена Плугчиева перифразира свой германски колега в препълнената зала на Лесотехническия университет в София. Посланикът ни в Швейцария направи това, което трудно се отдава на други публични личности в България - да събере премиер, президент, действащ вицепрезидент, кмет, депутати, бивши министри, академици и студенти. На тържествено заседание на Лесотехническия университет Меглена Плугчиева бе удостоена с почетното звание “доктор хонорис кауза”. Сред публиката я аплодираха Симеон Сакскобургготски, Георги Първанов, Илияна Йотова, Йорданка Фандъкова, Мехмед Дикме, Меглена Кунева, зам.-министърът на външните работи Тодор Стоянов, председателят на икономическата комисия в парламента Петър Кънев, както и ректорите на най-големите университети у нас. Самата Меглена четена близо един учебен час от ректора на Лесотехническия университет Иван Илиев, който беше видимо развълнуван и дори се просълзи. “Толкова неловко и притеснено не съм се чувствала сигурно от повече от 20 години или от времето, когато съм била студентка. Дълбоко съм трогната от тези думи и това внимание. Научих нови неща от моята биография”, пошегува се Плугчиева. За нея разказват една поучителна за българската политика история. Когато става зам.-министър на земеделието в правителството на Симеон Сакскобургготски, има официална среща в министерството с германски министър. Той я моли да останат на четири очи и казва: “Г-жо Плугчиева, вие ни впечатлихте - Лицата, които бяха в залата на Лесотехническия университет, потвърдиха с приъствието си, че експертът Плугчиева е ценена от леви, десни и центристи, а пълната зала с нейни колеги - научни работници, шефове на горски стопанства, видимо бяха горди, че тя е една от тях. По времето, когато е вицепремиер в правителството на Сергей Станишев, успява да “отпуши” еврофондовете. Има покана от следващото правителство на Бойко Борисов да остане и в екипа на ГЕРБ. Тя заминава като посланик. Вероятно един от най-успешните, повтаряйки два пъти мандатите в Германия и Швейцария. които не могат да оценят ценността и тежестта на експерта и умението да гради мостове в името на страната си, а не за една или друга политическа сила. Посланикът ни в Швейцария се върна назад, когато влиза в парламента: “Няма да забравя тревогата на колегите лесовъди, когато обсъждахме, че политиците не познават системата на горите, не познават тази дългосрочност в този сектор и колко е важно да бъде съхранен горският сектор. И да се изгради неговото устойчиво развитие. Защото това е една основа за цялостното развитие на страната ни”, върна лентата назад бившата депутатка. Като дипломат деликатно обясни, че навън ценят високо българското лесовъдство и горско стопанство, но вътре в страната не е така. “Ако един ден има доктор хонорис кауза за цяла България и за всичко, ти го заслужаваш”, заяви Илияна Йотова. Вицепрезидентът излезе, без да чете предварително написано слово, защото “за Меги е лесно да се говори много”. “Ние всички в тази зала те познаваме. Знаем твоята енергия. Ти си невероятен работохолик, но в едно интервю каза, че жената трябва да работи два пъти повече, за да бъде призната. каза Йотова. Вицепрезидентът разказа, че като посланик за Плугчиева “няма затворена врата - и в прекия, и в преносния смисъл на думата”. “Тя е от хората, които, добави Йотова. Столичният кмет Йорданка Фандъкова поздрави присъстващите за празника - 139-годишнината от обявяване на София за столица на България. “Това е един много кратък в исторически план период, за който 11-хилядното градче с две училища успя да се превърне в двумилионен град с много възможности и много предизвикателства”, каза Фандъкова и благодари и на Плугчиева “за това, което е направила и продължава да прави за града”. За тези, които не знаят “Не само отваря врати, променя нагласата и мнението за страната ни. Като кмет бях в Берн и се срещнах с кмета на града. Той ми каза, че не ходи в посолства, но в българското отишъл, защото от години всички български пратеници го убеждавали, че ще възстановят сградата на посолството, която била паметник на културата в Берн. И никой не го правил. Дошла Плугчиева, обещала и за месеци го направила”, разказа Фандъкова. Кметът беше и в друга роля - на учителка на дъщерята на Меглена Плугчиева - Евгения. Затова и Фандъкова поздрави посланичката за грижата за семейството. В залата бяха синът ѝ Орлин, снаха ѝ Блага, двете ѝ внучета, съпругът доц. Пламен Александров, който е колега на Плугчиева. Тя си припомни период, в който е трябвало да се търси контакт с държави от Европа за развитие на горските стопанства. През 1991 г. като началник на международния отдел на Комитета по горите Плугчиева отишла с голям ентусиазъм в офиса на тогавашната програма ФАР, ръководена по онова време от холандец. Получила зелена светлина - подогтовката на проект можело да започне. Когато отишла да го представи, очаквала да чуе, че партньор ще е или Германия, или Австрия, или Франция. “Отговорът беше, че проектът е много добър, но партньор ще бъде Холандия. При което без дипломатическа тактичност аз реагирах спонтанно, че ние няма да засаждаме лалета, ние искаме да правим високоразвито горско стопанство”, разказа тя. Заради реакцията ѝ до проект така и не се стига. Плугчиева обаче не се отказва и решава да се обърне с молба за сътрудничество към тогавашния министър на земеделието и горите Йохан Борхет в правителството на канцлера Хелмут Кол. “Така стартираха множество проекти, които дълги години спомагаха за информацията за хармонизиране на нашето законодателство и за цялостната реформа в управлението на горите у нас”, припомни си тя. Плугчиева благодари на Карл Райнхард Фолц. “Изразявам моята не само лична, но и служебна и българска благодарност. Професор Фолц има лично заслуги за днешния български закон за горите”, обърна се тя към немския професор, който също бе сред гостите в залата.", "date": "2018.04.03", "title": "Меглена Плугчиева: Една  гора има трайност 120 години,  а политиците - само 4"}
{"url": "https://www.24chasa.bg/novini/article/6795891", "text": "Гърция призова Турция да освободи двама войници, които бяха задържани миналия месец, след като преминаха на турска територия, изразявайки загриженост във връзка с, както се изрази, \"засилващите се провокации\" от страна на Анкара, съобщи Ройтерс, цитирана от БТА. \"Напоследък тя засилва провокациите и ескалира ситуацията на всички фронтове\", заяви гръцкият премиер Алексис Ципрас на заседание на своя кабинет. Ципрас е поискал от Анкара да освободи гърците, държани вече повече от месец, като \"жест на добра воля\", предаде турската частна телевизия НТВ. Гръцкият премиер е настоял също Турция да се откаже от \"тактиките на задънени улици\" и да освободи военните, които твърдят, че са пресекли неволно границата между двете страни, след като се объркали, докато патрулирали в района. По думите на Ципрас връщането на двамата войници в Гърция би било \"добронамерена стъпка\" от страна на Анкара. \"Това (освобождаването) е нещо, което търпеливо чакаме\", каза още гръцкият министър-председател, посочва ДПА. Двете съседни страни имат обтегнати отношения. Граничният инцидент е само един от поредица случаи, които усложняват двустранните връзки. Гръцки съдилища отказват да предадат на Турция осем турски военни, които избягаха в Гърция непосредствено след неуспешния опит за преврат в Турция на през юли 2016 г. Гърция също така отхвърля искането на Анкара за екстрадиция на група турски граждани, арестувани с незаконни оръжия преди посещение на Ердоган в Атина през ноември.", "date": "2018.04.03", "title": "Ципрас призова Турция да освободи двамата арестувани гръцки войници"}
{"url": "https://www.24chasa.bg/novini/article/6795890", "text": "Специализираната прокуратура внесе в Специализирания наказателен съд обвинителен акт срещу осем бивши служители на Митнически пункт „Лесово“ за участие в организирана престъпна група за искане и получаване на подкупи от преминаващи български и чужди граждани. Това съобщиха от пресцентъра на Апелативна специализирана прокуратура, цитирани от \"Фокус\". В края на септември 2015 г. началниците на три от четирите митнически смени се събират в с. Лесово и решават да продължат „традицията“ за незаконно събиране на пари, господствала до идването на новия началник на пункта. Средствата следвало да се събират от инспекторите в техните смени и да се предават на началниците. Те от своя страна – да ги съхраняват и веднъж или два пъти в месеца да ги разпределят между служителите, съобразно „приноса“ на всеки от тях. Най-голям дял бил отделян за началника на пункта, за да не се противопоставя на „традицията“. Митническите инспектори били инструктирани в детайли за организацията по събирането на подкупите и нуждата от конспиративност. Те трябвало да мотивират водачите на преминаващите през пункта превозни средства (най-вече на товарните) да дават неголеми суми за бързото и безпроблемно преминаване на митническия контрол. От 200 до 400 щатски долара инспекторите искали от превозвачите на „карго“. По 50-100 долара взимали от шофьорите на камиони от страни извън ЕС, най-вече с украинска, руска и молдовска регистрация.Това било задължително, когато установявали някаква нередност - несъответствие на товара с описания в документите или липса на винетка, например. Част от незаконно придобиваните парични средства се събирали от водачи на камиони с извънгабаритни товари. Те били пропускани срещу суми, по-малки от дължимите иначе държавни такси. С това е бил ощетяван и републиканският бюджет. С такива корупционни действия за месец в „силни дни“ е можело да се съберат по 40-60 хиляди лева, а в „слаби“ – 1000-2000 лева. Престъпната група е неутрализирана на 2 ноември 2016 г., когато под ръководството на Специализираната прокуратура се провеждат процесуално следствени действия на Митнически пункт „Лесово“, както и в служебни помещения и жилища в Бургас и Ямбол. Това е второто дело на Специализирана прокуратура срещу служители на митнически пункт „Лесово“ за организирано искане и получаване на подкупи. В началото на ноември 2014 г. обвинения бяха повдигнати на седмина служители, в т.ч. на началника на пункта, на двама началници на смени, двама техни заместници и двама инспектори. Почти две години по-късно служителите, които тогава бяха привлечени като свидетели, днес са обвиняеми за същите престъпления.", "date": "2018.04.03", "title": "Спецпрокуратурата даде на съд 8 бивши митничари на ГКПП „Лесово“ за подкупи"}
{"url": "https://www.24chasa.bg/novini/article/6795896", "text": "Не трябва да се допусне политически въпроси да влияят негативно на предстоящата среща ЕС-Западни Балкани на 17 май в София, както и на новата стратегия на ЕС за разширяването, заяви американският посланик в Белград Кайл Скот пред журналисти, цитиран от Танюг. Срещата на високо равнище в София и новата стратегия на ЕС са от голямо значение за напредъка на европейската интеграция на страните от региона, посочи посланикът. \"Би било срамно политически въпроси да повлияят и да отклонят от истинската цел на софийската среща и от процеса на интеграция, а тя е, че новата страгегия дава конкретна перспектива на страните от региона, както и датата 2015\", каза Скот, помолен да коментира отказа на някои страни членки на дойдат на срещата в случай, че в нея участва Косово, и дали Сърбия трябва да участва в срещата, предаде БТА. Скот каза, че лично той иска да види в София всички страни от ЕС и кандидатките за членство. За Сърбия трябва да е най-важно да се фокусира върху дългосрочната си цел, а това е интегрирането в ЕС, посочи американският посланик.", "date": "2018.04.03", "title": "Посланикът на САЩ в Белград: Не трябва политически въпроси да влияят негативно на срещата ЕС-Западни Балкани в София"}
{"url": "https://www.24chasa.bg/novini/article/6795904", "text": "Работи се бързо и адекватно по ремонта на язовир „Рогозен“-1 в община Хайредин. В това се убеди на място министърът на регионалното развитие и благоустройството Николай Нанков, който заедно с министъра на транспорта, информационните технологии и съобщенията Ивайло Московски, областния управител Малина Николова и кмета на общината Тодор Алексиев инспектира на място аварийните възстановителни дейности по водния обект, за който от Министерския съвет бяха отпуснати 3 млн. лв. Това съобщиха от пресцентъра на Министерството на регионалното развитие и благоустройството. В момента екипите работят по възстановяване на преливника на язовира, а дигата към язовирната стена е обезопасена. В аварийно-възстановителните работи са вложени 1500 железобетонни траверси и над 2500 куб. м земно-скална маса, с които е укрепена стената. Нормалната проводимост на водните количества през преливника също ще бъде осигурена. Проектът включва и почистване на речното корито. „В рамките на 90 дни очакваме, че всички проблеми по язовира ще бъдат решени и екипите ще започнат работа по ремонта на язовир „Бързина“, където с осигурения финансов ресурс също трябва да се извършват неотложни аварийни дейности“, коментира министър Нанков. Там също има констатирано подкопаване на стената, което я прави компрометирана. Той отбеляза, че предприетите от правителството действия са навременни и адекватни. „Убеден съм, че с дейностите, които изпълняват строителите, хората могат да бъдат спокойни. Доказаха го валежите и повишените водни нива миналата седмица. Водата се оттича през преливника, не е спряло изпомпването на язовира. Хората определено могат да бъдат спокойни“, каза още той. Министър Нанков посочи, че работната група под председателство на вицепремиера Валери Симеонов е изготвила промени в Закона за водите, с които се цели създаването на единен орган, който да поеме експлоатацията и безопасността на язовирните съоръжения и стените на язовирите. Той ще управлява и стопанисва и язовирите, които към момента общините и други ползватели не успяват да поддържат със собствени средства в нормален експлоатационен режим. Министър Николай Нанков коментира, че друга работна група към Министерството на регионалното развитие и благоустройството работи и анализира всички хипотези, относно законосъобразното провеждане на процедури за изграждането на ВЕЦ-ве по нашите реки. „В напреднала фаза е работата на звеното, което е независимо и създадено по настояване на прокуратурата“, обясни министър Нанков. Той увери, че се проверява строителството на всички 170 руслови и диревационни ВЕЦ-ве по българските реки. Работната група ще направи нужните констатации. Пред журналисти министър Николай Нанков коментира, че ще сезира Министерството на околната среда и водите относно проблема с наводнени имоти от високи подпочвени води в Хайредин. Според местните хора причина за това е новоизграден в съседство ВЕЦ. „Убеден съм, че колегите от МОСВ ще вземат необходимите мерки, за да направят бърз, обективен и адекватен анализ за високото ниво на подпочвените води в Хайредин. Само анализ може да потвърди причините, както и да предпише адекватни действия, тъй като животът, здравето и собствеността на хората са наш приоритет и трябва да бъдат взети необходимите мерки в съкратени срокове“, категоричен бе регионалният министър. Той коментира още, че на 20 март е стартирала обществената поръчка за избор на строител на участъка Ботевград - Мездра, етап от направлението София - Видин. „Надявам се, ако всичко е наред и няма обжалвания, до края на месец май - началото на юни да приключим процедурата и да започнем реалното строителство“, увери Нанков. В етапа на строителство ще се решават и някои от проблемите с отчуждаване на земи и изместването на административната сграда на ВЕЦ „Калето“, която попада в обхвата на скоростното трасе. „Това е най-важният проект за Северозападна България“, каза още Нанков.", "date": "2018.04.03", "title": "Нанков: Работи се бързо и адекватно по ремонта на язовир \"Рогозен\"-1"}
{"url": "https://www.24chasa.bg/novini/article/6795917", "text": "Добрите новини от „Евробет“ не спират, а списъкът с печеливши става все по-дълъг! Днес ще ви разкажем една история за рожден ден, вълнуваща игра и буря от емоции. Главният герой в нея е Емил Желязков, който спечели 20 000 лева от играта  . 40-годишният мъж е родом от град Варна, но съдбата го отвежда в град Левски, където е на рожден ден на близък приятел. Спонтанно решава да се отбие в пункта на   на ул. „Александър Стамболийски“ № 75, където играе с 9 числа, които избира напълно произволно. Настанява се удобно и започва да чака тегленето. И късметът му се усмихва – след минути познава всички числа и взима разкошната петцифрена сума! След този успех следва подобаваща веселба и двоен празник. „Нямаше по-щастлив човек от мен в този момент! Чувството е неописуемо!“, споделя с вълнение Емил. Тегленията в играта „Еврошанс“ са на всеки 5 минути, а максималната печалба е 1 000 000 лева! Успех на всички!", "date": "2018.04.03", "title": "Щастливец спечели 20 000 лева от играта „Еврошанс“"}
{"url": "https://www.24chasa.bg/novini/article/6795916", "text": "Няма досъдебни производства и преписки, които да се водят срещу лицата Гинка и Славчо Върбакови. Няма и такива, които касаят „Инерком“. Това каза главният прокурор Сотир Цацаров на заседание на Временната парламентарна комисия по случая ЧЕЗ, съобщи  „Фокус“. „Сделката за ЧЕЗ не е предмет на разследване от страна на прокуратурата, тъй като е обект на частно-правни отношения“, обясни той. „На 28 февруари съм получил запитване от председателя на ДАНС за информация в прокуратурата относно Гинка и Славчо Върбакови, както и за „Инерком“ във връзка с проверка от министър-председателя. На 1 март е получил отговор от нас“, посочи Сотир Цацаров. „На 1 март до нас е изпратено и запитване от главния секретар на президента със същите мотиви. Същия ден му е изпратено копие от писмото до председателя на ДАНС“, каза още той.", "date": "2018.04.03", "title": "Цацаров: Няма преписки и досъдебни производства срещу \"Инерком\" и Върбакови"}
{"url": "https://www.24chasa.bg/novini/article/6795946", "text": "\"Миналата седмица ви запознахме със сигналите срещу кмета на Сопот Деян Дойнов, става дума за една фирма, която е била собственик на 73 дка земеделска земя. Собствениците искат да развиват бизнес с лозови масиви. Кметът начислява един данък върху земеделска земя от 24 000 лева към частния инвеститор на лозовите масиви\". Това съобщи на пресконференция Александър Иванов от ГЕРБ. \"Скандално е да му начисляват данък смет. Следва логичният въпрос и управителят на дружеството задава въпрос до кадастър: \"Под каква форма община Сопот иска да ни налага данъци и тази такса?\", допълни той. \"Документи за промяна на статута на тези масиви и земи не са постъпвали никога. Поради произвола при каквито и да е документи, изисквани от управителя на дружеството, чуждестранният инвеститор не получава никаква информация защо са му начислени тези такси\", каза още Иванов. \"Общината завежда иск към ЧСИ, изгонва един частен инвеститор, 73 дка лозови масиви се оказват в ръцете на други лица, без никакви правни указания\". \"34 общини са управлявани от БСП. Продължението има антискандален характер. Данъчната оценка, която са измислили в общината, е 5634 лева на декар\", обясни депутатът от ГЕРБ Антон Тодоров. \"Логичният въпрос е защо правят това нещо в община Сопот. Нашето обяснение е, че те искат да създадат фиктивна видимост на данъците в общината. Надяваме се главният прокурор да разпореди проверка по нашия сигнал. Налагането на такса смет върху лозови масиви е абсурдно и граничи с нездравия разум\", каза той. \"Зам.-кметът на общината Николай Новаков по разпореждане на кмета си е извадил освидетелстване дали е психично здрав. И тук задаваме въпроси: \"Зам.-кметът Новаков има ли множество криминални регистрации?\", \"Не е ли вярно, че има такива за множество измами?\", \"От 90-те години и след това имал ли е криминални регистрации за измами, хулиганство?\", допълни Тодоров. \"Ще поискаме депутатите от ГЕРБ да отправят питане до вътрешния министър за това. В парламента има хора, които творят закони, а са разследвани за купуване на гласове. Криминалните регистрации биха могли да бъдат от години назад. Навсякъде е едно и също - феодализъм, социалистически. Получаваме сигнали от инвеститори, от граждани, от общественици. 24 000 данък му е наложен върху 74 дка земя\", заяви още той. \"Такса смет върху лозя няма как да има? В момента ЧСИ е обявил тази земя за продажба, тъй като инвеститорът е отказал да плати данъка\".", "date": "2018.04.03", "title": "ГЕРБ за случая с кмета на Сопот: Налагането на такса смет върху лозови масиви е абсурдно (Видео)"}
{"url": "https://www.24chasa.bg/novini/article/6795971", "text": "Технологичният парк на Агромах се сдоби с първата за България машина от последно поколение за строителство на различни видове бетонни конструкции. Wirtgen SP 25i е бетонополагаща машина от най-ново поколение с много по-голяма ефективност, прецизност и бързина при реализацията на даден обект. Машината е от водещия немски производител на машини за инфраструктурно строителство Wirtgen и позволява автоматизиран процес за изграждане на бетонови канавки, бордюри, преградни стени и бетонни пътища, което я прави изключително ефективна. Подходяща е за изпълнение както на големи проекти като магистрали и пътища, така и за улична градска мрежа с тесни пътни настилки. Служителите на Агромах, които започват работа на тази машина вече преминаха специално обучение за работата, проведен от експерти на фирмата-производител. „Стремим се да изпълняваме възложените ни проекти качествено и в срок и да осигуряваме на нашите служители комфорт при изпълнение на възложените им задачи. Машина от класа на Wirtgen SP 25i ни дава икономическо предимство, прави ни конкурентоспособни и ни позволява да постигнем оптимално качество”, заявиха от ръководството на компанията. Машината вече се използва в строителството на Лот 3.1 на магистрала Струма, което се изпълнява от консорциум, с водеща компания Агромах. Агромах притежава пълна гама пътно строителна техника и механизация – над 1500 машини и съоръжения, които покриват целия спектър на производство, строителство и транспорт. Всички машини са оборудвани с GPS системи за контрол и наблюдение.", "date": "2018.04.03", "title": "Агромах с първа за България многофункционална бетонополагаща машина от последно поколение"}
{"url": "https://www.24chasa.bg/novini/article/6795995", "text": "Гръцки съдилища отказаха да екстрадират в Турция двама членове на лявоекстремистка организация, заловени в Атина през ноември преди посещение на турския президент Реджеп Тайип Ердоган, предаде турската частна телевизия НТВ, цитирана от БТА.  Апелативен съд в Лариса се е произнесъл срещу екстрадицията на Али Ерджан Гьокоглу, предполагаем член на Революционната партия и фронт за народно освобождение (ДХКП-С). Мотивът на съда е, че няма гаранции, че заподозреният ще получи справедлив съдебен процес в Турция. Малко преди това апелативен съд в Атина отхвърли искането за екстрадиция и на Шади Наджи Йозполат, заподозрян за членство в същата групировка. Общо деветима предполагаеми членове на ДХКП-С бяха арестувани в Атина преди официалното посещение на президента на Турция в края на миналата година по обвинения за притежание на взривни вещества и оръжие, членство в терористична организация и притежание на фалшиви документи. При извършената операция екипи за борба с тероризма иззеха материали, използвани за направата на бомби, взривни вещества и фалшиви документи за самоличност. Според гръцкия печат членовете на групировката подготвяли нападение срещу Ердоган по време на посещението му през декември. Революционната партия и фронт за народно освобождение (ДХКП-С) е смятана за терористична организация от Турция, САЩ и Европейския съюз. Тя проповядва марксистка идеология и стои зад редица нападения срещу правителствени обекти през последните години.", "date": "2018.04.03", "title": "Гръцки съдилища отказаха да екстрадират в Турция двама предполагаеми терористи"}
{"url": "https://www.24chasa.bg/novini/article/6795988", "text": "На летището в Скопие бе поставен надписът с новото име \"Международно летище - Скопие\". Буквите са като тези на предишния надпис на летището, което донеотдавна се наричаше \"Александър Велики\", съобщава агенция МИА. Правителството на Македония преименува летището в знак на добра воля в отношенията с Гърция. Буквите от старото име на летището бяха свалени на 24 февруари, а в края на март на преименуваното летище в Скопие след 12 години кацна гръцки самолет, с който пристигна гръцкият външен министър Никос Кодзиас, предаде БТА.", "date": "2018.04.03", "title": "На летището в Скопие поставиха надписа с новото име \"Международно летище - Скопие\""}
{"url": "https://www.24chasa.bg/novini/article/6795542", "text": "Русия е готова и в бъдеще да оказва на сръбските партньори подкрепа в защитата на легитимните национални интереси по отношение на Косово, преди всичко в международните структури, заявил ръководителят на руската дипломация Сергей Лавров в писмо до сръбския си колега Ивица Дачич, съобщи Танюг, цитирана от БТА. В писмото до Дачич във връзка с нахлуването на косовските специални части РОСУ в Косовска Митровица и арестуването на директора на канцеларията за Косово към сръбското правителство Марко Джурич, Лавров информира Белград, че са били изпратени съответни инструкции на постоянните представители на Русия към ООН в Ню Йорк, като и към ЕС и НАТО в Брюксел и ОССЕ във Виена, пише вестник \"Новости\". Писмото на Лавров е било връчено вчера на Дачич от руския посланик в Сърбия Александър Чепурин.", "date": "2018.04.03", "title": "Лавров: Русия ще защитава легитимните интереси на Сърбия"}
{"url": "https://www.24chasa.bg/novini/article/6795546", "text": "Юлия Скрипал е получила достъп до тайна сметка от 150 000 паунда само дни преди нападението в Солсбъри, твърди „Дейли мирър“. Постъплението е от продажбата на къща във Великобритания, принадлежала на нейния брат Александър, който е починал при съмнителни обстоятелства в Санкт Петербург миналата година, предава  .  Вестникът съобщава, че Юлия Скрипал е получила право на достъп до сметката в края на февруари от нейния баща, бившия руски шпионин Сергей Скрипал. Парите по сметката, които сега са в руска банка, чието име не се споменава, са от продажбата на къщата, която брат й е делял с бившата му съпруга Наталия, дъщеря на бивш руски офицер от разузнаването. Наталия, която сега е женена за треньор по тенис от Уелс, е продала къщата, като е дала половината от парите на бившия си съпруг Александър. Информацията за тайната сметка идва от племенницата на Сергей Скрипал – Виктория, която смята тази седмица да посети Юлия в болницата в Солсбъри, пише „Дейли мирър“. Британските власти ще й издадат виза и тя ще стане първият член на семейството, който ще получи достъп до Юлия и Сергей Скрипал, допълва изданието. Виктория съобщава още, че Юлия Скрипал има приятел, за който е смятала да се омъжи. Виктория казва, че намира за странно, че след случилото се в Солсбъри няма никаква вест от приятеля на Юлия. „Дейли мирър“ цитира руски издания, според които приятелят на Юлия и майка му са работили за компания с тесни връзки с руските тайни служби.", "date": "2018.04.03", "title": "Дни преди нападението Юлия Скрипал получила достъп до тайна сметка от 150 000 паунда"}
{"url": "https://www.24chasa.bg/novini/article/6795552", "text": "Турски изтребител F-16 се е спуснал на под 1000 метра височина, докато е прелитал над югоизточната част на егейския остров Фармакос във вторник, след като е навлязъл в Атинския полетен информационен регион в 10:55 часа, съобщава електронното издание Ekathimerini, цитирано от Фокус. Инцидентът е втория по рода си от началото на седмицата. В понеделник седем турски самолета, четири от които с бойно въоръжение, нарушиха гръцкото въздушно пространство четири пъти, съобщи армията на Атина като добави, че са били съпроводени от гръцки изтребители. Произшествията от подобен тип не са необичайни, но се увеличиха значително през последните месеци на изострено напрежение в отношенията между двете съседни страни.", "date": "2018.04.03", "title": "Турски изтребител нарушил на гръцкото въздушно пространство"}
{"url": "https://www.24chasa.bg/novini/article/6795569", "text": "Макар американският президент Доналд Тръмп да уверява, че САЩ ще се изтеглят \"много бързо\" от Сирия, това би означавало победа за Русия и Иран и съответно всяка промяна на терен в близко бъдеще е малко вероятна, предаде БТА.  \"Ще напуснем Сирия много бързо\", \"наистина много скоро\", заяви президентът на САЩ в четвъртък в Охайо. \"Скоро ще отвоюваме 100 процента от халифата, както те го наричат\", добави той, говорейки за териториите в Ирак и Сирия, окупирани от 2014 до 2017 г. от групировката \"Ислямска държава\" (ИД). А според вестник \"Уолстрийт джърнъл\" Тръмп е разпоредил да бъдат замразени над 200 милиона долара, предназначени за възстановяването на Сирия - новината не бе потвърдена официално, но не бе и опровергана. Съвсем не става дума за недоразумение или грешка, коментираха висши служители пред АФП и подчертаха, че вече от седмици президентът се противи на идеята САЩ да останат дългосрочно или дори средносрочно ангажирани в Източна Сирия, където са разположили близо 2000 войници, в рамките на международната борба с ИД. Ако Съединените щати обаче се изтеглят от Сирия, това ще е в разрез със стратегията за \"стабилизиране\" на освободените територии, докато не бъде намерено чрез преговори под егидата на ООН решение на сирийската гражданска война - стратегия, подкрепяна от европейците. Изненадани от изявленията на Тръмп, европейски дипломати впрочем смятат, че Западът няма как да си тръгне, докато ИД не бъде разгромена напълно и не е влязло в сила политическо решение. Едно прибързано изтегляне освен това ще контрастира с усилията на американския министър на отбраната Джим Матис, опитващ се от седмици да склони Турция да спре офанзивата си в Северна Сирия срещу кюрдското опълчение \"Сили за народна защита\" (СНЗ), смятано за \"терористично\" от Анкара, но ценен съюзник в борбата срещу ИД според Вашингтон. Предпазливост Затова думите на Тръмп бяха възприети с резерви от останалата част от неговата администрация, научила се да не противоречи открито на ексцентричния си президент. Дипломат от Държавния департамент, пожелал анонимност, напомни, че \"в сътрудничество с международната общност САЩ работят всеки ден на терен с цел стабилизиране на зоните, от които ИД си е тръгнала\". А говорител от Пентагона подчерта, че мисията на американските военни в Сирия \"остава без промени\". \"Все така реализираме стратегията на президента - да побеждаваме ИД\", уточни майор Ейдриън Ранкин-Галоуей. Планът на САЩ, огласен от Пентагона през януари и потвърден от тогавашния държавен секретар Рекс Тилърсън, днес вече напуснал, предвижда поддържането на военно присъствие в Сирия, \"докато бъде необходимо\". Целта е да се предотврати каквото и да било връщане на групировката ИД и най-вече да не получат свобода на действие в Сирия Русия и Иран, основни крепители на президента Башар Асад, на когото помогнаха да си върне над половината от територията на страната. По време на изборната си кампания Доналд Тръмп често критикуваше своя предшественик Барак Обама за \"прибързаното изтегляне\" на американските сили от Ирак, осигурило на ИД възможност за териториално разширяване. А \"да се изтеглят САЩ от Сирия ще означава да капитулират изцяло пред влиянието на Иран в региона\", отбелязва Чарлз Листър от Института за Близкия изток, според когото \"е трудно да се вземат съвсем на сериозно\" думите на американския президент. \"Не ми изглежда той да е наясно с нещата\", добавя този експерт по борбата с тероризма. Шефът на ЦРУ Майк Помпейо, който предстои да смени Тилърсън като държавен секретар, новият съветник по националната сигурност Джон Болтън и министърът на отбраната Джим Матис \"могат да му обяснят защо сега за нас е по-изгодно да останем, а не да си тръгнем\", продължава той. И допълва: \"Имам чувството, че поне за момента те ще надвият стремежа на Тръмп да стегнем багажа и да си ходим\". Вашингтон, 3 април /Силви Лантом и Франческо Фонтемаджи от Франс прес/", "date": "2018.04.03", "title": "Франс прес: Въпреки Тръмп няма изгледи американците бързо да се изтеглят от Сирия"}
{"url": "https://www.24chasa.bg/novini/article/6795585", "text": "Столични полицаи разкрили два въоръжени грабежа, съобщава МВР. Полицейските действия са предприети след получен сигнал, че на 16 март, малко след 5 часа в казино в Студентски град влязъл маскиран и въоръжен с пистолет мъж, заплашил двамата служители в игралната зала, нанесъл удари по главата и тялото на един от тях и успял да отнеме наличните средства от оборота. Няколко дни по-късно, на 22 март, млада жена съобщила, че около 5.30 часа, пред жилищен блок в квартала e нападната от непознат, който я заплашил с пистолет, ударил я, отнел дамската й чанта и избягал. Задържан е извършителят на нападенията - В.Р./21г./, криминално проявен, от Разград.", "date": "2018.04.03", "title": "Столични полицаи разкрили два въоръжени грабежа, задържаха 21-годишен"}
{"url": "https://www.24chasa.bg/novini/article/6795587", "text": "В уелския град Хардън библиотеката, носеща името на Уилям Гладстон, предлага на читателите си да преспят в нея, като се потопят в изисканата викторианска обстановка на сградата, съобщава в. \"Метро\", предаде БТА.  Читалнята е единствената във Великобритания ,която предлага на посетителите си и настаняване през нощта. Библиотеката \"Гладстон\" разполага с 26 уютни бутикови стаи за гости, освен своите 250 хиляди тома по лавиците си. Залите за четене са на разположение от 09 часа до 22 часа, като избраните книги могат да бъдат дочетени в спалните помещения. Библиотеката разполага и със свой ресторант, в който се сервират отбрани специалитети. /", "date": "2018.04.03", "title": "В Уелс предлагат на читателите да \nпреспят в библиотека"}
{"url": "https://www.24chasa.bg/novini/article/6795599", "text": "От НАТО заявиха, че няма да издадат визи на руските дипломати, които трябваше да заемат местата на изгонените от постоянното представителство на Руската федерация при седалището на организацията в Брюксел. Това заяви заместник-министърът на външните работи на Русия Александър Грушко, предава РИА Новости, цитирана от БТА.  „Да, действително, седмина души бяха обявени за нежелателни. И (в Брюксел) обявиха, че няма да издадат визи на още трима“, обясни Грушко. Редица държави от Европа, включително Великобритания, Франция, Германия и Полша, балтийските държави, Украйна, Хърватия, Албания, Молдова, САЩ и Канада взеха решение за експулсиране на общо над стотина руски дипломати във връзка с предполагаемата намеса на Москва в отравянето на бившия офицер на Главното разузнавателно управление (ГРУ) Сергей Скрипал и дъщеря му Юлия в британския град Солзбъри.", "date": "2018.04.03", "title": "НАТО отказа визи на руски дипломати на мястото на изгонените от Брюксел"}
{"url": "https://www.24chasa.bg/novini/article/6795598", "text": "На извънредно заседание на правителството днес гръцкият премиер Алексис Ципрас изключи вероятността от предсрочни избори в Гърция, като увери, че основният репер за неговия екип е месец август, когато страната ще се оттегли от надзора на своите кредитори и ще сложи край на спасителните програми, съобщава Нюз.ин. Гърция се промени, това не е страната, трупаща дефицити. В продължение на три поредни години тя постигна бюджетни цели, надхвърлящи разчетите, и преминава във фаза на растеж, каза Ципрас. Той поясни, че неговото правителство преговаря за рамката, в която ще се движи страната след излизане от спасителните програми, като поясни, че дебатът за превантивна кредитна линия е приключила тема. Никой в Европа не обсъжда възможността за превантивна кредитна линия на Гърция. Това, което разискваме, са детайлите по излизането на Гърция на чисто от спасителните програми, тоест без страната да прибягва до нова такава програма за външно финансиране. Ципрас изрази оптимизъм, че дискусията за уреждане на гръцкия дълг ще бъде с успешен край и че дебатът, който сега се води, е за навременно приключване на четвъртия последен преглед на гръцката програма. Гръцкият премиер каза още, че избори ще има през есента на 2019 г., когато изтича мандатът на неговия кабинет, и добави, че безработицата е намаляла и е около 20 процента.", "date": "2018.04.03", "title": "Ципрас: Няма вероятност за предсрочни избори в Гърция"}
{"url": "https://www.24chasa.bg/novini/article/6795628", "text": "Кой е най-влиятелният човек на планетата? Аз гласувам за Владимир Путин, пише Дейвид Брукс, в. \"Ню Йорк таймс\". Путин се утвърди като полюс в големия дебат на сегашната епоха - между авторитаризма и демокрацията. Той има последователна стратегия за пропагандиране на идеите на авторитарния лагер в този дебат. Притежава умението, когато си поиска, да унижи и подкопае позициите на своите демократични съперници и това да му се разминава. Навсякъде в културен план той се превърна в герой за популистките консерватори - във Франция, Италия, Филипините и Овалния кабинет, предаде БТА. Постоянно се казва, че Путин е добър само тогава, когато трябва да изиграе своята ръка, а картите му са слаби. Всички очакват в крайна сметка той да се провали, защото руската икономика има толкова много проблеми. Ръката му всъщност обаче не е толкова слаба. Това е така, защото властовата му база не е икономическа; тя е културна и идеологическа. Както Кристофър Колдуел пише в изданието \"Импримис\", международният престиж на Путин започва от историята, която той разказва. Той дойде на власт, според своята версия, след като западните реформатори почти бяха унищожили неговата страна. Екипите от американски икономисти смятаха, че ако се извърши приватизация по правилния начин, редът, законността и социалното единство ще се зародят от само себе си. Последва социална катастрофа. Средната продължителност на живота в Русия стана по-ниска от тази в Бангладеш. Държавата банкрутира. Представителите на някогашната комунистическа номенклатура разграбиха ресурсите на страната. На световната сцена Русия беше унижена от поредица американски правителства. И дойде Путин и възстанови стабилността. Средната продължителност на живота в Русия сега е 71 години, исторически връх. Икономиката също се възстанови. Русия отново е световна сила, способна, както се видя само преди седмица, да приеме с насмешка комбинираната дипломатическа атака на цял куп западни страни. След 17 години на Путин във властта рейтингът му на одобрение у дома надхвърля 80 процента. Още повече че през следващите години авторитарните лидери от путински тип ще имат няколко ключови предимства във войната на идеи. На първо място, либералната демокрация се опира на представата, че властта трябва да е разпределена между система от отношения и институции. Путин олицетворява представата, че властта трябва да е централизирана, с един лидер на върха и железни линии на упражняване на тази власт надолу по вертикалата. Той олицетворява идеята, че либералната демокрация неминуемо изпада в хаос, когато няма социално доверие, че тя е една измама, която позволява на хората с добри връзки да грабят от всички останали. Във времена на тревога и недоверие е много по-лесно да се застъпвате за модел с ясна и централизирана власт, отколкото за такъв, в който властта е разпръсната и аморфна. Второ, в крайна сметка лоялността към либералната демокрация е към нещо абстрактно - към конституция, убеждения и набор от демократични норми. Ние в демократичния лагер винаги сме обезпокоени, когато видим как някой като Путин или Доналд Тръмп, или Си Цзинпин погазва нормите, за да съсредоточи власт у себе си. Лоялността на авторитаризма по същество е към една личност. Към самия човек. Както се изразява М. Стивън Фиш в изданието \"Джърнъл ъв димокръси\": \"Путин е не само най-известният и най-влиятелен политик в Русия; той е единственият политик там\". Нито поддръжниците на Путин, нито тези на Тръмп, нито онези на Си Цзинпин са особено притеснени от погазването на нормите, стига на върха да има човек, който да е готов да командва парада. Във времена на тревога и недоверие е много по-лесно да обедините хората около личност, отколкото около абстракция. Трето, либералната демокрация се опира на вяра, вяра в способностите на отделния гражданин. Вярата, както знаем, е увереност в неща, на които се надяваме и за чието сбъдване не сме видели доказателства. Ние демократите вярваме в идеята, че хората знаят най-добре как да управляват живота си и че този личен избор е възможно да намери място в обществената тъкан. Путинизмът, подобно на тръмпизма, се опира на цинизъм. Той се основава на представата, че не трябва да имаш никакви илюзии, че трябва да подхождаш мъдро към ставащото в света. На хората се гледа точно така, както ги е определил Макиавели - неблагодарни и лъжливи, боязливи пред опасността и жадни за печалба. Съперничеството е неизбежно. Всичко е политизирано. Всеки или всяка институция, която твърди, че е обективна и стои далеч от крамолите, лъже. В света всичко е пиар и колкото по-безсрамен фарс се предлага, толкова по-добре, защото хората ще повярват на всяко нещо, в което е в техен интерес да повярват. Във времена на тревога и недоверие е много по-лесно да продавате цинизъм, отколкото идеализъм. И накрая, либералната демокрация стъпва върху схващането, че хората, които не са като вас, също заслужават уважение и внимание, че в политиката става дума за постигане на компромиси с хора, с които дори не можете да изтърпите да стоите в едно и също помещение. Путинизмът се опира на схващането, че хората, които не са като теб, сеят културен хаос; те пречат на твоя начин на живот. Путин последователно ругае срещу хомосексуалистите, мюсюлманите, атеистите и \"яловия и безполов\" Запад. Във времена на тревога и недоверие е много по-лесно да се продава на нас/тях различия, отколкото толерантност към културното многообразие. Накратко, никога не подценявайте този човек или каузата му. Навсякъде по света политическите режими се приспособяват, ставайки или малко по-авторитарни, или малко по-демократични. В момента инерцията видимо е в посока към авторитаризъм. Донякъде това се дължи на брилянтната и дръзка фигура, която стои начело на този лагер. Това е така и защото, ако се спрете и запитате кой е глобалният предводител на либералния демократичен лагер, няма да се сетите за нито едно име.", "date": "2018.04.03", "title": "\"Ню Йорк таймс\": Владимир Путин - най-влиятелният човек в света"}
{"url": "https://www.24chasa.bg/novini/article/6795610", "text": "Премахват се съществуващите диапазони за оценка на трайно намалената работоспособност/степен на увреждане. Отпада изискването лекарите от ТЕЛК да работят на трудов договор, ще се разкриват комисии и в по-малките градове, става ясно от публикуваното за обществено обсъждане Постановление за изменение и допълнение на Правилника за устройството и организацията на работа на органите на медицинската експертиза и на регионалните картотеки на медицинските експертизи и на Наредбата за медицинската експертиза, предаде  . Целта на промените е постигането на обективност и прозрачност на медицинската експертиза, съчетана с ефективни контролни механизми върху цялостната ѝ дейност, заявяват от МЗ. С промените се премахва ограничаващото изискване лекарите в състава на ТЕЛК да са на пълен работен ден, като същевременно се дава възможност да се определят лекари – резервни членове. По този начин на ръководителите на лечебни заведения, към които са разкрити ТЕЛК, се осигурява свобода за избор на специалисти, с които да сключат договор за осъществяване на медицинската експертиза. Това ще гарантира гъвкавост в работата на комисията и ще даде възможност да се разкрият нови ТЕЛК, включително и към лечебните заведения в по-малките градове. Чрез измененията ще се осигури по-голяма достъпност на лицата, подлежащи на освидетелстване, както и ще се съкратят сроковете за получаване на експертно решение. С промените отпада изискването лекарите от ТЕЛК да работят на трудов договор. Това ще даде възможност да се привлекат повече специалисти в състава на ТЕЛК. Тази промяна е в съответствие с измененията в Закона за здравето, според които лекарите в ТЕЛК могат да упражняват своята лекарска професия извън дейността си в комисията. Регламентират се и условията, при които лекар не може да участва при извършване на медицинска експертиза. По този начин се осигурява механизъм за предотвратяване на конфликти на интереси и евентуални корупционни практики. С промените се дава възможността комисията да се произнася предимно въз основа на предоставена медицинска документация и само при необходимост да се осъществява клиничен преглед или да се назначават допълнителни изследвания и консултации със специалисти. По този начин, в случаите когато медицинската документация е напълно достатъчна за произнасяне на ТЕЛК, ще се намали прякото ангажиране на хората, свързано с разход на средства и време, и отсъствие от работа. С измененията в Наредбата за медицинската експертиза се правят съществени промени в начина, по който се оценява трайно намалената работоспособност/вид и степен на увреждане. Премахват се съществуващите диапазони за оценка на трайно намалената работоспособност/степен на увреждане. Премахва се различният подход при оценяването на заболявания от един и същ клас. Отпадането на диапазоните и конкретизирането на процентите ще ограничи максимално проявите на субективизъм, който често е причина различните ТЕЛК да срещат трудности в преценката и да оценяват по различен начин пациенти с еднакво здравословно състояние.", "date": "2018.04.03", "title": "Министерството на здравеопазването предвижда реформа в ТЕЛК-овете"}
{"url": "https://www.24chasa.bg/novini/article/6795641", "text": "Учени са открили в Шотландия отпечатъци от стъпки от едни от най-големите динозаври, обитавали някога Земята, пише в. \"Дейли експрес\". Специалистите са се натъкнали на древните динозавърски следи в лагуна на североизточното крайбрежие на шотландския остров Скай, предава БТА.  Десетките намерени отпечатъци от стъпки са оставени от два вида гиганти, обитавали острова преди 170 милиона години през периода средна юра - завроди и тераподи, \"по-възрастните братовчеди\" на бронтозаврите и страховития Тиранозавър рекс. Най-голямата намерена стъпка от завропод е широка 70 сантиметра, а от терапод - 50 сантиметра. \"Находката датира от времето, когато Шотландия е била много по-топла и в крайбрежните плитчини са пристъпвали динозаври, готвейки се за похода си към глобална доминация\", казва ръководителят на изследователския екип Стивън Брусате от Колежа по геонауки към Единбургския университет. Специалистите се надяват, че находката ще им помогне да научат повече за еволюцията на огромните динозаври от този период, фосили от които в наши дни се намират изключително рядко. Приливните условия на остров Скай затрудняват изследването на ценната находка. За да подпомогнат работата си, палеонтолозите използват дронове и моделиращ софтуер.", "date": "2018.04.03", "title": "В Шотландия откриха следи от динозаври \nна 170 милиона години"}
{"url": "https://www.24chasa.bg/novini/article/6795602", "text": "Деца от София, които са на \"Зелено училище\" в хотел в Добринище са получили симптоми на хранително натравяне. Рано сутринта двайсетина от тях са се почувствали зле и са започнали да повръщат. Веднага е повикана лекарката, която работи в здравната служба в Добринище, за да ги прегледа. Тя им е дала прахчета, а три от децата са откарани в здравната служба и са поставени на системи. Симптомите са на хранително натравяне, но може да се окаже и вирус. Информирана е РЗИ-Благоевград и директорът е тръгнал веднага. Агенцията по храните пък са изпратили техни инспектори, които да вземат проби от храната в хотела. Ще се проверява и друго място, където вчера децата са яли лакомства. ", "date": "2018.04.03", "title": "Деца на \"зелено училище\" със симптоми на натравяне в Добринище"}
{"url": "https://www.24chasa.bg/novini/article/6795652", "text": "Повечето разрешения за строителството на газопровода „Турски поток“ са получени, неговото пускане в експлоатация се планира да стане до 30 декември 2019 г. Това съобщи съветникът на руския президент Юрий Ушаков, предаде  . „Доставките по първата отсечка ще са за турските потребители, а по втората – на границата на Турция и Европейския съюз, където се планира да бъде организирана входна точка. Двете отсечки на газопровода ще бъдат пуснати в експлоатация до 30 декември 2019 г.“, каза той. Ушаков подчерта, че строителството на „Турски поток“ върви успешно, получени са повече разрешения, необходими за реализирането на този проект в съответствие с утвърдения график. Газопроводът се състои от две тръби с обща мощност 31 милиарда куб.м. газ.", "date": "2018.04.03", "title": "Кремъл: \"Турски поток\" ще заработи до края на 2019 г."}
{"url": "https://www.24chasa.bg/novini/article/6795675", "text": "Гърция е основен съюзник на САЩ, стълб на стабилност в един нестабилен район и енергиен център в Южна Европа. Това заявил американският посланик в Атина Джефри Паят в изказване пред гръцки военнослужещи, цитиран от държавната телевизия ЕРТ и агенция АНА-МПА. Американският дипломат се спрял на \"силното двустранно партньорство\" между Гърция и САЩ в сферата на отбраната. Той изразил мнение, че заплахите за сигурността в региона около Гърция са станали по-сложни през последните години и подчертал необходимостта от съвместни усилия за тяхното преодоляване, предава БТА.  Смятаме, че местоположението на Гърция е ключово и уникално в света и по-специално по протежение на южната част на Европа, казал Джефри Паят, изтъквайки геостратегическата значимост на страната. Джефри Паят определил Балканите като особено несигурен район, в който САЩ оценяват ръководната роля на Гърция в насърчаването на усилията за присъединяване на Западните Балкани към евроатлантическите институции.", "date": "2018.04.03", "title": "Американският посланик в Атина: Гърция е основен съюзник на САЩ"}
{"url": "https://www.24chasa.bg/novini/article/6795711", "text": "Полицаи задържаха шофьор, избягал след пътен инцидент с пострадала жена. Това съобщиха от пресцентъра на МВР. Инцидентът е станал на 2 април, към 21.20 часа, на кръговото движение за с. Бисер. Неустановен водач шофирал лек автомобил „Ауди“, собственост на 43-годишен мъж от Хасково. Поради несъобразена с пътните условия скорост, той навлязъл в насрещното движение и се е ударил челно в лек автомобил „Фолксваген Голф“, шофиран от 60-годишен мъж от селото. От удара е пострадала пътуващата в голфа 57-годишна жена, която е с фрактура на дясна ръка. След произшествието, водачът на аудито напуснал мястото на произшествието. След подадения сигнал и последвало издирване е установен и задържан шофьорът - 24-годишен хасковлия. По случая е образувано досъдебно производство.", "date": "2018.04.03", "title": "Задържаха шофьор, избягал след катастрофа, при която пострадала жена"}
{"url": "https://www.24chasa.bg/novini/article/6795550", "text": "Най-големият частен университет в Европа и един от най-престижните за обучение по бизнес, мениджмънт и международни отношения –   – кани българските кандидат-студенти на своята презентация в София на  . Събитието е безплатно! Възможност за регистрация ще откриете  . Елитната школа заема челна позиция за професионална реализация на завършилите студенти в Италия и се нарежда сред 500-те университета с най-всеобхватни програми в света. В   се обучават над 40 000 студенти, а преподавателският колектив включва 1400 професори. Университетът предлага множество бакалавърски и магистърски програми, както и едногодишни специализации на италиански и английски език. В кампусите на   в Милано, Рим, Бреша, Пиаченца-Кремона и Кампобасо, освен специалности в сферата на бизнеса, мениджмънта и международните отношения, можете да изучавате програми и в областта на медицината, правото, социалните и хуманитарни науки. Сред именитите възпитаници на   са бившият председател на Европейската Комисия Романо ПРОДИ, бившият главен изпълнителен директор на „Дукати” Габриел дел ТОРЧИО и основателят на италианската петролна компания „ЕНИ” Енрико МАТЕЙ. Университетът поддържа тесни връзки с индустрията и предлага над 6 900 позиции за стаж годишно. Таксите за обучение в Италия се определят на база семейни доходи. Редовните такси в Universita Cattolica del Sacro Cuore варират между EUR 3 500 и EUR 8 900, като повечето български студенти заплащат минималната сума. Държавата също осигурява възможности за допълнителна финансова помощ и стипендии, които могат да покрият не само таксата за обучение, но и част от разходите за настаняване и издръжка. Заповядайте на  , за да се срещнете с представител на учебното заведение и да зададете лично въпросите, които ви вълнуват!", "date": "2018.04.03", "title": "Бизнес и международни отношения на английски език в Италия"}
{"url": "https://www.24chasa.bg/novini/article/6795715", "text": "Повече от 40 000 цивилни, напуснали по-рано Източна Гута, са се завърнали в този район край сирийската столица Дамаск, съобщи руската агенция Интерфакс, цитирана от Ройтерс. През последните 24 часа 1123 бунтовници и техните семейства са напуснали Дума - най-големия град в Източна Гута. С това общият брой на изтеглилите се от Дума със семействата си бунтовници достигна 2269 души, предава БТА.  Започналата през февруари офанзива на сирийските правителствени сили срещу Източна Гута е една от най-смъртоносните от началото на конфликта. В нея, по данни на Сирийския център за наблюдение на правата на човека, са били убити повече от 1600 цивилни. Сирийското правителство каза, че целта на офанзивата е да бъде възстановена сигурността в Дамаск, който бе обстрелван редовно от Източна Гута.", "date": "2018.04.03", "title": "Повече от 40 000 цивилни са се завърнали в Източна Гута"}
{"url": "https://www.24chasa.bg/novini/article/6795727", "text": "Вече се виждат много добрите резултати от българското председателство, защото в един много кратък срок европейските перспективи на Западните Балкани се очертаха като изключително положителни, заяви министърът на външните работи на Черна гора Сърджан Дарманович след среща с българския вицепремиер и външен министър Екатерина Захариева. Особено важно като успех на председателството е, че успявате да постигнете добри резултати в една неблагоприятна глобална обстановка и, връщайки фокуса върху Западните Балкани и тяхната европейска интеграция, ни давате надежда за целия регион, отбеляза Дарманович, предава БТА. Той благодари за експертната и политическа помощ за опитите на Черна гора да стане член на ЕС. България е един от нашите най-лоялни партньори по време на нашия път към ЕС, посочи Дарманович. Като се има предвид, че сме включени в стратегията за развитие до 2025 г. като един от най-добрите кандидати за членство, съм сигурен, че със съвместни усилия ще можем да постигнем необходимите резултати дори и по-рано, коментира външният министър на Черна гора. Той посочи, че България и Черна гора могат да развиват своето сътрудничество в области като туризъм, икономика, образование, вътрешна сигурност. На въпрос за отношенията между Косово и Сърбия, Дарманович коментира, че диалогът между Косово и Сърбия не е лесен, но продължава. И двете държави трябва да разглеждат ситуацията в контекста на общата си цел - присъединяването към ЕС, коментира той.Ние подкрепяме диалога и ще направим всичко възможно да подпомагаме продължаването на този диалог и постигането на положителен резултат, допълни Дарманович. Министър Екатерина Захариева посочи, че една от темите на разговора е била перспективата на Черна гора за членство в ЕС. Черна гора е добрият пример от страните от Западните Балкани, поздравявам правителството на Черна гора за всички усилия и реформи, които прави и мисля, че, ако продължава да работи така всеотдайно, тяхното членство ще бъде съвсем скоро и 2025 г. е съвсем реална дата за Черна гора, отбеляза Захариева. Тя декларира, че Черна гора има пълната ни подкрепа за отваряне до края на годината на всички останали глави. На въпрос за отношенията между Сърбия и Косово българският външен министър отбеляза колко е важно диалогът между тях да не спира. Според Захариева европейската перспектива е мотивът, който води до по-бързо нормализиране на отношенията между тях. Европейската перспектива е това, което мотивира държавите в региона да се опитват да подобряват двустранните отношения, смята тя. На днешната среща Захариева и Дарманович са обсъдили и развитието на отношенията в областта на туризма, възможностите за създаване на общи туристически маршрути между България и Черна гора, както и планирането на организиране на икономически форум.", "date": "2018.04.03", "title": "Черна гора: Вече се виждат много добрите резултати от българското председателство"}
{"url": "https://www.24chasa.bg/novini/article/6795744", "text": "Към този момент България изпълнява всичко, което си е поставила като амбиция по време на председателството на Съвета на ЕС. Това каза днес във Варна зам.министърът по европредседателството Моника Панайотова, която участва в започналия 22-ри пролетен семинар на фондация \"Българска памет\", който се провежда в курорта \"Златни пясъци\", цитирана от БТА. Тя коментира, че междинната оценка показва добрата динамика на преговорния процес. \"Имаме различни досиета, по които напредваме, и те са свързани с развитие на единния цифров пазар, с изграждането на европейския фонд за отбрана, в сферите на образованието, в дебата за следващата многогодишна финансова рамка с фокус на вниманието върху кохезионната политика\", посочи Панайотова. По думите й в момента българското председателство на Съвета на ЕС се движи с много добри темпове. Тя коментира, че обратната връзка показва, че колкото е по-динамичен дневният ред в пленарната зала в Страсбург означава, че председателството дава резултати и преговорният процес по отделните законодателни инициативи върви. Европейската перспектива на Западните Балкани е нивото на амбиция, която си поставя българското председателство и това ще е във фокуса на внимание на 16 и 17 май, когато ще е срещата на върха на 28-те държави от ЕС заедно с лидерите на страните от Западните Балкани, припомни зам. министърът. Тя обясни, че целта на тази среща е да се препотвърди европейската перспектива на страните от региона. Приоритет, освен европейската перспектива, е и свързаността, затова по време на срещата вниманието ще бъде насочено върху конкретни проекти за свързаността - транспортна, дигитална, образователна и енергийна. Вероятно към финалния документ, който би следвало да излезе след тази среща, ще има допълнително конкретика по проекти, които ще приближат гражданите и бизнеса между ЕС и Западните Балкани, обясни Панайотова. Тя допълни, че срещата за Западните Балкани през май е ключовото събитие в рамките на календара на българското председателство. В отговор на въпрос как се оценява организираната от България среща на върха ЕС-Турция във Варна, Панайотова каза, че това е било значително събитие в рамките на календара на българското председателство. Самият факт, че България като председател съумя в ситуация на напрежение в отношенията, да постави акцент върху диалога, върху конструктивния тон, върху това, което обединява ЕС и Турция по отношение на стратегически общи интереси в сферата на миграцията, външната политика, икономиката, енергетиката, показа конструктивната роля на страната ни не само като председател на съвета на ЕС, но и от гледна точка на нейната значимост за стабилността и сигурността в региона на Югоизточна Европа, коментира още Моника Панайотова.", "date": "2018.04.03", "title": "Зам.-министър Панайотова: България изпълнява всичко, което си е поставила като амбиция по време на европредседателството"}
{"url": "https://www.24chasa.bg/novini/article/6795740", "text": "Варненският апелативен съд остави в ареста Йордан Димитров и Кирил Димитров, обвинени, че са повредили железопътни релси и са откраднали част от жп съоръжение, съобщиха днес от пресслужбата на магистратурата. Двамата са заловени на 27 март. Според обвинението са действали в съучастие. С ножица за арматурно желязо те повредели жп релси и отрязали 4 захранващи съединители и стрелка, като с действията си създали опасност за живота на мнозина. Според съда от събраните доказателства по случая може да се направи обосновано предположение, че мъжете са съпричастни към престъпленията, за които са обвинени. Освен това, ако са на свобода, те могат да извършат други престъпления. Определението на Варненския апелативен съд е окончателно.", "date": "2018.04.03", "title": "Съдът остави в ареста мъжете, повредили жп линии във Варна"}
{"url": "https://www.24chasa.bg/novini/article/6795736", "text": "От днес в ЕС влизат в сила нови, допълнителни и общи правила за презумпцията за невинност, съобщи Европейската комисия, цитирана от БТА.  Целта е обвиняемите да имат навсякъде в ЕС правото да бъдат възприемани като невинни до доказване на вината им в съда. Задържаните и обвиняемите получават право да запазят мълчание, да присъстват на делата срещу тях, както и делото им да бъде преразгледано, ако е било решено в тяхно отсъствие. Уточнява се, че презумпцията за невинност се прилага и сега в ЕС, но не по еднакъв начин. Занапред навсякъде в ЕС задължението за доказването на вината ще бъде на прокуратурата. Така доказателствената тежест се прехвърля и повече няма да се очаква от обвиняемия да доказва невинността си, като в негова полза ще бъде отчитано всяко съмнение в обвинението. Властите - полицейски и съдебни (следствие, прокуратура, съд) се задължават да не вменяват вина до доказването на обвинението по съдебен ред (с присъда). Правото да не се дават показания от обвиняемия или заподозрения е безусловно и ако бъде използвано, не може да създаде претекст за предявяването на обвинение. В ЕС вече са в сила правилата, според които всеки разпит, дори при първоначално задържане от полицията, трябва да бъде извършван с помощта на преводач, ако заподозреният не говори езика, използван от местните власти. Когато преводач не може да присъства на разпита физически, правилата допускат превод по видеовръзка, по телефона или по интернет. Всяка заповед за задържане, обвинение или присъда, трябва да бъдат предоставяни на обвиняемия или подсъдимия писмено на неговия език. Всеки обвиняем в ЕС има безусловно право на достъп до защитник и безплатен достъп до преводач. Властите са длъжни да разяснят правата на задържания и същността на подозрението срещу него. Задържаните трябва да получат, независимо дали са поискали това, документ с ясен текст, в който се посочват правата, включително достъп до адвокат, до член от семейството, до спешна медицинска помощ, както и максималните срокове на предварително задържане (до изправяне пред съдия). В същия документ трябва ясно да бъде посочено правото на обжалване на задържането или на възможност за искане за освобождаване под гаранция. В случай на задържане в ЕС извън своята родина европейците имат правото на връзка с консулството на своята страна. От догодина ще влязат в сила правила за задържаните младежи (под 18 г.), които получават правото да бъдат придружени от родител. Ако при явяване в съда не присъства техен защитник, непълнолетните не може да бъдат осъждани на лишаване от свобода. Занапред непълнолетните, осъдени на затвор, ще трябва да бъдат отделяни от пълнолетните затворници. Разпитите на непълнолетни ще бъдат заснемане и записвани, а повторните разпити ще трябва да се избягват. По данни на ЕК на година девет милиона европейци биват задържани с предявяването на обвинение. От тях един милион са непълнолетни. Посочените правила целят да въведат общ минимум в ЕС за правата на задържаните.", "date": "2018.04.03", "title": "ЕС въвежда допълнителни правила за защита на задържаните и обвиняемите"}
{"url": "https://www.24chasa.bg/novini/article/6794058", "text": "На 24 септември 2017 г. Теодора Балабанова се спуска на 233 метра в бездната на Егейско море, ставайки единствената жена в света, слизала на такава дълбочина. Но Тео, както я наричат приятелите й, така и не успява да се върне жива обратно на повърхността. Документалният филм \"233 метра между живота и смъртта\" на главния редактор на в. \"168 часа\" Слави Ангелов и оператора от БНТ1 Анна Андреева разказва историята на Теодора и нейния съпруг Михаил Балабанов по пътя към световния рекорд и фаталният 42 метър, където всичко се обърква. Спускането към дъното на морето продължава 8 минути, ала връщането към повърхността отнема часове заради задължителната декомпресия. Докато всичко върви добре, водолазите се усмихват и се радват на успеха си, но минути след срещата с първия поддържащ водолаз става най-страшното. Теодора губи контрол над тялото си, всеки опит да й бъде оказана помощ, е неуспешен. Михаил взема единственото възможно решение - съпругата му да бъде изкарана веднага на повърхността, пропускайки близо 4 часа декомпресия. За да бъде довършен \"233 метра между живота и смъртта\" и за да може Михаил Балабанов да издаде своята книга учебник по техническо гмуркане, е нужна вашата подкрепа. Подкрепете кампанията в краудфъндинг платформата Indiegogo -  Дарителите, в зависимост от сумата, ще получат разнообразни подаръци, свързани с филма.  Трейлър на филма виж тук: ", "date": "2018.04.03", "title": "Подкрепете филма за водолаза Теодора Балабанова, загинала след гмуркане на 233 м"}
{"url": "https://www.24chasa.bg/novini/article/6795750", "text": "По Оперативна програма „Региони в растеж“ 2014-2020 г. стартира рехабилитацията на 8,673 км от път ІІ-57 в участъка от Раднево до кръстовището с път II-55 Нова Загора - Свиленград в село Новоселец, област Сливен. Проектът лот 1б се финансира чрез Европейския фонд за регионално развитие и националния бюджет чрез ОП „Региони в растеж“ 2014-2020 г. По програмата се ремонтират още 30 км от същия път между Стара Загора и Раднево, включени в лот 1а. Общо по програмата ще се рехабилитират 39 км. След завършването на двата обекта ще бъде изцяло обновен път II-57 Стара Загора - Раднево. Второкласният път осигурява връзката на общините Стара Загора, Раднево и Нова Загора с АМ „Тракия“ и е основна пътна артерия към енергийния комплекс „Марица Изток“, съобщиха от пресцентъра на Агенция \"Пътна инфраструктура\". На символичната първа копка присъстваха областният управител на Сливен Чавдар Божурски, кметът на Нова Загора Николай Грозев, кметът на село Новоселец Силвия Александрова, директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, директорът на Областно пътно управление - Сливен инж. Митко Иванов, представители на строителя, надзора и др. Началото на лот 1б е при границата между областите Стара Загора и Сливен, в района на Раднево, а краят на обекта е в село Новоселец при кръстовището с път II-55 Нова Загора - Свиленград. Трасето на участъка преминава през селата Пет могили и Новоселец. Предвиждаме да направим цялостна подмяна на настилката и да подобрим отводняването на пътя. Отсечката ще бъде с нова маркировка и знаци, каза Николина Чапанова, директор на дирекция в АПИ. С изпълнението на тези дейности след 10 месеца пътният участък ще има съвсем нов облик и по него ще се пътува по-комфортно и по-безопасно, каза още г-жа Чапанова. С рехабилитацията на отсечката ще се подпомогне икономическият потенциал на региона, подчерта областният управител на Сливен Чавдар Божурски. Изпълнител на обекта е ДЗЗД „Пътно поддържане - 2000“, в което участват: „Пътно поддържане - Сливен“ ЕООД и „ИСА 2000“ ЕООД. Стойността на договора е 6 360 786,48 лв. с ДДС. Строителният надзор ще осъществява „ПЪТИНВЕСТ-ИНЖЕНЕРИНГ“ АД. Техният договор е за 170 886 лв. с ДДС. Авторският надзор е на „Рутекс“ ООД. Договорът им за лот 1а и лот 1б е 12 600 лв. с ДДС. Общата стойност на двата проекта лот 1а и лот 1б „Път ІІ-57 Стара Загора - Раднево - път ІІ-55 от км 0+250 до км 11+075 и от 12+460 до 40+554, с обща дължина 38.919 км, области Сливен и Стара Загора” е 28 775 007,40 лв. с ДДС. Финансирането от Европейския съюз е 85% - 24 258 156,29 лв. с ДДС. Националното съфинансиране е 15% - 4 496 851,11 лв. с ДДС.", "date": "2018.04.03", "title": "Ремонтират още 9 км от пътя Стара Загора - Раднево"}
{"url": "https://www.24chasa.bg/novini/article/6795765", "text": "Извършената проверка категорично опровергава твърдението, че пътници са преминали без граничен контрол на Летище „София”. Това заяви пред журналисти заместник-министърът на вътрешните работи Красимир Ципов, който коментира появилата се информация, че пътници отново са преминали без граничен контрол на Летище София, предаде репортер на Агенция „Фокус”. „Полетът от Амстердам е закъснял с 27 минути. В момента, в който навлизат пътниците от полета на терминала, на местата, където се извършва гранична проверка от граничните полицаи, има 4 полицаи. След което, след минута се появява още един полицай. Всички пътници от полета са обработени за 16 минути от тези 5-ма полицаи, а пътниците са 103-ма. Всички са обработени и това става ясно от проверката на камерите на работните места на граничните полицаи и от камерите от цялото летище. Това показват фактите от проверката. Това, което може да направим като предположение е, че подателят на сигнала е забелязал допълнителния полицай, който е отишъл на работа на едното от гишетата и е решил, че става дума за подобен казус на този от 20 март”, разясни той. На въпрос докъде е стигнала предишната дисциплинарна проверка, той отговори: „Тя продължава. Снемат се обяснения от всички служители на гранична полиция, които са били на работа на 20 март. За резултатите от тази дисциплинарна проверка и предприетите дисциплинарни мерки ще бъдете уведомени допълнително. Нека органите да си свършат работата и ще дадем резултатите от проверка. Законовият срок за приключване на проверката е няколко месеца. Надявам се, че ще приключи по-рано”.", "date": "2018.04.03", "title": "Зам.-министърът на МВР: При кацането на полета от Амстердам на летището има 4 полицаи"}
{"url": "https://www.24chasa.bg/novini/article/6795796", "text": "Шест години и половина затвор ще трябва да изтърпи Ангел Чавдаров, който беше екстрадиран от Германия, съобщиха от пловдивския апелативен съд. Младият мъж е осъден за това, че на 18 юли 2015 г. по пътя Кричим – с.Устина е управлявал лек автомобил, без да има необходимата правоспособност, и нарушавайки правилата за движение, причинил смъртта на двама младежи. При разглеждане жалбата на шофьора срещу присъдата е констатирано, че същият е напуснал страната. Пловдивският апелативен съд е издал Европейска заповед за арест спрямо Ангел Чавдаров. Установило се, че той се намира на територията на Германия. След задържането му немските съдебни власти са разрешили предаването му в България за продължаване на наказателното производство срещу него. Това е първата Европейска заповед за арест, издавана от апелативния съд в Пловдив. Присъдата е потвърдена от ВКС, влезе в сила и наказанието вече се изтърпява. Пътният инцидент, причинен от Чавдаров, е станал на на 18 юли 2015 г. Около 20.30 ч. младежът срещнал свои приятели – единия на 25 г., а другия на 21 г. С форда на Чавдаров потеглили от Кричим за Устина. Поради навлизане в опасни завои пътят бил сигнализиран със знак, ограничаващ скоростта до 60 км/ч. Въпреки това подсъдимият се движил със 120 км/ч. Излязъл от завоя и се ударил челно в идващия насреща камион \"Камаз\". Двамата спътници на Чавдаров издъхнали. При разглеждане на делото е установено, че той няма книжка. Автомобилът му пък бил закупен няколко месеца преди трагедията и не бил регистриран в КАТ.", "date": "2018.04.03", "title": "Германия ни връща избягал шофьор, причинил смъртта на двама"}
{"url": "https://www.24chasa.bg/novini/article/6795749", "text": "Въздушна пушка и огромен брой инструменти са откраднати от частен имот в село Оброчище, област Добрич. Сигналът за кражбата е подаден на 2 април около 21,45 ч.- съобщиха от Областната дирекция на МВР. Установено е, че за времето от 24 март до 2 април, неизвестен извършител чрез взлом е проникнал в къща и прилежащо стопанско помещение. По данни на тъжителя е извършена кражба на въздушна пушка, 10 въдици, заваръчен апарат, ъглошлайф, две бормашини и други ръчни инструменти. По случая е образувано досъдебно производство.", "date": "2018.04.03", "title": "Откраднаха въздушна пушка и въдици след взломна кражба в село Оброчище"}
{"url": "https://www.24chasa.bg/novini/article/6795793", "text": "Заседанието на Временната парламентарна комисия по случая ЧЕЗ започна без премиера Бойко Борисов, предаде „Фокус“. Информация за намерението на държавата да участва в сделката по придобиването на активите на дружеството в България ще предостави министърът на финансите Владислав Горанов. На заседанието депутатите ще информират главният прокурор Сотир Цацаров и председателят на КЕВР Иван Иванов.  На второто заседание на комисията миналата седмица от БСП настояха лично премиерът Бойко Борисов да докладва за намеренията на държавата да участва в сделката по придобиването на активите на дружеството в България. Заседанието продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите.", "date": "2018.04.03", "title": "Заседанието на Комисията за ЧЕЗ започна без Борисов, замества го Горанов"}
{"url": "https://www.24chasa.bg/novini/article/6795805", "text": "Българската държава няма намерение по какъвто и да е било начин да участва частично или изцяло в сделката за активите на ЧЕЗ. Това заяви финансовият министър Владислав Горанов на извънредната парламентарна комисия за сделката за ЧЕЗ. Той уточни, че споделя пред депутатите виждането си като финансов министър, което е съгласувано с премиера. Каза, че не е решение на правителството.  Горанов обясни първоначалното намерение на държавата да участва в сделката заради многото въпроси и обществени очаквания, които са се били появили след обявяване на покупката на активите на чешката компания в България от българската фирма \"Инерком\" на Гинка Върбакова. Обявяване на това намерение е станало след срещата на Върбакова с премиера Борисов, вицепремиера Томислав Дончев и финансовия министър Владислав Горанов. Пред депутатите Горанов заяви, че винаги е изразявал своите резерви към участието на държавата. Тези негови резерви били припознати от премиера Борисов. \"Обединили сме се, че участието на държавата е нецелесъобразно\", каза той. Запитан от депутати, Горанов отговори, че до момента няма официален отговор както от \"Инерком\", така и от \"ЧЕЗ-Прага\" дали чешката компания би се съгласила българската държава да участва в сделката и отново повтори, че предвид обстоятелствата (водене на арбитражно дело ЧЕЗ срещу България) не е удачно българската държава да влиза в подобна сделка. По повод твърденията в медиите, че г-жа Върбакова е представлявала държавата в Прага, Горанов каза, че ги знае, но собственичката на \"Инерком\" е била поканена в Министерски съвет от премиера Борисов, вицепремиера Дончев и финансовия министър Горанов, така че инициативата е била тяхна.  Депутати попитаха защо има разминаване между информацията на българските служби и онова листче хартия с финансиращите институции, което премиерът Борисов заведе в секретното деловодство на парламента. Горанов заяви, че това е било работен документ, хвърчащ лист хартия, създаден по някое време на преговорите между ЧЕЗ и \"Инерком\". Доколкото той знае у нас е изпратен от зам.-министър на финансите на Чехия. Много преди изпращането му той е бил вече неактуален, каза Горанов и посъветва депутатите да разполагат с него за анализи, но да не гледат на този лист хартия насериозно. Сериозен е договорът между \"Инерком\" и ЧЕЗ-Груп, но ние нямаме достъп до него. Регулацията на частно-правни отношения е нещо, в което може да направи промяна Народното събрание, каза той.      ", "date": "2018.04.03", "title": "Горанов: Държавата няма намерение да участва частично или изцяло в сделката за ЧЕЗ"}
{"url": "https://www.24chasa.bg/novini/article/6796039", "text": "Йемен се нуждае от близо 3 милиарда долара хуманитарна помощ, за да подпомогне милионите засегнати от военния конфликт, които страдат от глад, разселване и болести, и те да бъдат в състояние да преживеят войната. Това заяви на дарителска конференция в Женева генералният секретар на ООН Антониу Гутериш, цитиран от ДПА. \"Хуманитарната криза в Йемен е най-тежката в света\", каза той. След три години на военни действия 22,2 милиона души от 27-милионното население на Йемен се нуждаят от помощ, предаде БТА. Саудитска Арабия и Обединените арабски емирства, два от основните военни играчи в конфликта, обещаха 930 млн. долара, с което финансирането от набрани средства нарасна с 40 процента и достигна в самото начало исканите 3 милиарда долара. Още преди войната Йемен беше бедна страна. Сега близо 18 млн. души нямат сигурно снабдяване с храна, а над 8 млн. са изложени на риск от глад. Около половината от децата в предучилищна възраст страдат от хронично недохранване, както и от забавяне на растежа, което пречи на физическото и умственото им развитие. Хората страдат и от боеве, разселвания, отвличания, изнасилвания, както и заради рухването на системите на здравеопазването и образованието. Гутериш напомни на събралите се дипломати от страните дарители, че Йемен показва много по-голяма щедрост от много от богатите страни в света, приемайки огромен брой сомалийски бежанци, отбелязва ДПА. Йеменският министър на външните работи Абдел Малек Мехлафи призова да бъдат подновени преговорите, за да се сложи край на войната в Йемен, където едни срещу други се изправят подкрепяните от Саудитска Арабия правителствени сили и бойците хуси, които са съюзници на Иран, предаде Ройтерс. \"Трябва да постигнем оптимално решение, а то е връщане на масата за преговори, за да бъде сложен край на войната - да се върнем към устойчива система (на управление), ползваща се с подкрепата на народа на Йемен\", заяви Мехлафи в речта си на конференцията в Женева. Той допълни, че сега е важно да се отвори достъп до пристанищата и летищата за доставки на хуманитарна помощ.", "date": "2018.04.03", "title": "Антониу Гутериш поиска 3 милиарда долара помощ за Йемен"}
{"url": "https://www.24chasa.bg/novini/article/6796043", "text": "Системи за изкуствен интелект ще могат да заменят човека след 10-15 години, когато ще бъде заменен операторът по обработването на данни на робота, съобщи Лайф. Това заяви ръководителят на направлението информационни изследвания на руския Фонд за перспективни изследвания Сергей Гарбук. \"Решавайки задачи, свързани със създаване на приложен изкуствен интелект, говорим преди всичко за замяна на техническата система човек-оператор. Тя гарантира обработването на информация чрез използване на естествените способности, които са оформени по време на еволюцията и продължават да се развиват през човешкия живот\", отбеляза ученият. По мнението му, създадените днес системи за изкуствен интелект не отстъпват на човека, що се отнася до ефикасното решаване на задачи, свързани например с разпознаване на лица и човешки глас, предава БТА. Неотдавна беше оповестено, че по мнението на Бьорн Шулер, ръководител на катедрата за сложни и интелигентни системи в университета в Пасау, Германия, след 10 години изкуственият интелект ще може да пише стихове и ще превъзхожда човека в тази област.", "date": "2018.04.03", "title": "Изкуствен интелект ще може да замени човека след десетина години"}
{"url": "https://www.24chasa.bg/novini/article/6796042", "text": "Четирима сирийци, арестувани по подозрение, че през март са извършили палеж на турска джамия в Германия, са пристигнали в страната като бежанци, предаде ДПА, позовавайки се на прокуратурата. Информацията е била събрана при разследвания, извършени в южния германски град Улм, съобщи прокуратурата в Щутгарт, предаде БТА. Според полицията в нощта на 18 срещу 19 март запалителна бомба е ударила един от прозорците на многоетажната сграда, в която се помещава джамията. Единият от заподозрените вече е признал за извършването на престъплението, но останалите трима не са. Разследванията за опит за убийство и опит за палеж продължават. Заради предполагаемия политически мотив зад нападението случаят е предаден на специален екип на прокуратурата в Щутгарт. Двама от сирийците са под 18-годишна възраст, а другите двама са на 24 и 27 години. Те бяха задържани на 28 март и тогава съдия разпореди да бъдат оставени в ареста. Прокуратурата не уточни дали атаката е била извършена като отмъщение заради турската военна операция в Сирия. При нападението в сградата се намираха осем души. На мястото бяха намерени и няколко неупотребени запалителни устройства.", "date": "2018.04.03", "title": "Сирийци, арестувани за палеж на джамия в Германия, пристигнали в страната като бежанци"}
{"url": "https://www.24chasa.bg/novini/article/6796060", "text": "Руският президент Владимир Путин пристигна в Анкара, за да участва в церемония по откриването на строежа на първата турска АЕЦ, която ще бъде строена от руската държавна компания Росатом, съобщиха ТАСС и ДПА. Това е първото задгранично посещение на Путин, откакто бе преизбран на поста миналия месец. Руският държавен глава ще остане в турската столица до утре, когато ще се състои тристранна среща за Сирия с участието и на президентите на Турция и Иран, предава БТА.  Путин се среща с турския президент Реджеп Тайип Ердоган осем пъти миналата година. Това стана в контекста на подобряването на отношенията между двете страни и на фона на сътрудничество в Сирия и по енергийните въпроси. Двамата президенти ще проследят днес чрез видеоконферентна връзка изливането на бетона в основите на АЕЦ \"Аккую\", която ще се строи в град Мерсин, на брега на Средиземно море. Проектът е на стойност 20 милиарда долара. Централата ще се състои от четири енергоблока с мощност по 1200 мегавата всеки. Първият енергоблок се очаква да започне да произвежда електроенергия през 2023 г., а останалите ще бъдат въведени в експлоатация през интервал от една година.", "date": "2018.04.03", "title": "Путин пристигна на двудневно посещение \nв Анкара, утре ще разговаря с Ердоган"}
{"url": "https://www.24chasa.bg/novini/article/6796047", "text": "Не е образувано наказателно производство по турския доклад за контрабанда, в който беше намесено името на \"Булгартабак\". Това стана ясно от думите на главния прокурор Сотир Цацаров пред журналисти в парламента.  Той обясни хронологията, че е поискал информация от всички институции - от гранична полиция, Агенция \"Митници\" и др.  В центъра на всичко бе докладът, изготвен от подразделение на турското министерство на вътрешните работи. Той бе изпратен на вниманието на главния прокурор от вътрешния министър на България, каза Цацаров. Създаден е от турски служби, които са част от турското министерство на вътрешните работи.  Чрез ДАНС в рамките на проверката, прокуратурата е изисквала информация какво е естеството на този доклад, кой го е създал, какви са целите и за какво е използван, дали е послужил за основа за разследване в турската държава. Отговорът от подразделението на турското МВР е получен, докладът имал аналитичен характер и е бил за целите на превенция на контрабандата и е представен на Интерпол. В него се споменават марки цигари, но без да се твърдят, че са произведени от \"Булгартабак\". В  Турция е нямало действие по разследване и наказателно преследване. Наблюдаващият прокурор и у нас не е образувал наказателно производство. На практика няма данни за престъпление, каза Цацаров. ", "date": "2018.04.03", "title": "Сотир Цацаров: Няма данни за престъпление по турския доклад за \"Булгартабак\""}
{"url": "https://www.24chasa.bg/novini/article/6796070", "text": "Радвам се на всяка среща на високо равнище Западни Балкани - ЕС в София, но не очаквам прекалено добри новини за Сърбия, каза днес сръбският президент Александър Вучич, цитиран от Танюг. \"Имаме голям проблем. Много грешки направихме, много обстоятелства не са от полза за нас, но ни остава да защитаваме, да обичаме, да пазим страната си и това правим. Радвам се на всяка среща, на всеки разговор\", каза Вучич на пресконференция след разговори с президента на босненската Република Сръбска Милорад Додик. Запитан за участието на Сърбия в срещата на високо равнище, с оглед на това, че три държави членки на ЕС - Испания, Румъния и Кипър поставиха под въпрос участието си заради планираното присъствие на Косово, Вучич отбеляза, че тя е чак на 17 май и дотогава ще има още срещи, предаде БТА. Той посочи, че ще има много важни разговори между 10, 11 и 12 април и ще се разговаря и за Косово. \"Ще се борим с всички сили и с цялото си сърце и енергия да помръднем малко това, което бе свършено през 2008 г. с едностранно обявената независимост на Косово /.../, интересите на западните сили обаче са други\", отбеляза Вучич.", "date": "2018.04.03", "title": "Вучич: Не очаквам прекалено добри новини \nза нас на срещата Западни Балкани - ЕС в София"}
{"url": "https://www.24chasa.bg/novini/article/6796112", "text": "Почерпен с бира десетокласник вдигна специализираната прокуратура на крак, след като скъса и запали националния флаг в двора на училището в родното му село Царевци. 16-годишният Хасан и още няколко негови приятели пили бира в училищния двор и се забавлявали. Около 22 часа вечерта тийнейджърът реши да се направи на нитересен, качил се на площадката, свалил българското знаме, скъсал го и го запалил. По принцип това деяние се води престъпление срещу републиката, но в конкретния случай става въпрос за хулиганска проява от подрастващи, коментираха разследващите. Момчето е с чисто досие, не е имало никакви криминални или хулигански прояви досега. Било е задържано, разпитано и освободено. Не е успяло да даде логично, или каквото и да е обяснение за действията си. Наказанието, което най-вероятно го очаква, е порицание, коментираха близки до следствието.", "date": "2018.04.03", "title": "Почерпен тийнейджър запали националния флаг в училище във варненско село"}
{"url": "https://www.24chasa.bg/novini/article/6796120", "text": "Трупът на клошар бил открит случайно в изоставена барака в района ул. \"Струга\" във Варна. Сигналът е подаден ранния следобед. На мястото се прави оглед, за да се установи причината за смъртта на мъжа. \"Според първоначалните данни в случая няма данни за престъпление. Мъжът е починал, все още не се знае от какво, аутопсията ще покаже, но не е убийство\", коментира за \"24 часа\" пресаташето на полицията в морската столица Ивана Милева. Близки до разследването разкриха, че мъжът най-вероятно е обитавал бараката, в която е открито тялото му. Не се знае и преди колко време е починал. Тъй като в него и в бараката не са открити никакви документи, все още не е ясна и самоличността му.", "date": "2018.04.03", "title": "Откриха труп на клошар в изоставена барака във Варна"}
{"url": "https://www.24chasa.bg/novini/article/6796126", "text": "\"Какво се случи между 01.03. 2018 и днес. Дължите отговори и истината, г-н Борисов, на 3 млн. българи.\" Това заяви в Черна гора лидерът на БСП Корнелия Нинова, която участва в Балканската конференция “Пътят към европейска балканска среща”. Тя припомни, че на 01.03. 2018г. министър Горанов заяви, стоейки до Гинка Върбакова, след среща при Борисов. Това съобщиха от пресцентъра на БСП. \"Заявихме ясно желанието си да участваме в тази сделка по един или друг начин. Ако продавачът се съгласи, държавата има възможността, през средства от бюджета или частно придобиване – чрез някоя от енергийните компании, да влезе в подобна сделка. Ако държавата придобие дял от дружеството, този дял трябва да бъде най-малко контролен\", каза Нинова. \"Как така, тогава беше целесъобразно, а днес вече не е? Какво се промени? Нещо се случва зад гърба на хората. Или тогава ги излъгахте, за да приспите гнева им от задкулисието? Днешното скриване на Борисов от комисията и изявлението на министъра на финансите доказват тезата ни, че правителството стои зад нечии неясни интереси, които ще придобият една трета от доставките на електрическа енергия. Кой взе решение държавата да не участва? Правителството или Борисов еднолично?\"- попита лидерът на БСП. Нинова изтъкна, че правителството не е обсъждало това решение и попита дали патриотите са съгласни с него. \"Каква е тази метаморфоза- от разваляне на всички концесии до ненамеса на държавата в сделка, която засяга националната сигурност и живота на 3 млн. българи. Ясно е, че Борисов си променя позицията по три пъти на ден, но вие къде сте в това правителство? И още един въпрос - вярно ли е, че ЧЕЗ са внесли искане в КЕВР за увеличаване цената на тока, с колко и откога. Излезте и обяснете на българите- кой си играе със съдбата им! \"- призова Корнелия Нинова. Тя каза, че БСП продължава да настоява държавата да защити националната сигурност и интересите на гражданите и да изкупи ЧЕЗ България.\"С отказа си от ЧЕЗ правителството се отказва да защити националния интерес\"- заключи Нинова.", "date": "2018.04.03", "title": "Нинова: С отказа си от ЧЕЗ правителството се отказва да защити националния интерес"}
{"url": "https://www.24chasa.bg/novini/article/6796130", "text": "Руският заместник-министър на външните работи Александър Грушко заяви, че отравянето с нервнопаралитично вещество на бившия разузнавач Сергей Скрипал може да е било уредено от самите британци, за да оправдаят военните си разходи, предаде Асошиейтед прес. Отравянето на 4 март на Скрипал и дъщеря му в английския град Солсбъри разтърси цяла Европа. Британските власти подозират, че Скрипал е бил отровен с нервнопаралитично вещество съветско производство. Москва категорично отрича. Държави от ЕС, САЩ и други страни от Запада се присъединиха към Великобритания и експулсираха над 150 руски дипломати, предаде БТА.  В днешното си изказване, цитирано от руските агенции, Грушко окачестви отравянето на Скрипал като \"провокация, която е била организирана от Великобритания\", за да бъдат оправдани големите военни разходи, защото за тази цел е нужно да има някакъв голям враг.", "date": "2018.04.03", "title": "Високопоставен руски дипломат: Скрипал може да е отровен от самите британци"}
{"url": "https://www.24chasa.bg/novini/article/6796142", "text": "България цени високо усилията на институциите и гражданите на Черна гора за постигане на напредък в процеса на европейска интеграция, както и приноса на страната за развитие на добросъседски отношения в региона. Това заяви президентът Румен Радев на среща на „Дондуков“ 2 с министъра на външните работи на Черна гора Сърджан Дарманович. Двамата бяха единодушни, че Западните Балкани трябва да продължат да бъдат във фокуса на политиките на ЕС, което ще затвърди европейската перспектива за всички държави, стремящи се към пълноправно членство. Това съобщиха от прессекретариата на президентството.  Задълбочаването на регионалното сътрудничество и интеграция изисква общи усилия и е важна стъпка в този процес, беше подчертано по време на срещата. По инициатива на българския държавен глава правителствата на страните от Балканите ще подпишат Меморандум за изграждането на регионален Институт за устойчиви технологии, който да обедини научните и образователни институции за изграждането на образователен, научен и медицински център с технология от ЦЕРН. По думите на президента тази стъпка ще отправи ясен сигнал към европейските партньори за решимостта на страните от Югоизточна Европа да реализират този проект, както и за оказването на финансова подкрепа. „Подобряването на регионалната свързаност изисква инвестиции не само в транспортната инфраструктура, но и в проекти, които създават условия преди всичко за младите хора да останат и работят в своите държави“, заяви Румен Радев. Възможностите за последващо задълбочаване на двустранното сътрудничество между България и Черна гора в икономиката, енергетиката и туризма, също бяха обсъдени по време на срещата. В рамките на разменените визити на най-високо равнище между президентите Румен Радев и Филип Вуянович беше постигнато съгласие за провеждането на Българо-черногорски бизнес форум, който да насърчи контактите между деловите среди от двете държави за реализацията на общи проекти.", "date": "2018.04.03", "title": "Радев: Ценим приноса на Черна гора за добросъседски отношения в региона"}
{"url": "https://www.24chasa.bg/novini/article/6796155", "text": "Европейската асоциация на операторите на електропреносни мрежи (ENTSO-E) съобщи днес, че е отстранила проблема, заради който дигиталните часовници в Европейския съюз от месеци изостават, предаде Танюг, цитирана от БТА. В началото на годината енергиен спор между Белград и Прищина доведе до недостатъчно снабдяване с електроенергия в региона и безпрецедентно понижение на честотата в европейската електрическа мрежа, което причини изоставане на дигиталните часовници с около 6 минути. Асоциацията, в която членуват 25 страни в Европа, съобщи, че са предприети мерки за връщане на честотата до нормалните 50 херца. Говорителката на асоциацията Клер Камю съобщи днес, че дигиталните часовници, които показват времето на базата на честотата на електрическата мрежа, като радиоаларми, часовници на фурни и часовници за програмиране на отоплителни системи, \"от днес отново са верни\", съобщи Асошиейтед прес. Бившият германски министър за защита на околната среда Клаус Тьопфер беше определен в началото на март да реши енергийния проблем между Белград и Прищина, причинил изоставането на часовниците. На 7 март сръбската електромрежа ЕМС съобщи, че системната честота на електроенергията в континентална Европа е била намалена заради недостиг на 113 гигаватчаса електроенергия, а причина за недостига е било продължителното отклонение от програмата за работа на косовската електромрежа КОСТТ в периода януари-февруари 2018 г.", "date": "2018.04.03", "title": "Европейската електромрежа реши проблема с изоставането на часовниците"}
{"url": "https://www.24chasa.bg/novini/article/6796304", "text": "Шуменският окръжен съд постанови ефективно наказание от три години \"лишаване от свобода\" за водач, причинил пътно произшествие при което са загинали двама души, съобщиха от съдебната институция в областния град. Състав на съда е признал за виновен Йордан Димитров Георгиев за виновен в това, че на  С присъдата си съдът лишава подсъдимия и от право да управлява моторно превозно средство за срок от четири години. Присъдата може да бъде обжалвана или протестирана в петнадесет дневен срок пред Апелативния съд във Варна.", "date": "2018.04.03", "title": "3 години за шофьор, убил двама при катастрофа"}
{"url": "https://www.24chasa.bg/novini/article/6796303", "text": "Опасният рецидивист Владимир Пелов Стефанов е един от затворниците, които са избягали от затвора днес следобяд, научи \"24 часа\".  Той и друг лишен от свобода Радослав Колев Ангелов са нападнали надзирателите. Избягали са със сиво рено.  Владимир Пелов е от Ботевград. Веднага след бягството криминалистите са привикали за разпит най-близките му от града.  Най-известният рецидивист в Северозападна България Владимир Пелов влезе на 25 май 2016 г. в софийския затвор за 32 г. Наказанието е за дързък въоръжен грабеж на златарско ателие, отвличания, сред които и на дете, и стрелба по четирима полицаи в Ботевград. Пелов е един от най-популярните бандити у нас. Той се прочу, когато бе приет с най-висок успех в специалността “Екология” в Софийския университет. Яви се на изпитите, докато излежаваше друга присъда от 15 г. за убийство на сараф. Вместо да миряса и да заляга над учебниците, щом се прибра в родния Ботевград, Пелов поднови престъпната си кариера. Присъдата на Върховния касационен съд за грабежа на златарското ателие и другите престъпления е обявена на 5 май 2016 г.. Пелов я научава в следствения арест на бул. “Г. М. Димитров” , където е от 26 март. Там е по обвинение за убийство на двама братя в Ботевград. Екзекуцията им е извършена в центъра на града, на метри от ограбеното златарско ателие В решението си върховните магистрати обединяват две присъди Едната е 25 г. затвор за грабежа, съпроводен с отвличане на трима души и дете на 9 г., опит за убийство на четирима униформени и кражба на три коли. “Всички тези престъпления са извършени при условията на опасен рецидив”, пишат съдиите. Отделно от това Пелов трябва да лежи още 6 г., 11 месеца и 12 дни. Това е остатък от наказанието, наложено му с предходни присъди. По тях е бил предсрочно освободен през 2010 г. Така общото наказание става 32 г. Дръзкият грабеж на златни накити в размер на 51 590 лв. става на 27 август 2011 г. Пелов действа с приятеля си от затвора Димитър Иванчев-Шошора. От края на март 2007 до 6 ноември 2009 г. те делят спално помещение №1 в софийския затвор. Заедно са и в група №95. Пелов е пуснат предсрочно на 28 октомври 2010 г. и се връща в Ботевград при родителите си, жена си и двете си деца - син и дъщеря. Намира си работа - охранител на земеделски комплекс. Половин година преди него от затвора излиза и Шошора. Кога двамата са се уговорили да нападнат ателието, не е ясно. Две седмици след излизането на Пелов от затвора те се чуват по телефона. Ударът е нанесен в 9,24 ч на 27 август 2011 г. Магазинът се намира на 2-ия етаж в търговския център на площада в Ботевград. Нападението е заснето от 4 охранителни камери. На записите се виждат двама мъже с гумени маски. Единият е със светли дрехи, черна шапка и куртка. Другият - със светла платнена шапка тип “идиотка”, тъмен панталон и тениска и риза, преметната на раменете. “Това е обир”, крещи бандитът с черната шапка. Насочва пистолет срещу златаря, който опитва да скрие част от бижутата. Блъска манекен и вика: “Помощ, ограбиха ме!”, Нападателят го удря с пистолета по главата и го дръпва от прозореца. Изтичва до щанда, грабва няколко табли с бижута и хуква навън. Другият блъска два щанда и също бяга. Всичко става за по-малко от минута. Пред магазина бандитите са забелязани от цивилен катаджия, който ги подгонва. Обажда се и на тел. 112 и съобщава маршрута на бегълците. В гонката се включват и 2-ма гардове, които пазят обект наблизо. Бандитите стигат до паркинг зад блока на бул. “България” 7, където шофьор на “Форд Галакси” тъкмо откача колана си и слиза. Маскираните отварят вратите, единият насочва пистолет срещу главата му и заповядва: “Карай”. Другият сяда отзад. Колата потегля, но пътят е препречен от пикап. “Блъскай го и карай”, нарежда въоръженият. Шофьорът обаче спира. Полицаите са вече наблизо и грабителите изскачат от колата, като част от плячката им се разпилява - 11 колиета, 51 чифта обици, гривна и 28 пръстена. Двамата побягват към кръстовището на бул. “България” и ул. “17 ноември”, като изпускат още една табла с 9 колиета. Свиват в уличка зад блоковете 10, 12 и 14. Там семейство товари чанти с буркани във форда си. Единият беглец опира пищова в гърба на мъжа и му нарежда да влезе в колата. Другият избутва жената и тя пада. Колата потегля с вдигнат капак. Двама полицаи ги настигат. За да ги спре, единият бандит се прицелва и стреля. Улицата се оказва без изход и взетият за заложник шофьор спира. Свива се и прикрива с ръце главата си. Бандидите бързат да излязат от купето. Единият стреля и хуква. В това време полицай се хвърля върху другия, сваля го на земята и го задържа. Това е Шошора, който пропява в ареста, макар и после да се отмята. Другият се отскубва, след секунди обаче е изненадан от полицейски опел, но бързо се окопитва. Пак стреля и побягва. Тогава отвлича поредна кола - “Фиат Пунто” с 3 врати, в която са семейство и 9-годишният им син. Нарежда на жената да слезе, а на мъжа да кара. Детето остава в колата. Пуска го след минути. Така Пелов успява да избяга и потъва вдън земя. Той е заловен на 12 септември във вила в ботевградското с. Зелин, където живеят дядо му и глухонемият му вуйчо. На 17 януари 2013 г. е пуснат под домашен арест от съда, защото страда от глаукома. На 26 март 2016 г., обаче отново е арестуван - за двойно убийство. Владимир Пелов е приет “Екология” в Софийския университет с оценка 5,88 през 2010 г. Пише по темата “Реализация на генетичната информация”. Явява се, докато е в домашен отпуск от затвора в Кремиковци. По това време излежава 11 г. за убийство на сараф в Пловдив. През май 1997 г. той и Лазар Марков нападат сарафина Ганчо Караиванов пред дома му в Пловдив. Пребиват го с железен прът и изстрелват в гърба му 3 куршума, за да откраднат телефон и куфарче с 4700 германски марки. Полицията преследва Пелов 2 г. “В килията прочетох много книги. Търся отговор за онова, което сторих, но не успявам да го открия. Имам добро семейство. Съпруга и две деца, които ме обичат. Никой от приятелите и съучениците ми няма подобна съдба\", казва той в интервю за “24 часа” преди години. Пелов е завършил техникума по ветеринарна техника в Костинброд. От малък имал слабост към дивите животни. Веднага след като завършил средно образование, кандидатствал ветеринарна медицина. Изпита в университета в Стара Загора издържал с отличен. Не му достигнал бал от дипломата за средно образование при крайното класиране и не го приели. “После влязох в казармата, а след това в затвора”, обяснява той. Пелов стана център на внимание в медиите отново на 26 март 2016 г. - ден след двойното убийство на братята Цветан и Марко Петрови от Ботевград. Тогава лично премиерът Бойко Борисов съобщи, че заподозрян за престъплението е рецидивист, осъждан за убийство, който се намира под домашен арест за грабеж и чака потвърждение на 25-годишна присъда. Естествено, ставаше дума за Пелов. Братята бяха разстреляни около 20 ч на 25 март в центъра на града. Оръжието на престъплението не беше намерено. Пелов отрича да има нещо общо. “Никога не съм виждал тези хора. Нямам мотив”, каза той пред Софийския апелативен съд. И отново изтъква заболяването си от глаукома. “Та аз не виждам”, оправдава се пред магистратите той.", "date": "2018.04.03", "title": "Опасният рецидивист Владимир Пелов е избягал от затвора след нападение на надзиратели (Обновена)"}
{"url": "https://www.24chasa.bg/novini/article/6796315", "text": "Саудитският крал Салман потвърди днес подкрепата си за създаване на палестинска държава, след като неговият син и престолонаследник бе направил необичайното за арабски лидер изявление, че израелците имат правото да живеят в мир на своя земя, предаде Ройтерс, цитирана от БТА. В изявлението на краля, разпространено от Саудитската агенция по печата, се подчертава, че кралството заема \"твърда позиция по палестинския въпрос и законните права на палестинския народ за независима държава със столица Ерусалим\". В разговор с президента на САЩ Доналд Тръмп снощи крал Салман е подчертал необходимостта от съживяване на израелско-палестинския мирен процес. Миналата седмица силите за сигурност на Израел убиха 17 палестинци при тяхна демонстрация по границата между ивицата Газа и Израел. В съобщението на саудитската информационна агенция не се споменава за интервюто на престолонаследника Мохамед бин Салман за американското списания \"Атлантик\", публикувано във вторник. На въпрос дали смята, че еврейският народ има право на национална държава, макар и върху част от историческата си родина, престолонаследникът казва: \"Вярвам, че палестинците и израелците имат правото на своя земя. Но ние трябва да имаме мирно споразумение, което да гарантира стабилността на всички и за да има нормални отношения\". Саудитска Арабия, която е люлка на исляма и домакин на най-светите места за мюсюлманите, не признава Израел. От години Рияд настоява, че подобряване на отношенията с еврейската държава зависи от изтеглянето на Израел от окупираните през 1967 г. арабски територии, които палестинците искат за своя държава, припомни Ройтерс.", "date": "2018.04.03", "title": "Кралят на Саудитска Арабия подкрепя \nсъздаването на палестинска държава"}
{"url": "https://www.24chasa.bg/novini/article/6796504", "text": "Изплащането на пенсиите за април т.г. ще бъде изтеглено по-рано заради великденските празници, като ще започне на 4 април (сряда) и ще приключи на 20 април (петък), съобщиха от НОИ. Получаването на сумите чрез пощенските станции ще бъде извършено по график, който ще бъде предварително обявен във всяка една от тях. Априлските пенсии на пенсионерите, които получават парите си по банков път, ще бъдат по сметките им на 4 април 2018 г. В изпълнение на решение на Министерския съвет заедно с пенсиите ще бъде изплатена и еднократна допълнителна сума в размер на 40 лева. Право да я получат имат всички пенсионери, на които пенсията или сборът от пенсиите заедно с добавките и компенсациите към тях е в размер до 321 лева включително. В тази категория попадат 1 226 698 пенсионери.", "date": "2018.04.03", "title": "От 4 април започва изплащането на пенсиите и добавките от 40 лв."}
{"url": "https://www.24chasa.bg/novini/article/6796546", "text": "МВР публикува снимки на двамата, лишени от свобода, избягали днес от Централния софийски затвор. Избягалите затворници са Радослав Колев, рецидивист, осъден на наказание лишаване от свобода в размер на 26 години, за убийство и Владимир Стефанов, рецидивист, осъден на наказание лишаване от свобода в размер на 30 години, за грабеж, отвличане и опит за убийство на двама служители на МВР. Образувано е досъдебно производство по чл. 297 НК (бягство на затворници), като предмет на проверка са и действията на охранителния състав в Затвора София. По първоначални данни, бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса на Затвора София. На място в Затвора София са изпратени двама прокурори от СГП, като действията по разследването се извършват от СДВР. СДВР призовава гражданите, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР. От дирекцията предупреждават гражданите да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива.", "date": "2018.04.03", "title": "Вижте двамата, които избягаха от Софийския затвор"}
{"url": "https://www.24chasa.bg/novini/article/6796556", "text": "Алексей Навални и негови последователи са внесли в министерството на правосъдието документи от учредителния конгрес на политическа партия под името \"Работно название\", което име после ще бъде променено. Това съобщи днес видният руски опозиционер в своя профил в платформата за обмен на съобщения \"Telegram\", предаде ТАСС, цитирана от БТА.  Към публикацията е приложено факсимиле от писмото на министерството, което потвърждава, че документите за регистриране на политическа партия са внесени. В началото на 2014 г. Навални регистрира \"Партия на прогреса\", но през април 2015 г. правосъдното ведомство отмени регистрацията с мотива, че партията не е успяла в законния срок да създаде необходимия брой регионални подразделения. През февруари т.г. в руското министерство на правосъдието бяха внесени документи за утвърждаване на промени в устава и името на партията \"Гражданска позиция\", преименувана на \"Партия на прогреса\". Виталий Серуканов, вносителят на тези документи, твърди, че е бил член на \"Партията на прогреса\" от основаването й и затова той и съмишленици се обединяват за нова политическа сила \"без вождове и кабинетни теоретици\".", "date": "2018.04.03", "title": "Алексей Навални регистрира нова партия в Русия"}
{"url": "https://www.24chasa.bg/novini/article/6796588", "text": "Съпругът на кралица Елизабет Втора - принц Филип, влезе в болница за операция на тазобедрената става, съобщиха световните информационни агенции, позовавайки се на Бъкингамския дворец. Операцията е планирана. Тя ще бъде направена в болница \"Крал Едуард Седми\" в Лондон утре. Принц Филип се оттегли от официални задължения през август миналата година. През юни той беше приет в болница превантивно заради инфекция, а преди това през март му се наложи да отмени обществен ангажимент заради заболяване. Принц Филип е на 96 години.", "date": "2018.04.03", "title": "Британският принц Филип влезе в болница, оперират му тазобедрената става"}
{"url": "https://www.24chasa.bg/novini/article/6796574", "text": "Съветът за електронни медии глоби БНТ с 3000 лв. заради средния пръст на Емил Кошлуков. С неприличния жест, който водещият на “Още от деня” показа в ефира на 9 февруари, БНТ е нарушила добрите нрави и съответно Закона за радиото и телевизията. Малко след това телевизията получава акт от СЕМ и праща възражение, според което Кошлуков е действал в състояние на афект, тъй като екипът на телевизията цял месец е бил подложен на обиди и грубо отношение. БНТ пише още, че водещият се е извинил в ефира на следващия ден и е бил наказан административно с предупреждение за уволнение. “Въпреки възражението гласувахме глобата поради високия обществен интерес и поради факта, че това се случва в ефира на обществената телевизия”, каза председателката на СЕМ София Владимирова. Решението за глобата е взето на заседанието днес, 3 април.", "date": "2018.04.03", "title": "СЕМ глоби БНТ с 3000 лв. за\nсредния пръст на Кошлуков в ефир"}
