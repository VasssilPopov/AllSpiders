{"url": "https://www.24chasa.bg/novini/article/6658649", "text": "        Болница, няколко хотела, логистичен център и цял куп жилищни комплекси ще се строят в София през тази година. 13 обекта с разгъната застроена площ над 10 000 кв. м са получили разрешения за строеж от 1 януари до 15 ноември 2017 г., сочи справка на общинското направление по архитектура и градоустройство по искане на “24 часа”. Очакванията са, че самото строителство ще започне през тази година, а за някои от обектите дейностите вече са стартирали. и рехабилитация, диагностично-консултативен център, офиси и подземен гараж ще се строи в “Манастирски ливади-запад”. Обектът е с 18 962 кв. м РЗП, а проектът е на д-р Христо Мазнейков, собственик на частната болница “Св. София”. Логистичен център с РЗП 14 585 кв. м ще се изгражда в Бусманци. Там ще има административна сграда, хале за претоварване, складови халета и паркинг. Разширения са планирани в “Бизнес парк” - с една сграда, и в “София тех парк” - с 2. През 2019 г. трябва да е готов многофункционалният комплекс “Гаритидж парк” срещу “Бизнес парк”, който вече се строи. Мащабният жилищен и бизнес комплекс е разположен на 165 000 кв. м и включва офиси, апартаменти, парк с езеро, детски и спортни площадки, училище, спортен център с басейн, супермаркет, ресторанти и др. В края на 2017 г. стана ясно, че Инвестицията в огромния комплекс ще е около 200 млн. евро. На различни процедурни етапи са проекти за три хотела - на мястото на сервиз “Изток”, 80-метрова сграда на бул. “Т. Александров” срещу “Макдоналдс” и в “Люлин”, където се планира първата висока сграда от контейнери. Не е ясно обаче дали самото строителство на обектите ще стартира до края на годината. Иначе с разрешение за строеж са десетина проекта за офис сгради, жилищни комплекси и многофункционални обекти. Те са в кварталите “Витоша ВЕЦ-Симеоново”, “Младост 4”, “Манастирски ливади-запад” и др. В някои от тях се предвиждат хотели, спацентрове, автокъща с шоурум, многофункционални зали и спортно-възстановителен комплекс. Очаква се внасяне на проект за нов жилищен комплекс на мястото на “Балканкар”. е 202-метровият “Скай форт” на бул. “Цариградско шосе” до “Интер експо център”. 44-етажната офис кула ще е до в столицата със своите 126 метра. В съда са проектите за “Парадайс тауър” (215 м), този в “Борово” на мястото на магазин “Мартинели” (77 м) и за спорната 44-етажна сграда на НИКМИ в “Стрелбище”. През 2018 г. се очаква да започне строителството на “Гранд каньон” с 3 кули на турската компания “Гаранти коза” в “Младост”. Другият мащабен проект на компанията - “Град в града”, с 4 сгради до “Пирогов” все още е на фаза градоустройство. Засега няма движение по идеята за 125-метрова сграда на бул. “Н. Мушанов” и ул. “Житница”. В ход е и строителството на 19-етажна жилищна сграда в “Овча купел”. “В момента най-голямата концентрация на намерения за строителство е около бул. “Черни връх” и мол “Парадайс”. Това е районът с най-голям инвеститорски интерес, като там се планират различни обекти, основно сгради със смесени функции”, обясни за “24 часа” главният архитект на София Здравко Здравков. През 2017 г. НАГ и 24-те районни администрации в София докато през 2016 г. броят им е бил 1987. Най-големият бум на строителството според справката е отчетен през 2007 г. - с 5034 влезли в сила разрешения. Иначе през 2018 г. извън пътните ремонти строителството на 8 детски градини, цялостното обновяване на 26 училища и забавачки, четири ученически многофункционални спортни зали и мащабният проект за обновяване на част от центъра. Нов завод в столичния район “Надежда” ще строи “Софарма” АД. Плановете са изграждането на новия лиофилен завод да стартира през първата половина на тази година. Застроената площ ще е около 3000 кв. м, обясниха от компанията. Предвижда се сградата да бъде на два етажа и да включва както производствени, така и сервизни помещения, които са особено важни за този най-висок клас чистота на производство. Те осигуряват необходимата пречистена вода, влажност, чистота, температура и налягане на въздуха във вътрешната производствена среда. В новия завод ще бъдат разкрити допълнителни работни места, а инвестицията се очаква да бъде около 30 милиона лева, казаха от “Софарма” АД. С изграждането на завода компанията ще удвои капацитета на сегашните си производствени мощности и така ще осигури достатъчни количества от животоспасяващия болничен продукт метилпреднизолон.  Конкурс за концепция за развитието на площада пред Централна жп гара в София ще обяви тази година общинското направление по архитектура и градоустройство. Проектантите трябва да предложат идеи как да се развие мястото и то да стане привлекателно за хората. Става дума за 12 дка общински терен. Една от идеите е на мястото на старата автогара да се направи концертна зала. Съоръжението трябва да е многофункционално, за да привлича публика постоянно. Как точно може да се случи това, ще стане ясно след провеждане на конкурса. Според главния архитект на София Здравко Здравков районът около Централна жп гара има огромен потенциал, който трябва да се развие, защото е близо до центъра и е добре обезпечен с всякакъв вид градски транспорт.  РУМИНА ДИМИТРОВА Само две ще са зоните, в които ще се строят небостъргачи в София, а в центъра няма да се изграждат сгради, по-високи от 50 м. Това предвиждат промените в Закона за устройството и застрояването на Столичната община, които депутатите приеха на първо четене в четвъртък. - след 7-и км при бул. “Цариградско шосе” и при бул. “Царица Йоанна” и околовръстния път в “Люлин”. Местата са избрани заради добрата транспортна обезпеченост и защото билдингите няма да пречат на гледката към Витоша. В сититата няма да има ограничение на височината, но плътността и интензивността на застрояване ще се доказват с подробен устройствен план. С новите правила се въвеждат ограничения за височината на сградите в целия град. В кварталите максималната възможна височина ще е 75 м, в комплексните градски центрове - до 125 м, а извън околовръстния път - до 15 м. Въвежда се изискване при подробни устройствени планове за сгради за обществено обслужване с РЗП над 20 000 кв. м и или височина над 75 м да се доказва транспортната обезпеченост на терена. Заради това изискване СОС трябва да приеме наредба за анализ и симулация на транспортното обслужване. Предвижда се и наредба за градската среда с правила за облика на градските пространства, сградите и архитектурните ансамбли. Друга промяна, за която отдавна настоява главният архитект на София Здравко Здравков, е отпадането на възможността за ъглови имоти да няма ограничение в плътността и интензивността на сградите. Според закона но след обществено обсъждане. Те трябва да са свързани само с техническа инфраструктура, открити обекти за спорт и площадки за игра. Въвежда се и понятието “междублоково пространство”. Защитават се и зелените площи за обществено ползване. “Според европейските регламенти на 1 кокошка, за да е щастлива и свободна, са ѝ нужни 4 кв. м. В последните години на 1 софиянец започна да му се полага по-малко, отколкото на свободна и щастлива кокошка в ЕС”, заяви Христо Проданов от БСП и попита дали, ако гласува “за”, ще се реши проблемът с небостъргача в “Стрелбище”. “Законопроектът има за цел да каже къде могат да се строят високи сгради и къде не. София се развива балансирано. Колкото по-бързо приемем закона и го усъвършенстваме, толкова по-вероятно е такива проекти, да не се случат по начина, по който се предлагат”, отвърна му Александър Ненков от ГЕРБ, който е и вносител на промените.", "date": "2018.01.11", "title": "В София ще се строят нова болница, хотели и жилищни комплекси"}
{"url": "https://www.24chasa.bg/novini/article/6658693", "text": "Обмисляме трети стипендии за професионалните направления, в които няма търсене от страна на кандидат-студентите. Те могат да бъдат и целеви, може да се заплащат таксите. Това съобщи министърът на образованието Красимир Вълчев. Досега студентите имат право на нормални и на европейски стипендии. Проблемните направления са осем - математика, физически науки, химически науки, енергетика, педагогика на обучението по.., религия и теология, материали и материалознание и химични технологии. Само в енергетиката общият брой на студентите от 2 - 3 г. е намалял с 39%. Ако имаме възможност, ще го направим от следващата учебна година, ако не - с бюджета за 2019 г., уточни министърът. Анализ показвал, че има нужда от допълнителен стимул, за да се насърчат студентите да учат в осемте направления. Държавният бюджет ще плаща даваните досега от еврофондовете стипендии. Професионалните направления са разделени в 4 групи по отношение на приема. В първата попадат математика, педагогика на обучението по..., химични технологии и др., в които приемът може да бъде увеличен, независимо от оценката. В приоритните направления пък увеличение има при висока и средна оценка. Сред тях са инженерно-техническите, природните, педагогика, аграрни науки. В неприоритетните увеличението е само при висока оценка. В тях смятаме, че може да има по-малко студенти и обучението по тях трябва да се извършва в университети с най-висока оценка, обясни министърът. КРАСИМИР ВЪЛЧЕВ", "date": "2018.01.11", "title": "Трета стипендия - за студенти по химия, математика, педагогика, физика, религия"}
{"url": "https://www.24chasa.bg/novini/article/6658650", "text": "Разстреляният бизнесмен Петър Христов ще бъде погребан в петък на ВИП алеята в търновския гробищен парк редом до бивши кметове и заслужили търновци. Според близки до семейството желанието на майка му Момка Манолова било тялото да бъде кремирано, но прокуратурата не е разрешила това. Поклонението пред тленните останки на Христов е насрочено за 12 часа на 12 януари в Дома на културата и спорта “В. Левски” във В. Търново, тъй като се очаква стотици да се поклонят пред ковчега. За реда ще се грижи частна охрана. По настояване на близките няма да се допускат видео- и фотокамери. След 15 ч той ще бъде погребан в тесен семеен кръг, ритуалът се организира от траурна агенция. В Самоводене в петък ще е ден на траур и ще бият камбани. Местните обмислят да кръстят стадиона в селото на името на Петър Христов. Тази идея лансира кметът на Самоводене Николай Милаковски. “Ще проуча как това може да се случи чисто административно, но мисля, че той го заслужава”, каза пред “24 часа” кметът. Христов вложил 100 000 лева в основния ремонт на спортното съоръжение, което е с капацитет от 150 места. Напълно са обновени теренът, седалките, съблекалните. Самият Петър Христов от малък имал афинитет към спорта, тренирал борба, а през годините бе спонсор и имаше дялове във футболните “Локо”-Горна Оряховица, и търновския “Етър”. Петър Христов бе застрелян с 5 куршума с картечен пистолет “Скорпион” в понеделник сутринта пред офиса си в София. Било е стреляно от близкия строеж. Полицията работи по всички версии, като най-вероятните са засегнати бизнесинтереси. Вицепремиерът Красимир Каракачанов съобщи преди дни, че се работи по хипотезата отмъщение от престъпни среди.", "date": "2018.01.11", "title": "Без камери на поклонението за убития Петър Христов, прокуратурата не разреши кремация"}
{"url": "https://www.24chasa.bg/novini/article/6658580", "text": "Българският еврокомисар Мария Габриел обяви в четвъртък плановете на Европейската комисия да инвестира 1 млрд. евро в суперкомпютри от световна класа. С тях ще бъде изградена европейска инфраструктура. “Суперкомпютрите вече са в основата на важни постижения и иновации в много области, които пряко засягат всекидневния живот на европейските граждани. Те могат да ни помогнат да развием персонализирана медицина, да пестим енергия и да се борим по-ефективно срещу изменението на климата”, заяви Мария Габриел, която отговаря за цифровата икономика и цифровото общество. Подобряването на европейската инфраструктура от суперкомпютри предлага огромен потенциал за създаване на работни места и е ключов фактор за цифровизацията на промишлеността и за повишаване на конкурентоспособността на европейската икономика, допълва българката. Европейските учени и промишлеността все по-често обработват данните си извън ЕС, тъй като наличната изчислителна мощност в съюза не отговаря на потребностите им. Тази липса на независимост застрашава неприкосновеността на личния живот, защитата на данните и търговските тайни, както и собствеността върху данните, особено при приложения с чувствително съдържание, отбелязват от Еврокомисията. Инфраструктурата от високопроизводителни изчислителни технологии ще бъде изградена и внедрена в цяла Европа от новосъздадената правна и финансираща структура EuroHPC. Приносът на ЕС в съвместното предприятие ще е около 486 млн. евро по актуалната многогодишна финансова рамка. Със същата сума ще се включат и държавите членки и асоциираните страни. До 2020 г. ще бъдат инвестирани около 1 млрд. евро публично финансиране. ", "date": "2018.01.11", "title": "Суперкомпютри за 1 млрд. в ЕС планира Мария Габриел"}
{"url": "https://www.24chasa.bg/novini/article/6658621", "text": "България ще кандидатства за присъединяване към Европейския валутен механизъм, известен като ERM-2, до юни тази година като предварителна стъпка преди приемането на еврото. Това е заявил финансовият министър Владислав Горанов, цитиран от Ройтерс. Изявлението бе направено пред представители на над 56 чуждестранни медии, които имаха специална среща с българския премиер Бойко Борисов и Горанов. България не би могла да представлява какъвто и да било риск за еврозоната най-малкото заради 20-годишния валутен борд и силните икономически показатели на страната, които отговарят на критериите за членство, е подчертал българският финансов министър. “Готови сме да подадем официално искане за присъединяване, дори и да не сме убедени, че отговорът ще е положителен”, обяснил Горанов. “Това не е заплаха, а просто желание от наша страна да продължим с интеграцията ни в структурите на съюза. И да получим отрицателен отговор, това ще ни покаже какво още трябва да направим, за да се присъединим”, е казал още министър Горанов. България, която понастоящем е начело на шестмесечно ротационно председателство на Съвета на ЕС, изявява готовност да се присъедини към еврозоната и смята, че влизането ѝ ще бъде възприето като признание за усилията, които е положила по отношение на направените реформи, след като става член на ЕС през 2007 г., отбелязва Ройтерс. И добавя, че като цяло България получава подкрепа за намеренията си, макар че не всички 19 членки на единния валутен съюз се чувстват комфортно от идеята за присъединяването на страната.  Зад влизането в ERM-2 се крият минимум две години наблюдение. За да се влезе, освен подаването на молба трябва одобрение на ЕЦБ и от Съвета на финансовите министри. Ако те бъдат получени, започва мониторинг над нас дали изпълняваме т.нар. Маастрихтски критерии. Покриването им означава през това време да не допуснем: 1. Инфлация, която да е с повече от 1,5% по-висока от тази в трите страни членки с най-ниска такава. 2. Бюджетният дефицит да не е повече от 3%. 3. Държавният дълг не може да е над 60% от БВП. 4. Дългосрочните лихвени проценти по 10-годишните ДЦК да не са с повече от 2% по-високи от тези на трите държави в еврозоната с най-ниска инфлация. 5. Стабилност на курса на националната валута към еврото. Всеки от тези критерии България изпълнява и в момента. Най-големите съмнения и дебати са около стабилността на лева. Тя обаче също е гарантирана, защото през 2004 г. финансовото министерство и БНБ подписаха споразумение, което съдържа едностранен ангажимент от българското правителство и централната банка, че по време на ERM-2 България няма да използва възможностите за промяна в режима на валутния курс и ще приеме еврото, запазвайки фиксирания курс от 1,95583 лв. за евро.  Премиерът Бойко Борисов не очаква и не иска страните в Съвета на ЕС да гласуват наказание на Полша, както поиска ЕК. Това обяви в туит от срещата журналистката от в. “Гардиън” Дженифър Ранкин. В края на 2017 г. ЕК поиска активиране на чл. 7 от Договора за ЕС, с което да бъде лишена Полша от глас в съвета заради промени в правосъдната система на страната. “Ако държавите бъдат принудени да гласуват това предложение, ще има множество безсънни нощи”, коментира Борисов на срещата с чуждестранните журналисти, цитиран от Ранкин. Според думите на премиера чл. 7 от Договора за ЕС бил празен. ", "date": "2018.01.11", "title": "Горанов: До юни кандидатстваме за чакалнята на еврозоната (Обзор)"}
{"url": "https://www.24chasa.bg/novini/article/6658619", "text": "Вече има изработен от нас план за развитие на туризма на Витоша, както и за създаване на ски зона “Алеко”. Това заявиха вчера от концесионера на ски зоната “Витоша ски” по повод пресконференция на ДСБ, “Зелените” и “Да, България”. Те поискаха да се разработи цялостен план за развитие на туризма на Витоша. От концесионера допълват, че плановете не са реализирани, защото са блокирани в съда от зелени неправителствени организации. Впоследствие с промени в Закона за горите били забранени всякакви действия в планината, тъй като планът за управление на Витоша като национален парк забранява промяна на предназначението на земите под съоръженията. “Ние и днес препотвърждаваме готовността си да приемем всяка юридически валидна идея и да развием планинската инфраструктура в рамките на закона. Готови сме да изслушаме и общинските съветници на ДСБ и заедно да работим за превръщането на Витоша в европейско място за отдих и спорт с модерна инфраструктура”, се казва в становището на “Витоша ски”. По-рано шефът на СОС Елен Герджиков опроверга във фейсбук твърдението, че ГЕРБ е гласувала решението за приватизацията на “Въжени линии”. “Вярвам, че след приемането на плана за управление на парк “Витоша” и приемане на специализирани устройствени планове Столична община ще има достатъчно лостове да изисква инвестиции и модернизация на съоръженията, без значение кой е операторът. За нас е важно да гарантираме на софиянци достъпа до планината”, пише Герджиков.", "date": "2018.01.11", "title": "“Витоша ски”: Имаме план за планината"}
{"url": "https://www.24chasa.bg/novini/article/6658768", "text": "По 210 нови фирми се регистрират у нас всеки работен ден, а се закриват по около 3 на час. Това сочат данни на Агенцията по вписванията за първите 11 месеца на миналата година, пише в. „Монитор“. За периода в страната е вписано  учредяването на над 52 000 дружества. Пререгистрация е била направена на 111 фирми, а други 5432 са били заличени. Информацията на агенцията сочи още, че за последните 5 години най-често се започва нов бизнес през март. Така е било през 2012 г., когато през третия месец на година са били вписани 5664 нови търговци, март следващата година е с 4962 вписвания, а през 2016 - с 5414 регистрации на нов бизнес. Изключенията са 2015 г., когато най-активно са се отваряли нови фирми през ноември - с 5063 регистрации. Между януари и края на ноември 2017 г. с най-голям брой нови дружества - 5630 е октомври. За периода новорегистрираните фирми са общо 52 070. ", "date": "2018.01.11", "title": "По 210 фирми се регистрират на ден, закриват по 3 на час"}
{"url": "https://www.24chasa.bg/novini/article/6658761", "text": "Комисията за защита на конкуренцията е отхвърлила двете жалби срещу търга за избор на инженер-консултант по проекта за газова връзка с Гърция. От съобщение на регулатора става ясно, че “Некст Инвест” и “Вини България” са допуснали неточности в жалбите. Двете фирми нямат никаква дейност, свързана с газови връзки. Справка в Търговския регистър сочи, че “Некст Инвест” се занимава с недвижими имоти. Повод за жалбата бе разяснение, което възложителят е направил във връзка с въпроси на кандидатите в търга. “Вини България” пък има предмет на дейност вино, търговия с вина и други стоки, както и търговско представителство. Проектната компания Ай Си Джи Би, в която са Българският енергиен холдинг и гръцко-италианското дружество “Ай Джи Ай Посейдон”, обяви поръчката през миналата есен. Стойността е 8,45 млн. лв., а избраният за консултант ще поеме управлението на всички основни дейности по изграждането. В края на миналата година възложителят съобщи, че удължава срока за оферти. Заради искане от участниците първоначално обявеният срок 19 декември бе променен на 15 януари.", "date": "2018.01.11", "title": "КЗК отхвърли жалби за газовата връзка с Гърция"}
{"url": "https://www.24chasa.bg/novini/article/6658842", "text": "Висши британски банкери казаха на министър-председателката Тереза Мей днес, че искат повече яснота за бъдещите регулаторни отношения между Великобритания и Европейския съюз, въпреки че бяха обнадеждени от предварителното споразумение за \"развода\", постигнато миналия месец. Това заяви говорител на Мей, цитиран от Ройтерс и БТА.  \"Бизнес лидерите единодушно подчертаха необходимостта за възможно най-голяма яснота\", каза говорителят след среща днес на Мей и финансовия министър Филип Хамънд с ръководители на финансови фирми на Даунинг стрийт 10. \"Приключването на първата фаза от преговорите трябва да им е вдъхнало увереност\", добави той. Тереза Мей е казала на висшите представители на финансовия сектор, че той е приоритет в предстоящите преговори с ЕС за Брекзит, предаде Ройтерс, като се позова на източници, запознати със срещата. \"Това бе обнадеждаваща, позитивна среща\", каза банкер пред Ройтерс. Миналата година банкерите се оплакаха, че не са били изслушани от правителството на Мей в подготовката за Брекзит, добавя Ройтерс. Министър-председателката е потвърдила, че Великобритания няма да плаща за достъп до европейския финансов пазар, предаде Франс прес. Финансовият сектор отдавна настоява за преходен период след Брекзит, за да се избягнат сътресения при преминаването към нови търговски отношения с ЕС, добавя АФП.", "date": "2018.01.11", "title": "Мей: Финансовият сектор е приоритет в \nпреговорите с ЕС за Брекзит"}
{"url": "https://www.24chasa.bg/novini/article/6658604", "text": "Петролната компания “Инса ойл” е един от инвеститорите във фонда, който е одобрен за купувач на Общинска банка, стана ясно след решение на Управителния съвет на БНБ. То бе обявено в четвъртък. На заседанието е било дадено разрешение на “Новито опортюнитиис фонд” да придобие 67% от Общинска банка. От БНБ са установили, че всички акции на регистрирания в Лихтенщайн “Новито” са собственост на инвестиционния фонд “КАИАК фонд мениджмънт”, също с лихтенщайнска регистрация. След анализ на предоставените документи и на допълнителна информация от княжеството, станало ясно, че един от инвеститорите, които участва във фонда, е българската компания “Инса Ойл”. Тя обаче няма право на глас при вземането на решения. От централната банка са уведомили купувача, че превръщането на инвестиционни дялове в акции с право на глас в “Новито” може да се извършва само след одобрение от БНБ. “Инса ойл” е една сравнително големите петролни компании у нас, има и рафинерия. Занимава се с търговия с горива в България, Румъния, Гърция, Сърбия и Косово. Отскоро започна изграждането и на собствена верига от бензиностанции у нас. Собственик е Георги Самуилов, който до преди година държеше и футболния отбор “Ботев” - Пловдив. “24 часа” потърси Георги Самуилов, но до редакционното приключване на броя не установихме връзка с него. Управителният съвет на БНБ е дал още съгласие СИБАНК да се преобразува чрез вливане в ОББ. Централната банка даде съгласие и на “БНП Париба пърсънъл файненс” да работи като клон на едноименната френска банка. “Инса ойл” е един от инвеститорите във фонда, купил Общинска банка БНБ разреши сделката, както и сливането на СИБАНК и ОББ ДИМИТЪР РАДЕВ", "date": "2018.01.11", "title": "“Инса ойл” е един от инвеститорите във фонда, купил Общинска банка"}
{"url": "https://www.24chasa.bg/novini/article/6658615", "text": "Министерството на туризма е обявило пет процедури за намиране на стопани на черноморски плажове. Три са конкурси за концесионери на ивиците Слънчев бряг-север, Несебър-юг и Росенец-север за период от 15 години. Другите две процедури са търгове за наематели за 5 години на части от плажовете Лахана край Поморие и Фичоза край Варна. Двете най-атрактивни плажни ивици сред предложените са Слънчев бряг-север и  Несебър-юг, с чиито досегашни концесионери министерството развали договорите през 2016 г. Според документацията на министерството за Слънчев бряг-север се иска минимална годишна концесионна такса от 1,375 млн. лв. и 962 хил. лв. гаранция за участие в процедурата. При оценката на офертите 40% тежест ще има предложеното концесионно плащане, още 40% най-ниската предложена цена за чадър и шезлонг и 20% тежест ще имат предложените инвестиции. За Несебър-юг минималната годишна концесионна такса е 247 хил. лева. Двата конкурса ще се състоят на 12 февруари за Слънчев бряг и на 13 февруари за Несебър.", "date": "2018.01.11", "title": "Търсят стопани за пет плажа"}
{"url": "https://www.24chasa.bg/novini/article/6658648", "text": "Вотът на недоверие срещу кабинета “Борисов 3” заради провала в борбата с корупцията ще бъде внесен само от БСП без подписите на депутатите от ДПС. Това стана ясно от изказване на Корнелия Нинова в първия за годината работен ден на депутатите. Преди празниците БСП и ДПС се разбраха да внесат на 17 януари общ вот на недоверие, дори излъчиха работна група, която да напише мотивите. Те трябваше да бъдат уточнени на 10 януари. “Ние сме хора, които си изпълняват обещанията. Готови сме с мотивите. Вчера ги разгледахме на Изпълнително бюро и на парламентарна група и взехме следното решение: на 17-и януари внасяме вота на недоверие сами”, заяви Нинова. Соцлидерката побърза да уточни, че вече е информирала председателя на ДПС Мустафа Карадайъ за решението на социалистите. “Темата остава Дали ДПС ще ни подкрепят в дебатите и с гласуването, е тяхно политическо решение”, допълни Нинова. “Мотивите да направим това са, че ние след изказването на почетния председател на ДПС Ахмед Доган, което беше потвърдено от колеги депутати от ДПС”, продължи тя. И посочи на първо място думите на Доган, че “няма готова опозиционна сила, която да поеме управлението”. “Ние само преди 6-7 месеца се явявахме на избори с управленска програма, с намерение да спечелим избори и да управляваме”, контрира го Нинова. Второто принципно различие дошло от позицията на Доган, че трябва “да се пази сигурността и стабилността на страната”. “Съгласни сме, че България има нужда от сигурност и стабилност, но за нас основният генератор на нестабилност е правителството на Бойко Борисов. И събитията от последните седмици го доказват”, обясни Нинова. Все пак ДПС ще подкрепи вота на недоверие. “Ще гласуваме против правителството. Разбира се, с нашите мотиви”, заяви зам.-председателят на движението Йордан Цонев. Той припомни срещите на двете партии и общото обещание за внасяне на вота. “ Днес разбрахме, че на свой форум са решили да внесат вота сами. И днес г-жа Нинова обяви на г-н Карадайъ това тяхно решение. Вие преценете това действие какво е. Изкушавам се да кажа, че то доказва правотата в думите на г-н Доган”, коментира той. Поясни и защо: “Ако нямаш коалиционна култура в опозиция, много трудно можеш да имаш такава в управлението.” А думите на почетния председател на ДПС са “снимка на политическата ситуация в страната”, заяви още Цонев.", "date": "2018.01.11", "title": "БСП си внася сама вота заради думите на Доган (Обзор)"}
{"url": "https://www.24chasa.bg/novini/article/6658638", "text": "Шесторният убиец от Нови Искър Росен Ангелов се е самоубил в селската къща, в която преди години е блудствал с 12-годишно момиче, научи “24 часа”. Заради гаврата с детето Горския е осъден на 9 г. затвор, но се укривал от 2009 г. Трупът му бе открит в неделя от Военна полиция след няколкодневно издирване край с. Луково. Вилата, в която бе намерен, е на 500 м от къщата, която Горския обитавал преди убийствата. В двора ѝ полицаи откриха импровизирано стрелбище с пластмасови бутилки. Ангелов се отървал от задържане под стража след осъдителната си присъда за блудство на първа инстанция с малко късмет и благодарение на закона. Съдия Калинка Георгиева му дава 9 г. затвор, но не добавя към присъдата 2-те години условно, които той имал след предсрочно пускане за изнасилване на студентка. Причината е, че изпитателният му срок бил изтекъл дни преди да бъде хванат да се гаври с 12-годишното момиче. Ако тези 2 години бяха добавени, Ангелов щеше да получи 11 г. затвор. При тогавашната съдебна практика - присъда над 10 г., мъжът щеше да бъде задържан под стража още в Съдебната палата. Вместо това той остава с мярка за неотклонение “подписка”, наложена му още по време на разследването от прокурор Даниела Врачева от Софийската окръжна прокуратура. Софийският апелативен съд също не променя мярката, когато потвърждава присъдата. Тя влиза в сила след решение на Върховния касационен съд от 22 декември 2009 г. Горския обаче вече е изчезнал и е обявен за издирване. Той не е бил длъжен да се явява на делата на втора и трета инстанция и не се знае кога точно е избягал.", "date": "2018.01.11", "title": "Ангелов се самоубил в къщата, в която се  гаврил с 12-годишна"}
{"url": "https://www.24chasa.bg/novini/article/6658643", "text": "Три варианта за трасе на бъдещото разклонение на втората линия след метростанция “Витоша” ще обсъжда днес общинския експертен съвет по устройство на територията към главния архитект на София. Първият вариант е с 4 нови станции и дължина 4,05 км. След станция “Витоша” се планират станции на бул. “Черни връх” до ул. .“Д. Манчев”, в кв. “Витоша” - до комплекс “Сити Гардън”, при бул. “Симеоновско шосе” и ул. “А. Разцветников” и в Студентски град - до бл. 24. Вторият вариант е с трасе 4,9 км и 5 станции. Те са по бул. “Черни връх” до ул. “Д. Манчев”, на ул. “Ст. Савов”, на бул. “Симеоновско шосе” и ул. “Проф. д-р Иван Странски”, до НСА и при Студентска поликлиника. Третият вариант предвижда 4 станции и 3,6 км. При него станциите ще са на бул. “Черни връх” до ул. “Д. Манчев”, до комплекс “Сити Гардън”, при бул. “Симеоновско шосе” и ул. “А. Разцветников” и до детска градина №79 “Слънчице” в Студентски град. Според проучването най-много превозени пътници метрото ще осигури по второто трасе - 32 877 души на ден. Първото трасе ще привлече 22 341 души, а третото - най-малко - 19 096. В доклада се посочва, че причина за по-добрите показатели за превозени пътници и спестено време за пътуване на втория вариант на трасето са повечето метростанции. Това обаче го прави и най-скъп. “Целта е да се избере трасе на разклонението, което ще се отрази при промените в общия устройствен план на София и при намерения за строителство ще е ясно, че там се предвижда метро. Комплексната оценка по всички показатели показва, че вторият вариант с 5 метростанции е най-добър. Разликата в цената е около 10-15%. Кога ще се строи разширението, не е ясно, защото към момента няма осигурено финансиране, но трябва да предвидим трасето”, обясни за “24 часа” шефът на “Метрополитен” ЕАД Стоян Братоев.", "date": "2018.01.11", "title": "До Студентски град метрото може да има 4 или 5 станции"}
{"url": "https://www.24chasa.bg/novini/article/6658472", "text": "Опра Уинфри не планира да се кандидатира за президент на САЩ, съобщи Ен Би Си. Това разкри приятелката на американската тв водеща Гейл Кинг. Тя допълни, че речта на Опра на наградите “Златен глобус” не е имала за цел да бъде политическа и да даде началото на кампания на звездата. Кинг допълни все пак, че приятелката ѝ е заинтригувана от възможността да се бори за президентското място, но не го обмисля сериозно. Други приближени на милиардерката категорично отхвърлиха тази възможност. Слуховете за кандидатурата на Уинфри се появиха, след като нейни близки обявиха, че тя обмисля да се впусне в битката за Белия дом след нейното слово на церемонията “Златен глобус”. Опра би победила с лекота Доналд Тръмп, ако президентските избори, планирани за 2020 г., се проведат сега. Това сочат резултати от анкета на социологическа агенция “Расмусен рипорт”. Близо 48% от американците биха гласували за водещата срещу 38% за настоящия президент. Други 14% са заявили, че нямат мнение по този въпрос. След победата на Доналд Тръмп на изборите през 2016 г. в средите на Демократическата партия непрестанно се спекулира за известни личности, чиито кандидатури могат да бъдат издигнати. ", "date": "2018.01.11", "title": "Опра Уинфри няма да се бори за президент"}
{"url": "https://www.24chasa.bg/novini/article/6658614", "text": "Соченият за опасен магистрален бандит Емил Милев-Крокодила не излезе на свобода, въпреки че във вторник спецсъдът го оправда за 4 грабежа. В сряда на прага на Софийския затвор той е задържан по ново дело за грабеж. Случаят е от преди 2013 г., когато Крокодила се крие от правосъдието в продължение на 4 г. Разследването се води в Софийската градска прокуратура. В следващите дни тя най-вероятно ще поиска постоянното му задържане. В петък пък по настояване на спецпрокуратурата Крокодила ще се изправи пред съда по делото “Килърите 2”. Прокуратурата ще иска арест и по това дело. Причината - събрани са доказателства, че Крокодила може да навреди на свидетели. По това дело той е обвинен за грабеж през 2012 г. на клон на ОББ в Студентски град. Съучастник му бил кикбоксьорът Мартин Антов.", "date": "2018.01.11", "title": "Крокодила пак в ареста за стар грабеж (Обзор)"}
{"url": "https://www.24chasa.bg/novini/article/6658623", "text": "С реч изцяло на български език председателят на Европейския съвет Доналд Туск откри българското председателство и взриви 300-те гости на официалното откриване в Народния театър \"Иван Вазов\". \"Отечество любезно как хубаво си ти, как чудно се синее небето ти безкрайно, как твоите картини меняват се омайно”, започна речта си на български език Доналд Туск като цитира Иван Вазов. \"Като поляк аз добре разбирам колко много работа, кураж и решимост ви е струвало на вас, българите, да постигнете тези европейски успехи за вашето отечество. Никой не ви е дал нищо даром, вие сами сте творците на тези по-нови красоти. По-младите поколения свързват този театър повече със Захари Бахаров и сераиала \"Игра на тронове\", отколкото с Иван Вазов. Историята на Балканите е по-интересна и драматична от \"Игра на тронове\", макар в нея да няма дракони. Всички искаме Балканите по-малко да наподобяват драматични филми. Стабилност и благоденствие заслужават хората в целия регион. ЕС трябва да превърне този сценарий в реалност. Добре е, че един от приоритетите на председателството са Западните Балкани. Кой ако не наследниците на Спартак, хората на най-старата държава в Европа, които никога не сте загубили бойно знаме в битка, може да се нагърби с тази важна задача за целия регион. Вие винаги сте били решителни и смели. Вярвам, че вашето председателство ще бъде толкова резултатно колкото преди четвърт век бе Христо Стоичков. С премиер, който може да изплаши не един дракийски войн ще се спрарвите, благодаря\", заяви още Туск. Първа официалните гости поздрави министърката Лиляна Павлова. Присъединяването към ЕС преди 11 години беше една сбъдната мечта, каза тя. С гордост и самочувствие поемаме отговорността на председател на Съюза. Вярваме в доброто утре и имаме решимостта и енергията да работим за него, каза още Павлова. България има много какво да даде на Европа, заяви министърката. И изброи от древността и фолклора до модерните технологии. Тя покани на сцената официалните гости - Антонио Таяни, Доналд Туск, Жан-Клод Юнкер, президента Румен Радев, премиера Бойко Борисов и шефката на НС Цвета Караянчева. “От 11 години сме член на ЕС, но от 13 века сме Югоизточната порта на Европа. Това е скъпо платено исторически”, каза президентът Румен Радев. България притежава модел на добро съжителство, ние сме родината на кирилицата, ние спасихме своите евреи. Много сме дали и много можем да дадем, допълни държавния глава. Поемаме председателството в труден момент, каза Радев и изброи проблемите с отбраната, миграцията, големите съседи на ЕС. “Убеден съм, че когато проблемите засягат всички ни, ключът е в солидарните усилия и реализма. Трябват ни разбираем ред, опростени процедури и надмогване на егоизма”, заяви още Румен Радев. Европа не е само икономическо пространство, а територия на свободата, каза държавния глава. За нас председателството е чест, но и голяма отговорност, заяви пък шефката на парламента Цвета Караянчева. Имаме волята да насърчаваме българското правителство в ролята му на честен и неутрален посредник на държавите в ЕС, допълни тя. \"Съединението прави силата\", девизът на България ще е и девиз на българското председателство. Заедно трябва да преборим предизвикателствата и да подготвим Европа за бъдещето”, каза пък председателят на европарламента Антонио Таяни. Трябва да се вслушаме внимателно в гласа на младите, допълни той. Таяни си спомни за срещата си със студентите от СУ през ноември и как те разчитат на политиците за точни отговори. Младите искат повече заетост и трябва да привличаме повече инвестиции, заяви Таяни. Единствено общо европейско решение може да прекъскне притока на мигранти, цитира още шефът на ЕП български студенти. Той обяви, че е признателен на българските институции за опазването на външната граница на ЕС. Отношението между ЕС и Западните Балкани е много важно за Европа. Председателството трябва да павира пътя за по-добро сътрудничество, каза още Антонио Таяни. Жан-Клод Юнкер също започна на български език с добър вечер. Той обаче продължи на английски език. Преди 11 години България стана член на ЕС, но процесът започна дълго преди това. Гордея се, че съм една малка частица от присъединяването на България, каза Юнкер. Ако през 2005 г. бяха отказал да подпиша договора нещата щяха да се развият отрицателно за България, но тогава бях в добро настроение и оптимистично настроен. Години преди този момент следях постиженията на българското общество. Трябва да благодарим на България за онова, което стори навремето. В Люкдембург за пръв път чух българската песен в космоса, каза Юнкер. Песента е “Излел е Делю хайдутин”. Тази вечер трябва да заявим, че България води Европа и страна, към която изпитвам особена слабост. Много обичам шопската салата и луканката, каза още Юнкер. Вашето председателство съвпада с ключов момент за нашия съюз и не мога да си представя по-добър лидер от добрия ми приятел Бойко. Той обладава сила, а ние ще помагаме на вашите усилия. Вашето място е в Европа, вашето място е в еврото, заяви още Юнкер. Първо към патриарха за благословия пък се обърна премиерът Бойко Борисов. \"Без Господа нищо не можем да направим\", заяви той. \"След словото на Доналд Туск всяка реч е неуместна. Самият той ми разказа че всеки ден е учел по едно изречение на български, мислех че се шегува с мен. Трябва да оценим, е е положил толкова труд, за да покаже уважението си към историята ни и всички вас. Имаме шест месеца да положим усилия не само за България. Трябва да направим така, че за всеки българин да остане усещането, че ЕС прави нещо и за него. Днес говорих с големите европейски медии и Доналд Туск. Тревогата е голяма. За шест месац много събития ще започнат, други ще се развият, трети ще завършат. 10 млрд. евро по-малко в европейския бюджет, в Крим нещата не се решават, проблеми в региона. Дори Словения и Хърватия са в конфликт, чл 7 за Полша, Западните Балкани, надеждата на техните райони, земеделската политика. Трябва да се отворят много въпроси и много отговори да се дадат. С Курц се разбрахме така да действаме, че 2018 г да има максдимално приемственост на темите\", каза още Борисов. В моя живот не ми е било толкова приятно, върна се премиерът към речта на Туск. След речите откриването продължава с концерт в Народния театър.                                                                                                                                                                                                                                                                                                                       ", "date": "2018.01.11", "title": "Доналд Туск откри председателството: Отечество любезно, как хубаво си ти"}
{"url": "https://www.24chasa.bg/novini/article/6658682", "text": "Първо към патриарха за благословия пък се обърна премиерът Бойко Борисов. \"Без Господа нищо не можем да направим\", заяви той. \"След словото на Доналд Туск, всяка реч е неуместна. Самият той ми разказа че всеки ден е учел по едно изречение на български, мислех че се шегува с мен. Трябва да оценим, е е положил толкова труд, за да покаже уважението си към историята ни и всички вас. Имаме шест месеца да положим усилия не само за България. Трябва да направим така, че за всеки българин да остане усещането, че ЕС прави нещо и за него. Днес говорих с големите европейски медии и Доналд Туск. Тревогата е голяма. За шест месеца много събития ще започнат, други ще се развият, трети ще завършат. 10 млрд. евро по-малко в европейския бюджет, в Крим нещата не се решават, проблеми в региона. Дори Словения и Хърватия са в конфликт, чл 7 за Полша, Западните Балкани, надеждата на техните райони, земеделската политика. Трябва да се отворят много въпроси и много отговори да се дадат. С Курц се разбрахме така да действаме, че 2018 г да има максимално приемственост на темите\", каза още Борисов. В моя живот не ми е било толкова приятно, върна се премиерът към речта на Туск.", "date": "2018.01.11", "title": "Борисов: Туск учел всеки ден по едно изречение на български (Видео)"}
{"url": "https://www.24chasa.bg/novini/article/6658704", "text": "Тази вечер, след 19 часа,  , се е предал в столично районно управление на МВР, съобщи пресцентърът на институцията. Работата по образуваното досъдебно производство продължава.                                                                                                                                                                                                                                                                                                                       ", "date": "2018.01.11", "title": "Издирваният за нападението над жена с нож в столицата се предаде"}
{"url": "https://www.24chasa.bg/novini/article/6658667", "text": "Tрябва да говорим отговорно, да работим ползотворно и да се водим единствено от националния интерес на страната”. Това призова вчера шефът на депутатите от ГЕРБ Цветан Цветанов в декларация при откриването на новата парламентарна сесия. “Приоритетите на ГЕРБ за следващите шест месеца се свеждат до законодателни инициативи за укрепване на обществения ред и сигурността, в сферата на образованието и пазара на труда, на здравеопазването и въвеждането на нов достъпен модел на здравни грижи. За нас задачата за справяне с корупцията няма алтернатива, поради което сме готови да дебатираме по спорните въпроси в закона за противодействие на корупцията и за отнемане на незаконно придобито имущество”, заяви Цветанов. Той обясни, че всяко “протакане” на антикорупционния закон работи в полза на корупцията и отлага ефективната съдебна реформа. Като приоритети във външната политика по време на европредседателството Цветанов очерта присъединяването на страната ни към Шенген, еврозоната и европейската интеграция на Западните Балкани. “Солисти търсят в операта - българският парламент е крайно време да се държи като добре сработен оркестър”, призова пък председателят на парламента Цвета Караянчева. Шефката на Народното събрание посочи, че именно депутатите са националният отбор на България и техните действия и послания ще формират нагласите на европейския елит, който пристига за председателството. “Нека си пожелаем конструктивизъм, чувство за общност, повече резултати и по-малко проповеди от парламентарната трибуна”, заяви Караянчева. Според нея на европредседателството не трябва да се гледа като фон за ляв или десен популизъм, а като повод за сближаване. “По време на председателството България ще покаже, че управлението е стабилно и намеците за нестабилност не са верни, защото отразяват различието в партиите. Различие, което придава многообразие, а не води до разцепление.” Това заяви лидерът на депутатите от “Обединени патриоти” Волен Сидеров. “Започваме председателството с невиждано до момента управление. През целия преход патриотични формации не са участвали във властта. Председателството ще завърши с убеждението, че у нас патриотичните формации са надежден партньор”, увери Сидеров. “Обединени патриоти” щели да са гарант линията на подобряване на стандарта на живот, на условията за бизнеса и на социалния климат да продължи. Сидеров призова да не се обръща внимание на “поръчкови писания в чужди и наши медии, които ни зареждат с негативизъм и мазохизъм”. ", "date": "2018.01.11", "title": "Цветанов: Готови сме на дебат по спорните въпроси в антикорупционния закон (Обзор)"}
{"url": "https://www.24chasa.bg/novini/article/6658697", "text": "\"Единственото, което ме тревожи и заради което се събуждам понякога през нощта е страхът дали ще оправдая всичките огромни очаквания. Дали всички ангажименти, което поемам, ще се случат наистина, и дали в един момент няма да разочаровам част от хората просто защото не мога да се справя с някой проблем.\" Това разкрива омбудсманът Мая Манолова във видео рубриката на Кристина Кръстева \"Различното интервю\". \"По празниците, като влязох на 23 декември следобед в кухнята, излязох на 27-и вечерта. После за Нова година - пак така. Обичам да готвя. Събират се децата, внуците, съседите, идват приятели и роднини. При омбудсмана оплаквания от моето готвене не са стигали\", сподели духовито Манолова. Тя обяви и няколко големи новини за това какво инициира, а също - и политически. Изтълкува и рейтинга си.", "date": "2018.01.11", "title": "Кой е кошмарът на Мая Манолова и как е изкарала празниците"}
{"url": "https://www.24chasa.bg/novini/article/6658679", "text": "50 договора за енергийна ефективност в предприятията за 195 млн. лв. връчи зам.-министърът на икономиката Александър Манолев в четвъртък. Започваме годината по много добър начин, с тези 195 млн. лв. стойността на договорените пари по ОП “Иновации и конкурентоспособност” надхвърлят 1,5 млрд. лв., или близо 64% от ресурса, заяви той. Фирмите, които получиха договорите, са спечелили финансиране по процедурата “Повишаване на енергийната ефективност в големи предприятия”. Новото е, че безвъзмездната помощ за тях е по-малко от половината от тези средства, или около 95 млн. Останалите над 100 млн. лв. си ги осигуряват самите предприятия. “Това е ясно доказателство, че те са конкурентни компании, които инвестират значителни средства за своята по-добра ефективност”, каза зам.-министърът. Предварителните анализи показвали, че при някои фирми ефективността ще се подобри с десетки пъти. Съществено е и намаляването на вредните емисии, както и реализираните енергийни спестявания. “Когато даваме официален старт на българското председателство на Съвета на ЕС, стартираме и поредните проекти за модернизиране на българските компании чрез европейската безвъзмездна помощ”, каза още икономическият заместник-министър. Освен инвестициите в ново по-енергийно ефективно оборудване в 85% от сключените договори - 42 броя, се предвижда въвеждането и сертифицирането на системи за енергиен мениджмънт, а при 30- и на автоматизирани системи за мониторинг и контрол на енергопотреблението. При други 35 от сключилите договори предприятия се планират системи за оползотворяване на отпадната топлина, генерирана при производствения процес. ", "date": "2018.01.11", "title": "195 млн. лв. за предприятията, за да пестят ток"}
{"url": "https://www.24chasa.bg/novini/article/6658611", "text": "Затворник в отпуск си спретна щура гонка с полицейски автомобил в сряда, а когато го задържаха, се оказа, че колата му е пълна с ВиК части, крадени от работилницата на затвора в Стара Загора, където мъжът излежавал присъда от година и 5 месеца за управление на автомобил без книжка. Екшънът започнал към 8,30 часа сутринта, когато затворникът излязъл в домашен отпуск, качил се зад волана на автомобил \"Rover\" с английска регистрация и отпрашил в неизвестна посока. Тъй като затворническата администрация била наясно, че мъжът е с отнета шофьорска книжка, подала сигнал в полицията за нередовния шофьор. Колата била засечена в индустриалния квартал на Стара Загора. Там пътни полицаи подали сигнал, за да я спрат. Шофьорът не се подчинил, а се опитал да избяга, като дал мръсна газ на автомобила си. Полицаите го последвали с включени звуков и светлинен сигнали. Беглецът успял да се измъкне от големия град, като в част от времето карал в насрещното движение на оживения булевард \"Св. Патриарх Евтимий\" и дори на два пъти направил неуспешни опити да изблъска полицейската кола от пътното платно, при което причинил щети по броните и вратата на патрулката. Ровърът поел на север, следван от полицейския автомобили. Преследването продължило чак до балканското село Сливито в община Мъглиж - на около 30 километра от Стара Загора. Там преследваният шофьор отбил вдясно по черен път. На около 200 метра от завоя колата му се повредила и той хукнал да бяга през гората. Бил задържан към 13 часа. Оказало се, че Роувър-ът-беглец е пълен с ВиК-части, крадени от работилницата на затвора в Стара Загора, където шофьорът му Георги Георгиев, на 31 години от село Дъбово, община Мъглиж, излежавал присъдата си при лек режим. Той получил тази \"екстра\" на 30 октомври м.г. със заповед на началника на затвора, който променил режима му от общ в лек. В момента на задържането му Георгиев бил в домашен отпуск, но пък наистина се оказало, че управлявал автомобила си в едногодишния срок от наказанието му да бъде лишен от свидетелство за управление на МПС. Заради това, както и заради откраднатите ВиК-части, срещу него вече е образувано досъдебно производство. Намясто затворникът бил тестван с другер за употреба на алкохол, резултатът е отрицателен. Георгиев е върнат зад решетките, а Районната прокуратура в Казанлък, която наблюдава разследването, е изготвила сигнал до началника на затвора да извърши преценка дали има основания да се предложи на Окръжния съд в Стара Загора да замени досегашния лек режим, при който Георги е изтърпявал наказанието си, в по-тежък. Оказва се, че младият мъж е стар клиент на Темида. До момента той е осъждан 7 пъти за престъпления против собствеността и за престъпления по транспорта, съобщиха днес от Апелативната прокуратура в Пловдив.", "date": "2018.01.11", "title": "Затворник окраде работилницата на затвора си в Стара Загора"}
{"url": "https://www.24chasa.bg/novini/article/6658633", "text": "Няма кой да прибере от моргата телата на Кети Кюхова и дъщеря ѝ Нанси, които бяха разстреляни в къщата на ужасите в Нови Искър. Роднините им все още не са отишли да вземат труповете, за да организират погребението, разказва близък на жертвите на Росен Ангелов-Горския. Според него сестрата на Кети - Ивет, обяснила, че няма възможност, а роднините на Неделчо категорично отказали. Единствено 18-годишният Боби Иванов бе погребан в четвъртък. Стотици негови роднини и приятели изпълниха центъра на кв. “Гниляне” в Нови Искър по обяд. Храмът “Възнесение Господне” се оказа тесен за всички, които искаха да си кажат последно сбогом с младежа. Любимата сива шапка на Боби бе сложена на главата му, за да прикрие дупката от куршума, който го е прострелял между очите. “В неподходящото време на грешното място...”, с тих глас мълвеше изпитата от мъка майка на Боби - Стефана Елисаветова, и подаваше ледената си ръка, приемайки съболезнования. Боби бе положен сам в земята въпреки настояването на майка му да бъде погребан до своята любима Нанси. Когато Стефана отишла в сряда в моргата, разбрала, че това няма как да стане. Труповете на Кети Кюхова и дъщеря ѝ все още били там и щели да бъдат предадени само на роднини, обяснили служителите. Така с мъка в сърцето, Стефана трябвало да подготви само погребението на сина си. “Познавам Боби от 4-годишен, не мога да повярвам, че го няма. Не вярвам, че Росен е убиецът. Намериха си изкупителна жертва, защото са разбрали, че този човек го издирват”, обяснява близък на Боби. Основна тема на опечалените бе акцията по издирването на Росен Ангелов-Горския и откриването на трупа му в изоставена вила над с. Луково. “Истината я знаят само шестимата, но дори и да се разбере какво се е случило и да заловят ако има и други убийци, нищо не би ни върнало близките”, нареждаха съкрушените от мъка роднини. “Да гори в ада тоя Росен”, кълняха го други.", "date": "2018.01.11", "title": "Погребаха една от жертвите на Горския"}
{"url": "https://www.24chasa.bg/novini/article/6658597", "text": "Дядото на турския президент Реджеп Ердоган е замръзнал до смърт по време на военна служба в редиците на Османската империя през Първата световна война, съобщи в. “Хюриет дейли нюз”. Това става два дни след изказване на държавния глава по въпроса. В архивите на министерството на отбраната е записано, че “Кемал, син на Мустафа” - дядото на настоящия президент на Турция, е бил на военна служба в тези години и е починал по време на нея, се казва в официално изявление на военното ведомство. Министерството добавя, че според османските правила “тези, убити от вражески огън, са записани като мъченици”. Войниците, умрели от измръзване, удавяне или епидемия, не са мъченици. На 9 януари Ердоган заяви по време на реч, че дядо му е сред убитите в битката за Саръкамъш, водила се от декември 1914 до януари 1915 година между Османската империя и Русия. “Когато хора от моето село се завърнали след битката, те разказали, че видели дядо ми замръзнал до смърт, държейки оръжието в ръката си. Нека почиват в мир душите на мъчениците, включително и моят дядо”, заяви Ердоган. ", "date": "2018.01.11", "title": "Дядото на Ердоган  замръзнал до смърт"}
{"url": "https://www.24chasa.bg/novini/article/6658733", "text": "Испанското правителство ще сезира Конституционния съд, ако бившият премиер сепаратист на Каталуня Карлес Пучдемон, който е в изгнание в Белгия и може да бъде арестуван, ако се върне в Испания, се опита да заеме отново поста от чужбина, заяви пред Франс прес правителствен източник. Двете основни сепаратистки формации - Заедно за Каталуня на Пучдемон и Републиканската левица на Каталуня, се споразумяха вчера да направят опит бившият премиер отново да бъде избран от новия парламент начело на каталунското правителство. Те обаче не знаят как да стане това, тъй като Пучдемон е преследван от испанското правосъдие за бунт и разкол, предава БТА.  Възможността той да встъпи в длъжност по видеоконферентна връзка или някой друг да прочете речта му като кандидат за премиер, е оспорвана от мнозина юристи и от партиите, които са против независимост. Ако той избере една от тези две възможности, централното правителство начело с Мариано Рахой ще сезира Конституционния съд, както направи след като каталунският парламент свика забранения референдум за самоопределение, посочва АФП. Правилникът на каталунския парламент предвижда всеки кандидат за премиер да представи на пленарно заседание програмата си за управление, но не уточнява дали физическото му присъствие е задължително. Учредителното заседание на каталунския парламент е насрочено за 17 януари, а първите дебати за нов премиер трябва да се състоят най-късно на 31 януари, добавя АФП.", "date": "2018.01.11", "title": "Испанското правителство ще сезира съда, ако Пучдемон се опита пак да заеме поста"}
{"url": "https://www.24chasa.bg/novini/article/6658764", "text": "Бизнесът излиза на протест срещу поскъпването на тока, пише в. \"Труд\". Решението е взето на заседание на Асоциацията на организациите на българските работодатели в четвъртък. Подкрепили са го КРИБ, БСК, АИКБ, БТПП.  Засега те са се спрели на датата 31 декември, е съобщил изпълнителният председател на БСК Божидар Данев. Точната дата ще се уточни след разговори с КТ \"Подкрепа\" и с КНСБ. И двата синдиката са заявили, че ще подкрепят протеста.  Причината работодателите да излязат на улицата е поскъпването на тока за фирмите с 30% от Нова година, досега цената бе към 70 лв. за мегаватчас. В същото време основните производители - АЕЦ \"Козлодуй\" и ТЕЦ \"Марица-изток 2\" са повишили цените с 5% за последните два месеца. Това показва, е печелят отделни търговци на ток за сметка на хората и бизнеса, е заявил Васил Велев, председател на АИКБ. Кирил Домусчиев, председател на КРИБ смята, че се получава голямо изнудване на клиентите на електроенергия в България.  ", "date": "2018.01.11", "title": "Бизнесът излиза на протест заради скъпия ток"}
{"url": "https://www.24chasa.bg/novini/article/6658642", "text": "МВР обяви масирана акция за издирването на престъпници, които се укриват от правосъдието, съобщи главният секретар на МВР Младен Маринов по време на заседание на вътрешната комисия в парламента в четвъртък. Акцията е разпоредена във връзка с убиеца от Нови Искър Росен Ангелов, който има влязла в сила присъда от 2009 г., но не е лежал в затвора, защото се е укрил и не е бил намерен от властите. Полицията в страната ще издирва както бандити, които трябва да лежат в затвора, така и хора, които са заподозрени или обвиняеми за различни престъпления. По случая с издирването на Росен Ангелов също е разпоредена проверка. От думите на главния секретар и на директора на националната полиция Христо Терзийски стана ясно, че той първо е издирван от органите на Министерството на правосъдието, за да го отведат в затвора. След като не са го открили на адресите му, започнало да го издирва МВР, но без успех. “Нужни са законодателни промени, които да ни дават възможност да използваме СРС за издирване. Сега нямаме такава”, каза Христо Терзийски. 94 са убийствата през 2017 г., 93 от тях са разкрити, отговори той на въпрос от депутата на БСП Димитър Стоянов. За неразкритото убийство МВР има информация, че вероятният извършител е с ментални проблеми. 41 бегълци от правосъдието е издирвало МВР през 2017 г. заради влезли в сила присъди, а през 2016 г. са били 66-има, сочи справката на полицията. Търсени са още 317 с мярка “задържане под стража” по досъдебни производства. Задържани са 386, които са се отклонили от ареста, включително и през минали години. Общо с натрупване от минали години числото на издирваните бегълци заради влезли в сила присъди е 511. Такива са Братя Галеви и убиецът от “Соло” Илиян Тодоров. МВР е работило и по 2647 безследно изчезнали през 2017 г., като повечето са деца. Числото е голямо, защото в тази бройка са и чужденците, включително и бежанци. Кражбите на коли например са намалели с 30% през 2017 г. в сравнение с 2016-а, каза главният секретар на МВР Младен Маринов. Намаление има и при кражбите, въпреки че остават проблем в цялата страна. За използването на тежковъоръжени полицаи в операцията по издирването на Росен Ангелов Маринов каза, че е дала резултат и е била необходима, за да се гарантира сигурността на хората. Във връзка с убийството на Петър Христов, който е помогнал на МВР за разкриването на Наглите, главният прокурор Сотир Цацаров каза, че Бюрото за защита на свидетелите досега не е допуснало посегателство. Христов обаче не е бил включен в тази програма. Той спомена, че в последните дни също се е работило по случая със заплахи към магистрати във връзка с оправдан и пуснат на свобода, визирайки Емил Милев - Крокодила, който редовно сипеше закани към съдии и прокурори.  . Директорът на полицията Христо Терзийски пък разказа за предотвратена поръчка за убийство на столичен полицай, който е работил по разкриване на тежко престъпление. Поводът бе въпрос на депутата Веселин Марешки дали МВР има информация за готвени покушения срещу хора, помагали на МВР. “Убийството на Петър Христов е нагло посегателство в центъра на София.Това тежко престъпление, както и стрелбата по данъчния инспектор Иво Стаменов, са планирани и са извършени в момент, когато това е било възможно. Нямат връзка с европредседателството”, заяви главният прокурор Сотир Цацаров на заседанието на вътрешната комисия, където бяха обсъдени и мерките за сигурност в столицата. Цацаров добави, че се разследват всички версии за убийството на бизнесмена Христов, включително и тези за приключилите вече съдебни дела “Наглите” и “Килърите”. За охраната на европредседателството има изключително добра координация между прокуратурата и МВР, отбеляза главният прокурор.", "date": "2018.01.11", "title": "Хайка за избягали бандити след труповете в Нови Искър (Обзор)"}
{"url": "https://www.24chasa.bg/novini/article/6658613", "text": "Където и да е било открито за пръв път, това което знаем е, че България играе важна роля за налагането на киселото мляко на Запад и превръщането му в популярния и широко разпространен продукт, който е днес, казват в репортаж на Би Би Си Травъл за България, предаде  . Киселото мляко има богата история в страната. Много българи твърдят, че то случайно е било открито преди около 4000 години по тези земи, кръстосвани от номадски племена. Всъщност български учен е този, който за пръв път описва състава на киселото мляко в детайли през 1904 г. Година по-късно открива основната бактерия, която кара млякото да ферментира и да се превръща в кисело мляко. Бактерията станала известен като lactobacillus bulgaricus – в знак на признание към България, завинаги свързвайки българската нация с производството на кисело мляко. Интересното е, че единствената по рода си бактерия, която съществува само в България, не може да бъде произведена в другите държави, така че азиатските компании трябва постоянно да внасят стартерни култури, за да създадат собствена версия на българското кисело мляко.", "date": "2018.01.11", "title": "Би Би Си за България: Страната, която даде на света киселото мляко"}
{"url": "https://www.24chasa.bg/novini/article/6658503", "text": " ще има лоши последствия за военното сътрудничество между двете страни. Това заяви в четвъртък министърът на отбраната на Сърбия Александър Вулин, предава ТАСС. „Не получихме официално обяснение, въпреки че поискахме такова, продължаваме да искаме и ще искаме и в бъдеще от посолството на САЩ в Сърбия. С огромно нетърпение очакваме да ни кажат, как е възможно да не издадат виза на генерал Дикович за посещението, на което го поканиха самите те“, заяви Вулин, отбелязвайки, че никой в сръбската армия не разбира отношението на американското посолство към Дикович и че това решение „ще се отрази зле на военното сътрудничество между двете страни“ и „оставя лош спомен“. „Надяваме се, че САЩ ще преразгледат своето решение не защото генерал Дикович иска или не иска да отиде там, а защото отношението към първия човек в нашата армия е и отношение към въоръжените ни сили, като цяло. Докато не стигнем до разрешение, страхувам се, че това решение ще предизвиква негативни последствия и в бъдеще“, подчерта министърът на отбраната, предава \"Фокус\".  Самият Дикович отказа да коментира ситуацията. „Фокус“ припомня: По-рано американската страна покани генерала на Конференция на началниците на генералните щабове в рамките на международната борба с екстремистките организации, която се проведе на 23-24 октомври 2017 година във Вашингтон, както отбелязаха от сръбското военно ведомство. Въпреки че всички документи са подадени по необходимия ред, началникът на Генералния щаб не е получил виза. Министерството на отбраната на Сърбия заяви в тази връзка, че очаква официално обяснение.", "date": "2018.01.11", "title": "Вулин: Отказът на САЩ да издаде виза на Любиша Дикович ще има последствия"}
{"url": "https://www.24chasa.bg/novini/article/6658520", "text": "Премиерът Бойко Борисов ще има работна среща утре с председателя на ЕК Жан-Клод Юнкер, съобщиха от пресслужбата на МС. Срещата е в рамките на откриването на българското председателство на Съвета на ЕС 2018. Борисов и Юнкер ще разговарят по теми от европейския дневен ред, като акцент ще бъдат приоритетите на страната ни по време на председателството. Сред темите, които ще бъдат обсъдени, са и многогодишната финансова рамка на ЕС и готовността на България за членство в еврозоната и Шенген.", "date": "2018.01.11", "title": "Борисов се среща утре с председателя на Европейската комисия Юнкер"}
{"url": "https://www.24chasa.bg/novini/article/6658543", "text": "Над 5000 души препълниха бул. \"Витоша\" в София между преките \"Патриарх Евтимий\" и \"Солунска\". Те се събраха на шествие в подкрепа на ски спорта и Банско. Начело на колоната тръгна вицепремиерът Валери Симеонов. Там са и много известни личности. Протестиращите носят плакати, които гласят: „Аз искам да карам ски в България“ и \"Не стойте на \"Орлов мост\", елате ни на гости\" (явно реплика към зелените, които протестираха на Орлов мост против решението на правителството за втори лифт в Банско - б.р.). Полицейското присъствие в района е засилено. През всички тези години една малка група псевдо еколози пречи за модернизирането на България. Това каза пред журналисти кметът на Банско Георги Икономов по време на протеста, предаде \"Фокус\". \"Изграждането на втори лифт е нещо, което не е важно само за Банско, а е важно за цяла България, защото за добро или лошо Банско в момента е лицето на зимните спортове у нас. След две седмици в града ще има световна купа по сноуборд, а през следващите три години - световни купи по ски за мъже и жени. Чрез това, което прави Банско за зимните спортове, се рекламира цяла България като зимна ски дестинация. Така че това е едно изключително важно решение за цялото българско общество. През всички тези години ни пречеше една малка група псевдо еколози, които години наред пречат на модернизирането на България. Всички хора, които сме тук, искаме да се опълчим срещу \"зелените\" лъжи, защото те продължават всеки ден да манипулират общественото мнение. Това трябва да спре. Хората, които сме днес тук и които работим и живеем в Пирин, сме истинските изразители на зелената идея. Изразяваме своята категорична подкрепа за правителството и за решението, което взе за промяна в плана на управление, защото то е правилно\", каза той и обясни, че на протеста днес са кметовете на Гоце Делчев, на Благоевград, на Струмяни и др. \"Малко са каузите, които подкрепят кметове от различни политически партии\", коментира още Икономов.", "date": "2018.01.11", "title": "Над 5000 души шестват из София в подкрепа на Банско"}
{"url": "https://www.24chasa.bg/novini/article/6658242", "text": "За трети пореден път Мтел, част от A1 Group, връчи специални награди на най-добрите български лекоатлети за изминалия сезон, избрани в традиционната анкета „Атлет на България”. Церемонията, която се инициира от сп. „Атлетика” и от „Българска федерация лека атлетика” (БФЛА), бе уважена и от министъра на младежта и спорта на България Красен Кралев. Това съобщиха от телекомуникационната компания. Телекомуникационният партньор на БФЛА награди със смарт устройство Тихомир Иванов, който беше избран за атлет на годината в класацията. Той получи своята награда от Илияна Захариева, директор „Корпоративни комуникации” на Мтел. „Като част от семейството на A1 Group, Мтел продължава да подкрепя българския спорт и в частност леката атлетика. Радвам се, че през миналата година, със старта на спортните ни канали, дадохме шанс на феновете да следят на живо изявите на Тихомир Иванов, Мирела Демирева, Ивет Лалова в надпреварите от Диамантената лига. Разбира се, това ще се случи и през новия сезон, като заедно с БФЛА продължаваме да развиваме и общия ни проект „Мтел атлетика за младежи”, сподели Илияна Захариева. „Благодаря на Мтел за подкрепата и за отличната организация на церемонията. Изпращаме още една успешна година за българската атлетика. Имахме истински бум при младите, не само като значително увеличихме броя на подрастващите, занимаващи се с лека атлетика, но и като взехме медали от почти всички големи първенства за юноши и девойки. При големите атлети запазихме нивото.”, заяви Добромир Карамаринов, президент на БФЛА. По време на церемонията специални награди от Мтел получиха също треньора на Тихомир Иванов – Георги Гетов, Александра Начева, която бе избрана за „Изгряваща звезда на годината” в българската атлетика, както и Лиляна Георгиева, определена за „Любимец на феновете” на сп. Атлетика. Мтел традиционно подкрепя българския спорт, като през годините компанията е помагала при финансирането на различни спортисти, отбори, клубове и федерации. Компанията е официален телеком на Българска федерация лека атлетика за пета поредна година. През 2017 г. телекомът заедно с БФЛА реализира и третото издание на проекта „Мтел атлетика за младежи”. Чрез него над 25 000 деца и младежи се включиха в лагери и състезания по лека атлетика в няколко града в цялата страна. Анкетата „Атлет на България” се организира от сп. „Атлетика” и БФЛА от 1999 г. насам. В нея се включват журналисти и експерти, които определят най-добрите лекоатлети за изминалата година. До 2005 г. номинациите се определят в 2 категории – мъже и жени, а от 2006 г. те се обединяват в общ топ 10 за двата пола. През 2016 г. участваха 38 спортни журналисти и експерти, които оцениха българските спортисти и подготвиха класацията.", "date": "2018.01.11", "title": "Мтел награди най-успешните български лекоатлети за 2017 г."}
{"url": "https://www.24chasa.bg/novini/article/6658243", "text": "Основният стратегически приоритет в проектобюджета на Столична община е подобряване качеството на въздуха. Това каза в предаването „Екологичен резонанс\" на Радио „Фокус“ кметът на София Йорданка Фандъкова. Тя коментира още, че през последните години заедно с Министерството на околната среда и водите са предприети редица мерки за ограничаване на замърсяването на въздуха. „Столичната общини вече изпълнява втора актуализирана програма за качеството на атмосферния въздух до 2020 година. Във връзка с обявената от МОСВ процедура за кандидатстване за актуализация на програмите, през тази година, Столична община ще подготви проектно предложение по Оперативна програма „Околна среда“ 2014-2020, като ще кандидатстваме, а по хоризонта на новата програма, който ще бъде 2021 – 2026 година ще се възползваме максимално от всички възможности, за да можем да подкрепим нашите усилия и да ги координираме и концентрираме в посока подобряване качеството на въздуха. Подготвихме актуална карта за начина на отопление на домакинствата във всички райони на София, за да може да се планират мерки спрямо спецификата на отделните квартали. За тази карта се прави и актуално изследване. Това са важни моменти и ние ще се възползваме от всяка една възможност“, коментира Йорданка Фандъкова. Тя каза още, че в рамките на председателството са заложени форуми, които са от изключително значение за развитието на София и са в изпълнение на основните приоритети. Една от тези срещи е тази на министрите на околната среда, която ще се проведе от страна на Министерството на околната среда и водите. Тя уточни, че за срещата министър Димов е предложил да се включат кметовете - хората, които работят на терен и имат реални наблюдения върху това, какви мерки са приложими, които биха дали по-добър резултат за подобряване на околната среда.", "date": "2018.01.11", "title": "Фандъкова: Основен приоритет на общината е подобряване качеството на въздуха"}
{"url": "https://www.24chasa.bg/novini/article/6658247", "text": "Ахмед Муса и останалите 12 имами от Родопите не се явиха в пловдивския съд. Те са подсъми за проповядване на антидемократична идеология и за членуване в забранена у нас ислямистка организация, предава  . Част от тях са изпратили молби до съда, в които заявяват, че се отказват от адвокатите си, които са ги защитавали до момента. Двама от защитниците също не се явиха. Това стана пречка да бъде изслушана комплексната експертиза, която трябва да разкрие дали в проповедите си духовните лица са призовавали към религиозна омраза и антидемократична идеология. Процесът срещу имамите се гледа за втори път, след като беше върнат от Върховния касационен съд, а присъдите на почти всички подсъдими бяха отменени. Единствено Ахмед Муса получи ефективна присъда – затвор.", "date": "2018.01.11", "title": "Ахмед Муса и още 12 имами, подсъдими за екстремизъм, не се явиха в съда"}
{"url": "https://www.24chasa.bg/novini/article/6658267", "text": "Достъпът до швейцарския зимен курорт Цермат беше възобновен, след като необичайно силен снеговалеж затрупа автомобилните пътища и жп линиите, блокирайки хиляди туристи, предаде Асошиейтед прес. Снощи беше подновено движението на влаковете, а днес беше възстановен достъпът на автомобили до алпийския курорт. , предава БТА. Швейцарският институт за изследване на лавините заяви, че в района тази година е паднал 3-4 метра сняг.", "date": "2018.01.11", "title": "Възстановиха достъпа до швейцарския зимен \nкурорт Цермат"}
{"url": "https://www.24chasa.bg/novini/article/6658291", "text": "Правителството ще отдели 100 млн. за заплати за служителите в МВР, но срещу резултати. Това подчерта министър-председателят Бойко Борисов днес по време на срещата си с представители на седемте синдикални организации към МВР, на която присъства професионалното и политическото ръководство на ведомството. Премиерът уточни, че сумата е за периода от 1 януари до 31 декември 2018 г. и допълни, че при добра събираемост през настоящата година, има възможност за увеличаване на полицейските заплати с 10% от 2019 година. Това съобщиха от правителствената пресслужба. „Изборите като дойдат политическите партии правят програми и излизат с обещания и приоритети. Нашите приоритети са били образованието, инфраструктурата, здравеопазването, никой от нас не е обещал да вдига полицейски заплати, в същото време света става лош и още по-лош ще става“, заяви Борисов и допълни, че обществото очаква резултати и повишаване на доверието в МВР. „В края на краищата тези момчета са ни важни за държавата, те самите трябва да са мотивирани, да разбират това, което прави един полицай, се гледа под лупа от обществото“, каза още министър-председателят. Той поясни и че няма нищо против протеста на служителите от МВР, като апелира средствата, които сега допълнително ще се предоставят за заплати на служителите, да не се разглеждат като стимул за прекратяването му.", "date": "2018.01.11", "title": "Борисов: Кабинетът ще даде 100 млн. лева за заплати в МВР, но срещу резултати (Видео)"}
{"url": "https://www.24chasa.bg/novini/article/6658348", "text": "Милиони хора по света ще бъдат застрашени от наводнения заради прелели реки през следващите десетилетия заради промените в климата, съобщи Асошиейтед прес. По-добри защитни съоръжения за наводнения трябва да бъдат изградени в САЩ, части от Индия и Африка, Индонезия и Централна Европа, предава БТА.  Учени от Института за въздействието на климата в Потсдам установиха с компютърни симулации, че броят на хората, които ще бъдат засегнати от 10-те процента на най-тежките речни наводнения, ще се увеличи с до 156 милиона само в Азия до 2040 г. Рискът от наводнения ще се повиши въпреки усилията да бъдат ограничени промените в климата, защото парниковите газови вече са изпуснати през миналите десетилетия.", "date": "2018.01.11", "title": "Учени: Глобалното затопляне застрашава милиони хора с наводнение"}
{"url": "https://www.24chasa.bg/novini/article/6658354", "text": "Днес, 11 януари 2018 година, генералният директор на Българската телеграфна агенция Максим Минчев и изпълнителният директор на Косовската информационна агенция Скъндер Красничи подписаха в Прищина споразумение за сътрудничество. Това съобщиха от БТА.                                                                                                                                                                                                                                                                                                                       ", "date": "2018.01.11", "title": "БТА и Косовската информационна агенция подписаха споразумение за сътрудничество"}
{"url": "https://www.24chasa.bg/novini/article/6658375", "text": "Турция няма да екстрадира никакви заподозрени в Съединените щати, ако Вашингтон не й предаде проповедника, когото Анкара обвинява за осуетения опит за преврат през 2016 г., заяви президентът Реджеп Тайип Ердоган, цитиран от Ройтерс. Анкара обвинява живеещия в САЩ ислямски проповедник Фетхуллах Гюлен, че е организирал неуспешния пуч и многократно е искала от Вашингтон екстрадицията му. Американски представители заявиха, че съдът трябва да получи достатъчно доказателства, за да екстрадира проповедника, който отрича всякакво участие в преврата, предаде БТА.  \"Ние сме предали на САЩ 12 терористи досега, но те не са ни предали този, когото искаме. Те просто си измислят несъществуващи оправдания\", заяви Ердоган на пресконференция в президентския дворец в Анкара. \"Ако вие не ни го дадете (Гюлен), извинете ни, но отсега нататък, щом поискате някой терорист, докато аз съм на тази длъжност, няма да го получите\", подчерта турският президент.", "date": "2018.01.11", "title": "Ердоган: Турция спира екстрадициите към САЩ, докато Вашингтон не й предаде Гюлен"}
{"url": "https://www.24chasa.bg/novini/article/6658379", "text": "На заседание, проведено на 10 януари 2018 г., Управителният съвет на БНБ взе решение за издаване на предварително одобрение за пряко придобиване от „Новито Опортюнитиис Фонд АГмвК“ (Novito Opportunities Fund AGmvK) на 3 880 388 броя безналични акции, представляващи 67.646407% от вписания акционерен капитал, в размер на 57 362 810 лева на „ОБЩИНСКА БАНКА“ АД. Това съобщиха от пресцентъра на БНБ. Заявителят е дружество, учредено съгласно законодателството на Княжество Лихтенщайн и регистрирано в Търговския регистър на Лихтенщайн. Дружеството представлява алтернативен инвестиционен фонд съгласно законодателството на Княжество Лихтенщайн, лицензиран и надзираван от Financial Market Authority - Орган за надзор на финансовите пазари на Княжество Лихтенщайн. Всички акции от капитала на заявителя са собственост на „КАИАК Фонд Мениджмънт АГ“ - дружество, учредено съгласно законодателството на Княжество Лихтенщайн, представляващо алтернативен инвестиционен фонд, лицензиран и надзираван от Органа за надзор на финансовите пазари на Княжество Лихтенщайн. Предварителното одобрение е издадено след анализ за съответствието на заявеното намерение на критериите по чл. 28 а, ал. 3 от Закона за кредитните институции и на представени от заявителя документи и допълнително поискана информация, проведени консултации с Органа за надзор на финансовите пазари на Княжество Лихтенщайн, разполагаемата информация в публичните регистри, в регистрите, поддържани от БНБ, както и предоставената от Държавна агенция „Национална сигурност“ информация. Установено е, че емитираните от заявителя инвестиционни дялове без право на глас са придобити от дружеството „Инса Ойл“ ООД. Заявителят е уведомен, че конвертиране на инвестиционни дялове без право на глас, емитирани от заявителя, в акции с право на глас в „Новито Опортюнитиис Фонд АГмвК“, като лице, упражняващо контрол и влияние върху придобиваната банка, може да се извършва само след предварително одобрение от БНБ.", "date": "2018.01.11", "title": "БНБ разреши сделката за Общинска банка"}
{"url": "https://www.24chasa.bg/novini/article/6658377", "text": "Служители на Столичната дирекция на вътрешните работи издирват 52-годишния Пепи Христов Стоянов от София, съобщиха от пресцентъра на МВР. Той е заподозрян в извършване на тежко престъпление. Мъжът е висок около 185 см, със зелени очи. , тази сутрин към 8.35 часа е получен сигнал за настанена в болница 50-годишна жена. Тя е в тежко състояние, приета е с прободни рани по тялото. Пепи Стоянов се придвижва с лек автомобил „Ситроен Ксара“, червен металик, С8389 НК. Умоляват се всички, които имат информация за мъжа, да се обадят на тел.112 или в най-близкото районно управление на МВР. Анонимността им е гарантирана.", "date": "2018.01.11", "title": "Издирват 52-годишен за нападението на жена с нож в столицата"}
{"url": "https://www.24chasa.bg/novini/article/6658409", "text": "Франция и Италия ще работят заедно за изготвянето на двустранна спогодба за засилване на сътрудничеството, потвърди днес италианският премиер Паоло Джентилони след среща в Рим с френския президент Еманюел Макрон, предаде Франс прес. Вече спомената при предишната френско-италианска среща на високо равнище в град Лион през септември, т. нар. спогодба от Куиринале (по името на италианската президентска резиденция) има за цел да придаде \"по-стабилна и по-амбициозна рамка\" на френско-италианското сътрудничество, заяви Джентилони на обща пресконференция с Макрон, предаде БТА. Създадена е специална група за изработване на спогодбата, която ще осигури на двустранното сътрудничество \"още по-систематизирана и благоприятна структура\", уточни италианският премиер. В това ние виждаме средство за творчески принос към Европейския съюз, тъй като Франция и Италия са сред големите страни основателки на Европа и ние не сме променили намеренията си, обясни Джентилони. Френският президент отбеляза, че следващата двустранна среща на върха (която ще се състои в Италия, макар още да не се знае кога) ще е подходящ случай за конкретизиране на проекта, чиято цел е да укрепи връзките между Рим и Париж в области като промишленото или културното сътрудничество. Този проект ще ни позволи да дадем очертания на постигнатото досега, но и да развиваме нови амбиции, посочи Макрон. На 22 януари Париж и Берлин ще отбележат 55-ата годишнина от подписването на \"Елисейския договор\", който определя основата на сътрудничеството между двете столици. Когато Франция и Германия не съумяват да постигнат съгласие, Европа не бележи напредък. Френско-германската двойка обаче не е изключение. Връзката ни с Италия има специален характер, заяви Макрон.", "date": "2018.01.11", "title": "Франция и Италия подготвят двустранна спогодба за засилване на сътрудничеството"}
{"url": "https://www.24chasa.bg/novini/article/6658418", "text": "Изправят пред Темида 22-годишния Радко Б. за изнасилване на доведената си сестра. От окръжна прокуратура – Монтана вече са внесли обвинителния акт. През 2015 г. Радко Б. живеел с родителите си в къща гр. Лом, при крайна бедност. Семейството имало няколко деца, сред които и единадесетгодишната Р.В., която била доведена сестра на обвиняемия, от друг биологичен баща. През април 2015 г. Радко Б. отишъл с каруца в покрайнините на града, за да коси трева. Взел и сестра си Р.В., за да го придружава. Когато пристигнали в гробищния парк на кв. Момин брод Радко Б. посегнал сексуално на Р.В. Съборил я в каруцата и насилствено осъществил с момичето полов акт, въпреки нейното несъгласие и съпротива. Той я заплашил да не казва за случилото се, в противен случай щял да продължи и за в бъдеще да я насилва. Р.В. се уплашила от физически превъзхождащия я младеж и не била в състояние да преодолее и отблъсне агресивните му действия. Момичето затаило случилото се от страх и поради своята житейска и емоционална незрялост. Така случаят останал в тайна до края на м. септември 2015 г., когато майката на Р.В. забелязала промени в тялото на дъщеря си. При посещението на лекар било установено, че момичето е в напреднала бременност. Радко Б. е бил привлечен като обвиняем за изнасилване на малолетното момиче. През януари 2016 г. пострадалата родила дете. Извършената на досъдебното производство съдебно-медицинската експертиза по метода на ДНК профилиране категорично е установила, че обвиняемият е биологичен баща на новороденото. Предстои насрочване на съдебно заседание по делото срещу Радко Б., който е осъждан за кражби и изтърпявал ефективни присъди за тях във врачанския затвор.", "date": "2018.01.11", "title": "Съдят младеж за изнасилване на доведената си сестра в Монтана"}
{"url": "https://www.24chasa.bg/novini/article/6658414", "text": "Без съпричастност Европа би била изгубена - с това заглавие вестник \"Либр Белжик\" представя днес интервю с посланика на България в Белгия Мая Добрева, посветено на българското председателство на Съвета на ЕС, предаде БТА. По въпроса с миграцията посланикът отбелязва, че нашата страна никога не е отказвала съпричастие и е одобрила всички решения на ЕС, включително за разселването на мигрантите по квоти. Бихме искали солидарността да бъде в центъра на разговора, тя е в сърцевината на нашето единство, добавя Добрева. По нейните думи не е нужно отделните държави да бъдат сочени с пръст и наказвани, а би било по-добре да бъдат убеждавани. Попитана за българската позиция по предложението на Европейската комисия за лишаване на Полша от право на глас в ЕС, посланикът уточнява, че това е дълга процедура. По нейните думи, ако бъде приложена, това не би било добре нито за ЕС, нито за наказаната страна. Естествено, ще подкрепим ЕК. Всяка страна от ЕС се обвързва със спазването на основните принципи и това би трябвало да бъде отправна точка в диалога, добавя тя. За отношенията Изток-Запад в ЕС Мая Добрева коментира, че това разделение е отпаднало преди четвърт век и не е част от дневния ред на председателството. По нейните думи \"изток\" и \"запад\" вече са географски, а не политически понятия. По отношение на Западните Балкани посланикът отбелязва, че младите поколения в тези страни вече не са проевропейски настроени, а стават евроскептични. Важно е да закриляме този регион от опитите на други актьори да влияят на европейското им развитие и да накараме правителствата на Балканите да приложат реформите в подготовка на присъединяването (към ЕС), допълва посланик Добрева.", "date": "2018.01.11", "title": "Посланикът ни в Белгия: Без съпричастност Европа би била изгубена"}
{"url": "https://www.24chasa.bg/novini/article/6658438", "text": "В изпълнение на решение на Общински съвет – Русе, беше подписан договор за предоставяне на концесия за пристанище за обществен транспорт с регионално значение „Пристис“ – публична общинска собственост, между Община Русе и „Порт Пристис“ ООД - Русе. Основен предмет на концесията е управление на услуга от обществен интерес – пристанищни услуги по Закона за морските пространства, вътрешните водни пътища и пристанищата на Република България. Концесионерът „Порт Пристис“ ООД се задължава да управлява, поддържа и модернизира пристанище „Пристис“ със свои средства и да управлява обществената услуга, като извършва пристанищни услуги по обслужване на пътници, понтонни услуги, морско-технически услуги, за извършването на които се изисква ползване на пристанищна територия и /или пристанищни съоръжения и съпътстващи дейности, за срок от 35 години. Преките икономически ползи за Община Русе са свързани с получаването на концесионни плащания и инвестиции в публичната общинска собственост. В инвестиционната програма, включваща инвестиции за модернизиране на пристанище „Пристис“ през целия срок на концесията, е предвидено и оборудване на седем от корабните места със собствени на концесионера понтони, както и разполагане на плаващ басейн на 7-мо или 8-мо корабно място. Предвидени са инвестиции за рехабилитация на кейови стени, открити площи, тротоари, пътища, ел. мрежи, външно осветл ение, водопровод и канализация, и за възстановяване на дълбочините пред корабните места в зоната на оперативната акватория. С предоставяне на общинското пристанище на концесията ще се създадат условия за увеличаване на обема корабите и пътниците, повишаване на използвания потенциален капацитет на пристанище „Пристис“, въвеждане на нови услуги, рехабилитация и подобряване на пристанищната инфраструктура и създаване на предпоставки за развитие на водния транспорт като най-евтин и екологично чист.", "date": "2018.01.11", "title": "Община Русе даде на концесия пристанище „Пристис“ за 35 години"}
{"url": "https://www.24chasa.bg/novini/article/6658440", "text": "Великобритания, Франция и Германия излязоха с общ призив към американския президент Доналд Тръмп в четвъртък, да не отменя споразумението, гарантиращо, че Иран няма да се сдобие с ядрено оръжие. Това се случи един ден преди Тръмп да реши дали да продължи действието на санкциите срещу Иран, което може да сложи край на действието на споразумението, предава Reuters. За разлика от мнението на американския държавен глава, че пактът от 2015 година е „най-лошата сделка постигана някога“, външните министри на трите европейски страни и еврокомисарят по външната политика Федерика Могерини заявиха, че няма алтернатива на споразумението и че санкциите трябва да бъдат отменени, предава \"Фокус\". „Съгласихме се, че искаме да защитим сделката от всяко възможно решение, което може да я подкопае“, заяви външният министър на Германия Зигмар Габриел, по време на съвместна конференция с френския и британския си колега и Могерини, след края на разговорите с външния министър на Иран Мохамед Джавад Зариф. „Абсолютно необходимо е да продължим действието на сделката, за да предотвратим разработването на ядрени оръжия в други части на света“, добави още Габриел. Срещата в Брюксел имаше за цел да изпрати сигнал до Вашингтон, в навечерието на решението на Тръмп дали да продължи действието на петролните санкции, които бяха отменени според условията на ядрената сделка. Ако това се случи, Иран повече няма да е задължен да спазва условията на споразумението и може да се върне към обогатяването на уран, а в последствие и разработването на ядрено оръжие. От своя страна, министърът на външните работи на Иран Мохамед Джавад Зариф пусна съобщение в „Туитър“ след края на срещата, в което заяви, че тя е демонстрирала „твърдия консенсус“ между преговарящите, че Ислямската република спазва задълженията си, поети с пакта и има право да получи икономическите предимства от нея, както и че „всеки ход, който подкопава сделката е неприемлив“. „Е3 (Германия, Франция и Великобритания) и ЕС, като цяло, са наясно, че Иран ще продължи да спазва ограниченията, само при условие, че САЩ също ще изпълни своята част от сделката“, добави Зариф. Европейските страни се възползваха от възобновяването на търговията с Иран, след като санкциите бяха частично отменени, докато американските компании продължават да са ограничени законово в бизнес отношенията си с Ислямската република от допълните санкции, които не са свързани с ядрената програма на Техеран.", "date": "2018.01.11", "title": "Европейските сили призоваха Тръмп да не отменя иранската ядрена сделка"}
{"url": "https://www.24chasa.bg/novini/article/6658450", "text": "Висшият експертен екологичен съвет при Министерство на околната среда и водите предлага на министъра на околната среда и водите да издаде решение по оценка на въздействието върху околната среда (ОВОС) за одобряване на инвестиционното предложение за „Автомагистрала „Русе – Велико Търново“. Това съобщиха от МОСВ. На заседанието днес беше разгледан предложеният комбиниран вариант с изпълнение на габарит А27, предложен от Агенцията „Пътна инфраструктура“ (АПИ). При вземане на решението съветът се е съобразил с документацията по ОВОС, получените становища в хода на процедурата, резултатите от общественото обсъждане, постъпилите предложения и становищата на възложителя по тях. С решението по ОВОС са предложени условия и мерки за предотвратяване, намаляване или възможно най-пълно отстраняване на предполагаеми неблагоприятни въздействия върху околната среда за различните етапи на реализация на инвестиционното предложение. В доклада за ОВОС е разгледано съществуващото състояние на компонентите и факторите на околната среда и са оценени евентуалните въздействия от изграждането на автомагистралата при различните варианти на трасето. Всички условия и мерки са задължителни за изпълнение от страна на възложителя АПИ и подлежат на контрол. Процедурата по ОВОС е започнала в МОСВ през февруари 2016 г. Уведомено е засегнатото население и са направени консултации за определяне на обхвата, съдържанието и формата на доклада за ОВОС. Проведени са срещи за обществено обсъждане на документацията по ОВОС в общините Русе, Иваново, Две могили, Борово, Ценово, Бяла, Полски Тръмбеш, Павликени, Велико Търново, Горна Оряховица. За запознаване на засегнатата общественост е осигурен най-малко 30-дневен достъп до доклада за ОВОС и приложенията към него.", "date": "2018.01.11", "title": "МОСВ одобри ОВОС на проекта за магистрала \"Русе – Велико Търново\""}
{"url": "https://www.24chasa.bg/novini/article/6657801", "text": "Бургаският окръжен съд наложи условна присъда за Иван И., блудствал с ученички. Наказанието е 3 г. лишаване от свобода с 5 г. изпитателен срок заради наличие на многобройни смекчаващи вината обстоятелства, уточниха от съда. Иван И. бе признат за виновен в това, че в периода от февруари 2015 г. до 17-ти април 2015 г., в Бургас се съвкупил с лице, ненавършило 14- годишна възраст. В същия период той извършил действия с цел да възбуди и удовлетвори полово желание, без съвкупление, с две ученички под 14 г. Подсъдимият е признат за виновен и за това, че в същия период извършил действия с цел да възбуди и удовлетвори полово желание и с 14-годишната С.Д. На нея развратникът трябва да плати 15 000 лв. обезщетение за претърпени неимуществени вреди. Присъдата на Бургаския окръжен съд може да бъде обжалвана или протестирана в 15-дневен срок пред Апелативния съд.", "date": "2018.01.11", "title": "Условна присъда за мъж, блудствал с ученички в Бургас"}
{"url": "https://www.24chasa.bg/novini/article/6657821", "text": "ОДМВР - София търси съдействие от гражданите във връзка с установяване местонахождението на Деян Николаев Вутов от Ботевград. 23-годишният мъж е в неизвестност от 21 май 2017 г., когато около 21.00 часа е напуснал дома си. Това съобщиха от пресцентъра на ОДМВР - София. Деян Вутов е с ръст около 180 см, нормално атлетично телосложение, къса черна коса, продълговато лице, черни очи. Умоляват се гражданите, които имат информация за местонахождението на издирвания мъж, да я съобщят на тел. 112, в най- близкото поделение на МВР или на тел. 02982-51-58; 02982-51-61. Анонимността им е гарантирана.", "date": "2018.01.11", "title": "Издирват 23-годишен от Ботевград, в неизвестност е от 21 май"}
{"url": "https://www.24chasa.bg/novini/article/6657861", "text": "Изследователи от Германския аерокосмически център са започнали изграждането на усъвършенствана оранжерия в Антарктида - тестов проект за отглеждане на насаждения в космоса, предаде ДПА, цитирана от БТА.  Първите семена ще бъдат посадени в края на февруари. Това означава, че месец по-късно изследователите ще могат да откъснат първите марули и репички. \"Космическият\" парник е пристигнал с кораб край брега на Антарктида на 3 януари, след което е изтеглен със сноумобили на около 20 километра във вътрешността на континента до станцията Ноймайер III на института \"Алфред Вегенер\" и поставен върху скеле. Предстои монтирането на рафтове и помпи за хранителен разтвор, както и поставянето на специални светоизлъчващи диоди, осигуряващи максимално осветление. Най-любопитният компонент на усъвършенстваната оранжерия обаче е нейното съдържание - зеленчуци и билки, които ще растат без почва и дневна светлина. Целта на тестовия проект EDEN-ISS е отглеждането на свежа храна за космически изследователи, изпратени на бъдещи продължителни мисии до Луната и Марс.", "date": "2018.01.11", "title": "Германия започна изграждането на \"космическа\" оранжерия в Антарктида"}
{"url": "https://www.24chasa.bg/novini/article/6657847", "text": "Премиерът Бойко Борисов проведе телефонен разговор с канцлера на Австрия Себастиан Курц. Канцлерът поздрави българския министър-председател за официалното откриване на Българското председателство на Съвета на Европейския съюз и му пожела успех. Това съобщиха от правителствения пресцентър. Двамата потвърдиха желанието си активно и в сътрудничество да работят по общите приоритети на Триото председателства. „Само така ще може да постигнем последователност в политиките за сигурност, Западни Балкани, бюджет, киберсигурност и Кохезионната политика, които са важни за всички държави-членки“, подчерта Бойко Борисов. Себастиан Курц увери българския премиер, че ще продължат да поддържат постоянен диалог, за да могат и двете страни да бъдат полезни една на друга при изпълнение на приоритетите. Бойко Борисов и Себастиан Курц изразиха задоволство от активните двустранни отношения и заявиха, че с личния ангажимент и на двамата сътрудничеството между България и Австрия ще продължи да се задълбочава. Австрийският канцлер прие поканата на премиера Борисов да посети в близко бъдеще нашата страна.", "date": "2018.01.11", "title": "Канцлерът на Австрия прие покана на Борисов да дойде в България"}
{"url": "https://www.24chasa.bg/novini/article/6657873", "text": "България очаква до юли да подаде молба за включване в механизма за подготовка за членство в еврозоната, известен като ERM-2, съобщи \"Ройтерс\". Агенцията се позовава на изказване на финансовия министър Владислав Горанов пред групата чуждестранни журналисти, които от четвъртък обикалят институции и места в България, организирани от Председателството на Съвета на ЕС. \"Най-вероятно ще кандидатстваме в първите 6 месеца\", казал Горанов на срещата в четвъртък чрез преводач. По-късно говорителка потвърдила, че той има предвид първата половина на 2018 година,  \"По никакъв начин ние не представляваме какъвто и да е риск за еврозоната\", казал още Горанов. Той дал пример с това, че българският лев е във валутен борд и обменният му курс е обвързан с този на еврото, както и че основните икономически показатели на България са стабилни и покриват критериите за членство в еврозоната. Бюджетът е с излишък, инфлацията е под контрол и нивото на задлъжнялост е едно от най-ниските сред страните от ЕС.", "date": "2018.01.11", "title": "Горанов: Кандидатстваме за чакалнята за еврозоната до края на юни"}
{"url": "https://www.24chasa.bg/novini/article/6657887", "text": "Народните представители приеха на първо четене промени в Закона за устройството и застрояването на Столична община, които въвеждат регламенти относно височината на сградите в различните части на столицата, предаде „Фокус“. Промените бяха приети с 109 гласа „за“, 2 „против“ и 11 „въздържал се“. Предлага се ограничаване височината на сградите - за централна градска част до 50 метра; в рамките на Околовръстния път - 75 метра; извън Околовръстния път - 15 метра; в останалата част на града - 125 метра. Запазва се възможността за застрояване без ограничение във височината на сградите в новия делови център. Предложенията целят да защитят централната градска част и южните части от общината, които осигуряват визуалната връзка с Витоша. В законопроекта са обособени територии за много високо строителство - Околовръстния път при ж.к. „Люлин“ и по бул. „Цариградско шосе“ от кръстовището на 7-ми км до р. Искър. Въвежда се изискване подробният устройствен план на сградите с височина над 75 м. задължително да включва и работен устройствен план. И двата плана ще се одобряват от СОС. Според промените урегулираните като озеленени площи за широко обществено ползване в междублоковите пространства терени няма да могат да променят предназначението си, защото стават част от зелената система на СО. Предлага се и изменение в Закона за териториалното деление на СО с цел конкретизиране на границите между районите „Витоша“ и „Панчарево“, както и „Люлин“, „Овча купел“ и „Банкя“. Депутатът от ГЕРБ Александър Ненков посочи: „Законопроектът цели устойчиво развитие на София, да бъде регламентирано къде може да се строи и колко да са високи сградите“. Председателят на регионалната парламентарна комисия Искрен Веселинов коментира: „Високото строителство е прецедент, това е основният мотив за спешния порядък, с който приемаме законопроекта“. „Решенията за обособяване на зони за високо строителство са добра идея, които би следвало да имат по-широк обхват в законодателството ни“, обясни той.", "date": "2018.01.11", "title": "Парламентът въведе ограничения във височината на сградите в София"}
{"url": "https://www.24chasa.bg/novini/article/6657881", "text": "На територията на цялата страна се провежда операция по отношение на криминалния контингент от издирвани лица. Това каза гл. секретар на МВР главен комисар Младен Маринов пред народните представители от Комисията по вътрешна сигурност и обществен ред, предаде „Фокус“. Във връзка с убийството на бизнесмена Петър Христов, Младен Маринов заяви, че още в началото от МВР са казали, че работят по всички версии, свързани с личността на убития. „Естествено не можем да пропуснем и това, което се пише в медиите. Всички версии, които произтичат в процеса на работа, ще бъдат потвърждавани и изключвани на база на събраните факти и доказателства“, каза гл. комисар Маринов. Той обяви, че са предприети мерки да не се допускат други престъпления и на територията на цялата страна се провежда операция по отношение на криминалния контингент по отношение на издирвани лица. Във връзка с мерките, свързани с европредседателството, Младен Маринов посочи, че на територията на София има изключително силно полицейско присъствие. „То е свързано с основните мероприятия за откриване на Председателството. Има заявени за провеждане 11 протестни мероприятия в различни точки на столицата. Предприети са мерки да не се проведат на едно и също място и едно и също време, за да не се стигне до конфронтация между участниците в тях“, каза гл. комисар Маринов. „По отношение на местата, които ще са ангажирани със заседания, чуждестранни медии са предприети всички необходими мерки за тяхната сигурност“, каза Маринов. Той поясни, че основната сграда на НДК, където ще се провеждат голяма част от събитията на европредседателството, е обезпечена от гледна точка на сигурността.", "date": "2018.01.11", "title": "МВР провежда операция в страната за издирвани престъпници"}
{"url": "https://www.24chasa.bg/novini/article/6657900", "text": "За прокуратурата не съществува съмнение, че извършителят на шесторното убийство в Нови Искър е Росен Ангелов и че той се е самоубил. Това каза главният прокурор Сотир Цацаров по време на изслушването си на заседание на Вътрешна комисия, предаде „Фокус“. „В публичното пространство бяха изнесени множество версии. Продължават да се изнасят версии от хора, експерти и от хора, които твърдят, че са експерти. Задават се много въпроси, но съпоставката на фактите и на целия доказателствен материал не опровергава тези два извода“, заяви гл. прокурор. По отношение на подготовката на европредседателството, Цацаров посочи, че е на лице изключително добра координация с органите на МВР на всички нива. „Такава координация съществува и мисля, че тя дава своите резултати“, поясни Цацаров.", "date": "2018.01.11", "title": "Цацаров: Няма съмнение - Росен Ангелов е убил шестимата и се е самоубил"}
{"url": "https://www.24chasa.bg/novini/article/6657868", "text": "Районната прокуратура в Елена внесе в съда обвинителен акт срещу 38-годишен мъж за отнемане на чужди вещи от сградата на бивша детска градина, съобщиха от държавното обвинение. Обвинението срещу Даниел Р. е за това, че при условията на продължавано престъпление в периода от 28.04.2016 г. до 26.04.2017 г., в гр. Елена, от сграда, на ул. „Георги Сава Раковски” № 3, отнел 32,39 кв. м дъбов паркет, 12 бр. прозорци с дървени рамки собственост на частни лица и 113,585 кв. м дъбов паркет, 12 бр. прозорци с дървени рамки собственост на община Елена, всичко на обща стойност 3361,89 лв. Престъпление по чл. 194, вр. чл. 26 от НК. Обвиняемият се самонастанил в необитаема сграда - бивша детска градина, ползвана до 1997 г. Сградата била съсобственост на община Елена и на няколко частни лица, но никой не я ползвал през последните години. Даниел Р. бил осъждан многократно за престъпления от общ характер, като търпял и ефективно наказание лишаване от свобода. На 28.04.2016 г. бил освободен от затвора и се прибрал в гр. Елена, като отново се самонастанил в чуждата сградата. Докато обитавал, Даниел Р. се отоплявал с печка на дърва. За по-лесно, за гориво ползвал черчевета от прозорците на първия и втория етаж на сградата, които свалял от касите. По същият начин демонтирал дъбовия паркет към пода на помещения и също го изгорил, нанасяйки значителни щети на собствениците на сградата. Предстои насрочване на делото за разглеждане от съда.", "date": "2018.01.11", "title": "Изправят на съд пандизчия, топлил се с дограма и паркет от детска градина в Елена"}
{"url": "https://www.24chasa.bg/novini/article/6657927", "text": "Със заповед на административния ръководител на Окръжната прокуратура във Варна е започнала проверка на изпълнителните преписки, по които лица с влезли в сила присъди не са задържани за изтърпяване на наложените им ефективни наказания. Проверката е възложена на прокурорите от надзора за изпълнение на наказанията и другите принудителни мерки в Окръжна прокуратура и в районните прокуратури във Варна, Девня и Провадия. Крайният срок за изпълнение на заповедта е 26 януари 2018 г. В обобщена справка се изисква да бъде посочен общият брой на образуваните изпълнителни преписки с наложено наказание „Лишаване от свобода“ в съответните прокуратури, по които до 12 януари тази година не са издирени и задържани осъдените с влезли в сила присъди. Проверката трябва да обобщи и съдебните актове, които са изпратени за изпълнение на ОД „Охрана“ – Варна, по които липсва уведомление за задържането на осъдения, както и преписките, по които е била издадена Европейска заповед за арест или е било изготвено предложение до ВКП за екстрадиция на лице с влязла в сила присъда. На проверка подлежат и предприетите действия за издирването и установяването на осъденото лице, обявявано ли е то на общодържавно или международно издирване, извършвани ли са реално издирвателни мероприятия за установяване местонахождението на осъдения. Контролът по изпълнението на заповедта на окръжния прокурор на Варна е възложен на административните ръководители на трите районни прокуратури на територията на Окръжната прокуратура.", "date": "2018.01.11", "title": "Във Варна издирват осъдените, но незадържани престъпници"}
{"url": "https://www.24chasa.bg/novini/article/6657941", "text": "Служители на СДВР издирват 52-годишен мъж. Това съобщиха от пресцентъра на МВР. Около 08.35 часа е получен сигнал за настанена в болница 50-годишна жена. Тя е в тежко състояние, приета е с прободни рани по тялото. По първоначални данни жената била нападната с нож от свой познат на улица в кв. „Орландовци“. След нанесените наранявания той е избягал. Предприети са светкавични заградителни и оперативни действия за установяване на местонахождението му.", "date": "2018.01.11", "title": "Намушкаха с нож жена в София, в тежко състояние е"}
{"url": "https://www.24chasa.bg/novini/article/6657955", "text": "„Благодаря на всички вас за усилията, които полагате за реализацията на амбициозния план с прояви, посветени на тази тържествена годишнина“, заяви държавният глава Румен Радев, който се срещна днес на „Дондуков“ 2 с членовете на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. Това съобщиха от прессекретариата на президентството. Според президента сред българската общественост има големи очаквания и енергия, свързани с отбелязването на кръглата годишнина. „Надявам се, че заложените прояви ще оправдаят това очакване“, добави още Румен Радев. Сред предвидените в програмата изяви има исторически изследвания, конференции, семинари, проекти, редица изложби и концерти. По време на срещата членовете на Националния комитет направиха обобщение на свършеното до момента, както и на предстоящите прояви в следващите месеци. В хода на разговора гостите споделиха с държавния глава затрудненията, които срещат, и обсъдиха варианти за решения. По-рано днес президентът Румен Радев се срещна с извънредния и пълномощен посланик на Русия у нас Анатолий Макаров. По време на разговора двамата направиха преглед на двустранните отношения и предстоящите събития по отбелязването на 140-годишнината от Руско-турската освободителна война.", "date": "2018.01.11", "title": "Радев на среща с Националния комитет за 140-годишнината от Руско-турската война"}
{"url": "https://www.24chasa.bg/novini/article/6657972", "text": "Турският външен министър Мевлют Чавушоглу заяви, че новият външен министър на Австрия иска да нормализира обтегнатите двустранни отношения с Турция след серия от спорове миналата година, предаде ДПА, цитирана от БТА. Карин Кнайсъл, която беше номинирана от крайнодясната Партия на свободата да оглави външното министерство във Виена, но не принадлежи към партията, се очаква да посети Турция на 25 януари. В новата си роля тя вече е поканила турския си колега на реципрочно посещение във Виена. Това бе съобщено от Чавушоглу по време на среща с германски журналисти в Анкара снощи. Чавушоглу каза, че Кнайсъл го е уверила, че той ще може да се срещне с турските си сънародници \"без никакви пречки\", имайки предвид забраната членове на турското правителство да участват в митинги миналата година в Австрия и други европейски страни, което предизвика гневен отговор от страна на Анкара. Чавушоглу заяви, че е бил изненадан от обаждането на Кнайсъл веднага след встъпването й в длъжност. \"Готов съм да нормализираме отношенията, ако и вие искате това\", заявил на свой ред турският външен министър в разговора с австрийския си колега.", "date": "2018.01.11", "title": "Чавушоглу: Австрия се стреми към стабилни отношения с Турция"}
{"url": "https://www.24chasa.bg/novini/article/6657983", "text": "Водещ политик от Християндемократическия съюз (ХДС) на германския канцлер Ангела Меркел пострада днес при автомобилно произшествие, докато пътуваше за преговорите за съставяне на ново правителство в Берлин, предадоха Асошиейтед прес и ДПА. Полицията каза, че премиерът на провинция Саар Анегрет Крамп-Каренбауер е била ранена, след като служебната й кола се е блъснала в камион на магистрала близо до германската столица рано сутринта. Тя, шофьорът й и двама телохранители са били откарани в болница в град Потсдам, информира БТА. Говорителка на провинциалното правителство на Саар каза, че Крамп-Каренбауер е получила леки наранявания. Другите трима човека също не са пострадали сериозно. Крамп-Каренбауер участва в екипа на ХДС при преговорите за съставяне на ново правителство на Германия, които навлязоха в последен етап днес. Тя заяви в Туитър, че се надява да бъде изписана от болницата утре. Причината за произшествието засега не е известна. Крамп-Каренбауер се върнала в провинциалната столица Саарбрюкен за новогодишен прием снощи. Тъй като нямало късен полет за Берлин, тя взела колата за 700-километровото пътуване обратно до германската столица.", "date": "2018.01.11", "title": "Водещ политик от партията на Меркел пострада при катастрофа в Германия"}
{"url": "https://www.24chasa.bg/novini/article/6657988", "text": "Румънският премиер Михай Тудосе бе обвинен, че уволнява предимно жени от правителството, съобщава информационният сайт Зиаре. Евродепутатката Виорика Дънчила заяви днес, че женската организация на Социалдемократическата партия (СДП) е възмутена от факта, че до момента три жени са напуснали правителството на Тудосе, а сега се прави опит за уволнение и на министъра на вътрешните работи г-жа Кармен Дан, предава БТА.  \"(...) До момента сред онези, които трябваше да напуснат правителството след конфликт с премиера, почти всички са жени\", коментира евродепутатката от СДП Виорика Дънчила, визирайки случаите на Рована Плумб, Севил Шайдех и Дойна Пана. Севил Шайдех бе вицепремиер и министър на регионалното развитие и държавната администрация, а Рована Плумб бе делегиран министър за европейските фондове. Премиерът Михай Тудосе настоя за техните оставки през есента на миналата година, след като двете бяха обвинени в злоупотреба със служебно положение. Премиерът заяви, че присъствието в правителството на министри, срещу които са започнати наказателни производства, създава проблеми в комуникацията на Румъния с чуждестранните партньори, включително с Европейската комисия. Дойна Пана подаде оставка като министър на водите и горите в началото на януари, като посочи здравословни причини. В интервю снощи премиерът Михай Тудосе каза, че ако министърът на вътрешните работи Кармен Дан подаде оставка, той ще я приеме. Тудосе заяви, че не може да работи с министър, който го е излъгал. Премиерът критикува остро действията на Кармен Дан във връзка със случай с полицай-педофил и я обвини, че го е излъгала по въпроса дали полицейски началник Каталин Йоница, когото министърът предложи за нов шеф на Румънската полиция, е отказал назначението. Евродепутатката от СДП Виорика Дънчила обвини премиера Тудосе, че \"е опитал да унизи\" Кармен Дан пред колегите й в правителството. \"Не мога да повярвам, че онези, които не си вършат работата, според премиера, са само жени\", заяви Дънчила. Кармен Дан е смятана за близка до лидера на СДП Ливиу Драгня, каквито са и Севил Шайдех и Рована Плумб. Румънските медии редовно пишат за тлеещ конфликт между премиера Тудосе и лидера на социалдемократите Ливиу Драгня. Според някои публикации премиерът настоява за преструктуриране на правителството с цел да се отърве от министрите, близки до Драгня.", "date": "2018.01.11", "title": "Обвиниха румънския премиер, че уволнява само жени"}
{"url": "https://www.24chasa.bg/novini/article/6658011", "text": "15-годишният Иван от Бургас, обвинен в  , е бил вменяем, можел е да ръководи действията си и е осъзнавал значението на постъпките си. Това е заключението на съдебно-психиатричната екпертиза, която бе назначена по делото, съобщ иха от Апелативната прокуратура. Малката Никол бе заклана в асансьор на бл. 108 в к-с \"Меден рудник\" на 20 август. 15-годишният Иван бе арестуван няколко часа по-късно, но тъй като е дете с лека умствена изостаналост, основният въпрос бе дали е осъзнавало какво прави. В училище Иван с иван работел ресурсен учител, тъй като се водел ученик със специални образователни потребности. От момента на задържането си до сега осмокласникът е в ареста. Неговите родители твърдят, че синът им е бил натопен и убиецът е друг. Разследващи обаче са категорични, че са събрани достатъчно доказателства, които уличават 15-годишния ученик.", "date": "2018.01.11", "title": "Психолози за осмокласника Иван, обвинен, че е убил Никол: Бил е вменяем"}
{"url": "https://www.24chasa.bg/novini/article/6657475", "text": "Германският външен министър Зигмар Габриел призова САЩ да разглеждат иранското ядрено споразумение от 2015 г. като отделен въпрос от програмата на Иран за балистични ракети и ролята му в сирийската гражданска война, предаде Ройтерс. \"Би трябвало да отделим две неща: ние искаме да запазим ядрената сделка с Иран... и трудната роля, която играе Иран в региона\", каза Габриел преди среща със своите колеги от Иран, Великобритания и Франция и върховния представител на Европейския съюз за външната политика и сигурността, предава БТА. \"Ние искаме да разговаряме с Иран за ролята му в региона, която е повече от проблематична\", добави германският външен министър, който посочи влиянието на Иран в Йемен, Сирия и Ливан. Габриел, който открито критикува американската външна политика, откакто Доналд Тръмп стана президент на САЩ преди година, заяви също, че Вашингтон е прав да обръща внимание на тревогата от стратегията на Техеран в Близкия изток.", "date": "2018.01.11", "title": "Германия: САЩ да разграничават ядрената сделка с Иран от други въпроси"}
{"url": "https://www.24chasa.bg/novini/article/6657477", "text": "39-годишен мъж от варненското село Каменар отнесе 500 лв. глоба, след като на пияна глава вилня по улиците в морската столица и после опита да потроши ареста на Второ РПУ. По данни на полицията той има дълго криминално досие, предимно за кражби и няколко излежани присъди. На тел. 112 били получени няколко сигнала от случайни минувачи, че видимо пиян мъж ругае хората и буйства на ул. \"Струга\" във Варна. Пристигналият на място полицейски екип закопчал мъжа и го отвел в районното за изясняване на ситуацията. Там апашът дал воля на гнева си, блъскал по решетките, ритал каквото свари, засипал униформените с ругатни, \"уволнявал\" наред, заплашвал ги със саморазправа. Няколко часа по-късно му е наложена глоба от 500 лв. по указа за борба с хулиганството. Варненската полиция разследва друг инцидент, при който е пострадал 58-годишен мъж. Той бил открит в безпомощно състояние пред жилищен блок в кв. \"Владиславово\". Екип на спешна помощ го откарал в болница, където било установено, че мъжът е пребит, има тежка черепно-мозъчна травма и следи от побой по тялото. Малко по-късно е задържан друг мъж на същата възраст, който според полицаите, е участвал в боя. По данни на полицията задържаният е с чисто досие. Предполага се, че причината за мелето е на съвсем лична основа. Биячът е задържан за 24 часа. Срещу него е повдигнато обвинение за нанасяне на средна телесна повреда.", "date": "2018.01.11", "title": "Глобиха пиян апаш, опитал да потроши ареста на Второ РПУ във Варна"}
{"url": "https://www.24chasa.bg/novini/article/6657483", "text": "Европейската комисия обяви плановете си да инвестира съвместно с държавите членки в изграждането на европейска инфраструктура от суперкомпютри от световна класа. Това съобщиха от пресцентъра на Представителството на ЕК в България, предаде \"Фокус\". Суперкомпютрите са необходими за обработката на все по-големи обеми от данни и носят ползи на обществото в много области — от здравеопазването и производството на енергия от възобновяеми източници до безопасността на автомобилите и киберсигурността. \"Суперкомпютрите вече са в основата на важни постижения и иновации в много области, които пряко засягат всекидневния живот на европейските граждани. Те могат да ни помогнат да развием персонализирана медицина, да пестим енергия и да се борим по-ефективно срещу изменението на климата. Подобряването на европейската инфраструктура от суперкомпютри предлага огромен потенциал за създаване на работни места и е ключов фактор за цифровизацията на промишлеността и за повишаване на конкурентоспособността на европейската икономика\", заяви Мария Габриел, комисар по въпросите на цифровата икономика и цифровото общество.  Приносът на бюджета на ЕС в инициативата ще бъде около 486 млн. евро по актуалната многогодишна финансова рамка; със същата сума ще се включат и държавите членки и асоциираните държави. До 2020 г. общо около 1 млрд. евро публично финансиране ще бъдат инвестирани, а частните членове на инициативата ще се включат и с непарично участие.", "date": "2018.01.11", "title": "ЕК предлага един милиард евро за европейски суперкомпютри"}
{"url": "https://www.24chasa.bg/novini/article/6657491", "text": "През 2017 г. Германия е постигнала рекорден бюджетен излишък в размер на 38,4 млрд. евро, или 1,2% от БВП, показват данни на Федералната служба по статистика, цитирани от AFP. Това е най-големият излишък, регистриран в страната от обединението през 1990 г. насам. През предходната година германската икономика е регистрирала също и най-висок ръст за периода след 2011 г., предава \"Фокус\". По данни на Федералната статистическа служба, публикувани в четвъртък, БВП на страната се е увеличил с 2,2%, след 1,9% през 2016 г. По-голям растеж германската икономика е отчела през 2011 г., но само защото тогава най-голямата европейска икономика се възстановяваше от дълбоката рецесия в резултат на световната финансова криза, обясняват от Федералната статистическа служба.", "date": "2018.01.11", "title": "Германия с рекорден бюджетен излишък през 2017 г."}
{"url": "https://www.24chasa.bg/novini/article/6657506", "text": "\"Ще подкрепим вота на недоверие. Ще гласуваме против правителството. Разбира се с нашите мотиви\". Това заяви зам.-председателят на ДПС Йордан Цонев пред журналисти в парламента след като от БСП обявиха, че ще внесат вота на недоверие сами на 17-и януари. \"Ние направихме среща на ниво заместник-председатели на парламентарните групи. След което направихме една среща с лидерите и същия екип, с които уточнихме каква ще бъде темата, но не в детайли. Направихме и работна група, която трябваше да изработи мотивите. Нито по Коледа и Нова година ни бяха потърсили, а днес разбрахме, че на свой форум са решили да внесат вота сами. И днес г-жа Нинова обяви на г-н Карадайъ това тяхно решение. Вие преценете това действие какво е\", посочи Цонев. \"Аз се изкушавам да кажа, че това действие доказва правотата на думите на г-н Доган. Те са снимка на политическата ситуация в страната. Те не предизвикват тази ситуация, а те са констатация. Изкушавам се да кажа,защо доказват правотата. Ако нямаш коалиционна култура в опозиция , много трудно можеш да имаш такава в управлението\", обяви той.", "date": "2018.01.11", "title": "Цонев: ДПС ще подкрепи вота на недоверие"}
{"url": "https://www.24chasa.bg/novini/article/6657500", "text": "Съдбата на китайски ученик привлече вниманието на милиони хора по света, след като снимки на замръзналата му коса обиколиха медиите и социалните мрежи по света. Третокласникът, живеещ в селските райони на Китай, изминава 4.5 км до училище в суровата зимна сутрин всеки ден, като това му отнема повече от час, съобщава Daily Mail. Облечено с тънки дрехи, момчето се изправя срещу минус девет градуса, за да се яви на изпит в началото на седмицата в малък град в провинция Юнан в Южен Китай. Баща му е работник-мигрант в друг град, а майка му го изставя, гласи информацията в местните медии. Уанг Фуман е на осем години и живее в къща от кал с баба си и по-голямата си сестра,  Директорът на училището, казва, че домът му е далеч от училище и той върви повече от час всеки ден, за да стигне до учебното заведение. Неговата класна стая няма отопление. Вчера в училището му започват заключителните изпити, като температурата пада до минус девет градуса сутринта. В резултат косата и веждите на момчето са напълно покрити със скреж, когато то пристига в клас. Очевидно обаче неговите 16 съученици, както и той самият, намират това за забавно. Според директора, момчето е трудолюбив ученик и надарен математик. Снимка, направена от People's Daily, показва ръцете му, на които се вижда, че те са напукани и покрити с рани, както и със следи от измръзване, защото помага на баба си, като работи селскостопанска работа. Снимката му развълнува особено много китайците, които коментират, че разликата между богатите и бедните в страната е твърде голяма.", "date": "2018.01.11", "title": "Дете, изминаващо пеша 4 км до училище всеки ден, развълнува хиляди със замръзналата си коса"}
{"url": "https://www.24chasa.bg/novini/article/6657522", "text": "Работещите в обществения транспорт в Атина утре започват 24-часова стачка в знак на протест срещу приватизационните планове на правителството и недостатъчното финансиране на сектора, съобщават медиите, цитирани от БТА. Решението за стачката е взето от браншовите синдикати с мотива, че правителството е предало на кредиторите на страната всичко, което е останало от активите на държавата. Заради протестите утре няма да се движат метрото и тролеите в Атина, както и корабите в цялата страна. На 15 януари пък, когато се очаква да бъде гласуван внесеният от правителството законопроект с нови мерки за икономии, на улиците излизат и работещите в държавния сектор. Същия ден са възможни и проблеми по летищата заради участие в стачни действия и на авиодиспечерите. Демонстранти вчера, сред които и бивши членове на кабинета, също протестираха в центъра на Атина срещу плановете на правителството да увеличи онлайн търговете за недвижимите имоти на длъжниците и да ограничи правото на стачки. Търговете са сред непопулярните мерки, поискани от международните кредитори, които настояват за ускорено уреждане на проблема с необслужваните заеми. Гласуването на законопроекта е насрочено за 15 януари, тоест преди срещата на финансовите министри на еврозоната на 22 януари, когато ще бъде оценен напредъкът на страната в прилагането на условията на спасителната програма, необходим, за да й бъде преведен следващият транш от договорените заеми. По обемистия проект в момента текат дебати в парламента. В него освен планове за електронни търгове за продажба на ипотекирани имоти, се съдържат и разпоредби за по-нататъшни орязвания на социалните помощи и по-строги правила за стачките.", "date": "2018.01.11", "title": "Нови протести в Гърция"}
{"url": "https://www.24chasa.bg/novini/article/6657527", "text": "Министрите на правосъдието Цецка Цачева и на вътрешните работи Валентин Радев представиха днес приоритетите на България като председател на Съвета на ЕС пред евродепутатите от комисията по граждански права, правосъдие и вътрешен ред, предаде БТА. Програмата ни е интензивна, предизвикателствата не са малко, отбеляза Цачева. Наясно сме с отговорността, която носим и вярваме, че можем да допринесем за намирането на решения, допълни Радев. Евродепутатите зададоха множество въпроси, сред които бяха темите за промените в регламента от Дъблин, приемането на Истанбулската конвенция, разселването на мигрантите, защитата на малцинствата, подхода по предложението на Европейската комисия срещу Полша. Поставени бяха и въпроси за борбата с подправянето на километропоказателите на автомобилите, както и за корупцията сред българските граничари, митничари и полицаи. В последвалите отговори министър Радев посочи, че дъблинският регламент е приоритет за българското председателство. Каквото зависи от председателството, ще бъде направено. Ще работим за общ подход за разселването, добави той. Информацията е най-голямото богатство в борбата с тероризма и престъпността, заяви министърът. Радев предложи на евродепутатите по въпроса с корупцията по границите да потърсят мнението и впечатленията на европейските представители, изпратени на браздата у нас. Министърът на вътрешните работи определи подправянето на километражите като част от организираната престъпност. Може би не е най-важният проблем, но съществува, коментира той. Министър Цачева заяви, че гражданите на ЕС очакват европейската прокуратура да заработи възможно най-бързо, защото ще действа срещу прането на пари - основен проблем в борбата с тероризма и организираната престъпност. Тя добави, че България ще ратифицира Истанбулската конвенция, а националния дебат по този въпрос постави в рамките на свободата на словото. Цачева изрази очакването конвенцията спешно да бъде обсъдена в Народното събрание и отбеляза, че досега ратификацията е завършила в 17 от държавите в ЕС. По въпроса с Полша тя настоя да бъде изслушано обяснението на Варшава. Пред журналисти по-късно министър Цачева изрази удовлетворение от изслушването. Не усетих негативно отношение, всички искаме конкретни решения в интерес на гражданите на ЕС, добави тя. Изненада ме, че имаше много конкретни въпроси, коментира министър Радев. Евродепутатите много добре са видели и разбрали нашите приоритети - те са общи за ЕС. Според мен всички бяха добронамерени, добави той.", "date": "2018.01.11", "title": "Представихме в ЕП приоритетите си като председател за правосъдието и вътрешните работи"}
{"url": "https://www.24chasa.bg/novini/article/6657536", "text": "Сигнал за взривно устройство на Летище София е подаден и днес, предаде  Във връзка със злоумишлено обаждане, получено днес в 12.10 часа, на Летище „София“ веднага са предприети действия и е започнала стандартна проверка, уточняват от МВР. Вчера двата терминала на летище София бяха евакуирани заради фалшиви сигнали за бомби. Час преди сигналите министър Лиляна Павлова представи близо до терминал 2 електромобилите, с които ще се придвижват делегациите за събитията на Българското председателство на Съвета на ЕС.", "date": "2018.01.11", "title": "Нов сигнал за бомба на Летище София"}
{"url": "https://www.24chasa.bg/novini/article/6657533", "text": "Министърът на транспорта, информационните технологии и съобщенията Ивайло Московски ще открие първата редовна въздушна линия между България и Азербайджан, съобщиха от пресцентъра на МТИТС. Събитието се организира съвместно с извънредния и пълномощен посланик на Република Азербайджан в България Наргиз Гурбанова.  Церемонията по посрещането на първия полет по дестинацията Баку-София ще се състои на 16 януари т. г., вторник, от 9.30 часа на VIP A - Правителствена зала на летище София.", "date": "2018.01.11", "title": "Московски ще открие първата ни редовна въздушна линия с Азербайджан"}
{"url": "https://www.24chasa.bg/novini/article/6657528", "text": "Великотърновският апелативен съд отмени присъда на Окръжен съд – Русе по дело за кражба от музей „Освободителна война“ в гр. Бяла и върна делото за ново разглеждане от друг състав на първоинстанционния съд, съобщиха от Съдебната палата. Със своя присъда от 31 май м.г. Окръжен съд – Русе е признал подсъдимите Тошко И. С. от град Ямбол, Димитрина И. М. и Татяна И. Й. от град Бяла за виновни в това, че от началото на 2008 година. до 3 октомври 2013 година в град Бяла, отнели 9 фотографски репродукции, 5 пушки, 8 униформи, 11 пики, параходен фенер и емайлирана табелка от фондове на музей „Освободителна война“ (понастоящем Исторически музей – град Бяла). Отнетите предмети са на обща стойност 467 334 лева. Първоинстанционният съд осъдил Тошко И. С. на 8 години лишаване от свобода, което да изтърпи при първоначален строг режим, в затворническо заведение от закрит тип, а Татяна И. Й. и Димитрина И.М. на по 6 години лишаване от свобода, което да изтърпят при първоначален строг режим в затворническо заведение от закрит тип. Със същата присъда, Тошко И. С. бил признат за виновен и в това, че на 11 август 2014 гадина в град Ямбол, държал осем броя монети (седем римски и една македонска), на обща стойност 429 лева, поради което Окръжен съд -Русе е определил шест месеца пробация за това деяние. Първоинстанционният съд е определил едно общо наказание, което подсъдимият да изтърпи, а именно по-тежкото от тях (8 години лишаване от свобода). Срещу присъдата са подадени въззивен протест от Русенска окръжна прокуратура и жалби от подсъдимите. Съставът на Апелативен съд намира, че жалбите, поддържани и в съдебното заседание, са частично основателни, тъй като са налице съществени процесуални нарушения, допуснати както в досъдебното производство, така и в съдебното производство пред първата инстанция. Решението е окончателно.", "date": "2018.01.11", "title": "Дело за крупна кражба от музей в Бяла тръгва отначало"}
{"url": "https://www.24chasa.bg/novini/article/6657544", "text": "Фризер за ледени кубчета на цена 5 хиляди щатски долара може и да изглежда като прекалено голямо разхищение, но не и когато кубчетата са от алкохол, предаде Асошиейтед прес. Изобретението беше представено на Изложението за потребителска електроника (Consumer Electronics Show - CES) в Лас Вегас, което продължава до петък. Машината охлажда алкохола до точка на замръзване, която е при много по-ниска температура от тази на водата. Създателят й Джейсън Шерман каза, че тя решава вечния проблем на барманите за разреждането на алкохола с лед от замразена вода. Вместо това ледът просто се топи под формата на още алкохол. Кубчетата са изцяло от водка или уиски.", "date": "2018.01.11", "title": "Фризер прави ледени кубчета от алкохол"}
{"url": "https://www.24chasa.bg/novini/article/6657551", "text": "Турция очаква през 2018 г. над 35 милиона чуждестранни туристи, заяви турският министър на културата и туризма Нуман Куртулмуш, цитиран от РИА Новости. Той посочи, че тази година се очаква приходите в туризма да възлязат на 30 милиарда долара, предава БТА. Смятаме миналата година за по-успешна в сравнение с 2015 и 2016 г. През 2017 г. Турция бе посетена от 32 милиона туристи, като приходите в сектора бяха в размер на 26 милиарда долара, каза Куртулмуш вчера пред РИА Новости. Той изтъкна, че миналата година в Турция са пристигнали 4,5 милиона руски туристи, което е добър показател, като се има предвид неотдавнашната криза в отношенията между Русия и Турция. След като бе преодоляна кризата с Русия успяхме да се активизираме, като в страната ни пристигнаха над 4,5 милиона руски туристи. За нас това представлява голям успех и чест. През 2018 г. очакваме пет милиона туристи от Русия, посочи Куртулмуш. Имаме важни стратегии, една от тях е разнообразието на видовете туризъм. Предлагаме спортен, религиозен, медицински и други видове туризъм, уточни той.", "date": "2018.01.11", "title": "Турция очаква през 2018 г. над 35 милиона чуждестранни туристи"}
{"url": "https://www.24chasa.bg/novini/article/6657560", "text": "Москва си запазва правото на ответни действия на ограниченията, които управляващите в Молдова въведоха за средства за масова информация чрез изменение на Кодекса за телевизия и радио, ограничаващи излъчването на руски телевизионни канали. Това заяви говорителят на Министерството на външните работи на Руската федерация Мария Захарова, предава TACC. „Със съжаление сме принудени да констатираме, че този акт на откровена дискриминация на руските СМИ има последователен характер и е поредна антируска атака от страна на управляващото парламентарно мнозинство в Кишинев. От наша страна, потвърждавайки ангажираността си към общоприетия в международните отношения принцип на взаимност, си оставяме правото на ответни мерки“, подчерта дипломатът, цитирана от \"Фокус\". Захарова бе категорична, че според Руската федерация подобна ситуация „изисква реакция не само на международни специализирани институции като ОССЕ. Интересно ще бъде да чуем оценката на официалните представители на европейските структури по повод това доколко стремежът на молдовските власти да изчисти информационното пространство в страната отговаря на общоевропейските ценности“, отбеляза Захарова. Агенция \"Фокус\" припомня: На 10 януари председателят на парламента на Молдова Андриан Канду одобри закон, с който се налагат ограничения за излъчването на руски телевизионни канали. След промените в Молдова ще бъде разрешено излъчването на телевизии и радиа с информационен, политически и военен характер от ЕС, САЩ и Канада и държави, които са ратифицирали Европейската конвенция за трансгранична телевизия. Русия не е сред тях.", "date": "2018.01.11", "title": "Захарова: Москва си запазва правото да отговори на ограниченията за руски медии в Молдова"}
{"url": "https://www.24chasa.bg/novini/article/6657557", "text": "Тази сутрин е починала майката на легендарния футболист Наско Сираков – Славея, предаде  .  Голямата дъщеря на бившия футболен национал сподели пост във Фейсбук, в който написа: \"Не ни забравяй бабетке пипеткe.... Обичам те\". Тя е кръстена именно на майката на Наско и носи същото име. По-малката внучка на Славея - Виолета също сподели тъжната новина в социалните мрежи и публикува снимка на своята баба.", "date": "2018.01.11", "title": "Почина майката на Наско Сираков"}
{"url": "https://www.24chasa.bg/novini/article/6657570", "text": "Парижката полиция съобщи, че е открила част от бижутата, откраднати на 10 януари от магазин в луксозния хотел „Риц”. Част от бижутата беше разпръсната по време на задържането на трима от петте бандити, каза полицейски източник, но не уточни на каква стойност е намереното, цитиран от БГНЕС. По време на бягството си единият от крадците изхвърли чанта с бижута и часовници. Престъпниците разбиха с пожарникарски брадвички витрините на бутика, където бяха изложени украшенията. Трима бяха задържани от охраната и извиканата полиция. Двама успяха да избягат с плячката. Сигурността в района на площад Вандом е засилена от 2014 г. насам във връзка с многобройните нападение на бутици на най-големите бижутерийни фирми във Франция, които са на самия площад или на съседни улици, но престъпността не намаля съществено.", "date": "2018.01.11", "title": "Френската полиция откри част от скъпоценностите, откраднати от хотел \"Риц\""}
{"url": "https://www.24chasa.bg/novini/article/6657582", "text": "В сряда след сигнал е арестуван С.Г., съобщават от полицейската дирекция в Монтана. При извършения обиск в джоб на панталона му са намерени 2 полиетиленови плика, съдържащи 12.5 грама канабис, а в джоб на връхната му дреха - кутия от цигари със саморъчно свита цигара с тегло 0.75 грама и 4 полиетиленови пликчета с още 1.45 грама от наркотичното растение. В кутията е намерено и полиетиленово пликче с амфетамин, с маса 1.81 грама. След това униформените претърсили и дома му. В една от стаите е открито засадено в саксия растение с височина 65 см, което при направения полеви тест реагирало на канабис. От жилището са намерени и иззети 2 електронни везни, преносим компютър, таблет и 2 мобилни телефона. По случая е образувано досъдебно производство, С.Г. е задържан за 24 часа. Работата по документиране на престъпната му дейност продължава.", "date": "2018.01.11", "title": "Закопчаха дилър на дрога в Лом"}
{"url": "https://www.24chasa.bg/novini/article/6657604", "text": "Докладът, публикуван от американски конгресмени от Демократическата партия, обвиняващ Русия в намеса в изборите, вреди на двустранните отношения и на самите Съединени щати, заяви Кремъл, цитиран от Ройтерс. \"Що се отнася до тази кампания, всичко, което можем да направим, е да изразим своето съжаление и да повторим, че тези обвинения остават безпочвени\", каза говорителят на Кремъл Дмитрий Песков. Той също така отхвърли твърдението на САЩ, че Москва се меси в мексиканската политика преди президентските избори там, предаде БТА. \"Това е неправилно... и безпочвено\", каза Песков по повод коментар на американския съветник по национална сигурност Хърбърп. Р. Макмастър, който заяви в разпространен на 15 декември видеоклип, че има \"първоначални признаци\", че Русия се меси в изборите в Мексико. Макмастър не даде подробности как Русия се опитва да окаже влияние върху гласуването през юли, на което мексиканците трябва да изберат нов президент на мястото на Енрике Пеня Нието. Някои анализатори разглеждат водещия кандидат Андрес Мануел Лопес Обрадор като фаворит на Москва, имайки предвид положителното отразяване, което той получава от подкрепяни от Кремъл медии като \"Спутник\" и РТ.", "date": "2018.01.11", "title": "Кремъл: Доклад на САЩ, обвиняващ Русия в изборна намеса, вреди на отношенията"}
{"url": "https://www.24chasa.bg/novini/article/6657653", "text": "Жена от ломското село Долно линево е приета в ломската болница „Свети Николай Чудотворец“ в тежко състояние – със счупени ребра и вътрешни наранявания. Направена й е животоспасяваща операция и е отстранен далака й, казаха от полицията. Оказало се, че съпругът й Васил С. я пребил с юмруци и тояга. Сигналът за жената- жертва на домашно насилие е подаден от медиците. В сряда сутринта те се обадили в ломската полиция, че през нощта приели жена, пострадала при побой. След хирургическата интервенция е настанена в реанимация. Животът й е извън опасност, смятат медиците. Полицаите веднага открили съпруга. Васил е задържан и в хода на разследването е установено, че във вторник към 16,30 часа в дома на семейството в ломското село Долно Линево между двамата избухнал семеен скандал. По случая е образувано досъдебно производство. Според местните семейството отскоро живее в селото. Двамата са от Лом, работили дълго време в столицата и през миналата година се прибрали и купили къща в Долно Линево. На пострадалата жена най-вероятно ще бъде осигурена специална закрила, казаха лекари. 55-годишният й съпруг остава в ареста заради зверския побой над жена си.", "date": "2018.01.11", "title": "Спасяват жена, пребита жестоко от мъжа си"}
{"url": "https://www.24chasa.bg/novini/article/6657666", "text": "Изграждането на втора кабинка ще бъде сред основните акценти за Община Банско през 2018 година. Това каза  Георги Икономов, кмет на Банско, предава Фокус „Трябва да преминем през всички процедури, които са изключително сложни и тежки, така че да вървим напред до получаване на разрешително за строеж“, заяви Икономов. По думите му приключването на улица „Гоце Делчев“ – трети последен етап, е също сред приоритетите. „Продължаваме строителството на улица „Пирин“ над църквата. Вие знаете, че там правим една пешеходна улица. Предвидели сме да изградим нова детска градина, а това ще се случи благодарение на Министерски съвет, които отпуснаха целево средства за изграждане на нова детска градина, която ще бъде с капацитет 80 деца или четири групи по 20 деца“, посочи Икономов. По думите му ще бъдат направени подпорни стени в една част от река Глазне, където има липса на такива. „Там имаме и проект за околовръстна улица, така че това са основните инфраструктурни проекти, които ще направим през годината. Очакваме подписване на договорите по програмите за селските райони, които включват рехабилитация на три улици в Банско и една в Добринище. Доста наситена ще бъде Инвестиционната програма на общината. Това обаче са много по- лесни неща след като водният цикъл мина и след като подземната структура вече е подновена и реновираната, това отгоре се прави много по лесно“, каза Иконмов.", "date": "2018.01.11", "title": "Кметът на Банско: Изграждането на втори лифт е сред основните ни акценти за 2018 г."}
{"url": "https://www.24chasa.bg/novini/article/6657675", "text": "Депутатите заличиха думата \"инвалид\" от българското законодателство на първо четене. Парламентът прие единодушно промените в Закона за държавните такси, внесени от БСП, предаде БТА. Така, според авторите, ще бъде улеснена социалната интеграция на хората с увреждания и заличаването на термина \"инвалид\" от българското законодателство ще допринесе за преодоляването на стереотипното мислене за хората с увреждания като неспособни, невалидни, негодни. Крум Зарков, един от вносителите, подчерта, че думата \"инвалид\" трябва да се премахне завинаги от българското законодателство, защото носи негативен заряд. Освен това конституцията борави с термина \"лица с увреждания\". Проблемите на гражданите с увреждания няма да бъдат решени с този закон, но това е стъпка в правилната посока, смята Зарков. Като аргумент той добави и, че думите имат значение, защото оформят възприятия, а по-късно и определени поведения. Терминът е и пречка за социалната интеграция на тези хора, добави депутатът. ПГ на ГЕРБ вижда резон в предложението на колегите от левицата, редно е да се уеднакви българското законодателство, подкрепи текстовете Светлана Ангелова, зам.-председател на социалната комисия. Тя обърна внимание, че между първо и второ четене трябва да се преразгледат и други закони - за жп транспорта, за интеграция на хората с увреждания,например, за да се замени терминът и в тях.", "date": "2018.01.11", "title": "Заличиха думата \"инвалид\" от законодателството ни на първо четене"}
{"url": "https://www.24chasa.bg/novini/article/6657691", "text": "По време на европредседателството Летище София се очаква да обслужва между 20 и 22 хиляди пътници за един ден. Летището няма да изпита затруднение от увеличения пътникопоток, каза за   неговият изпълнителен директор Владимир Рапонджиев. Официалните делегации и гости ще минат през правителствения ВИП, а останалите участници в срещите - през Терминал 2, където са организирани две информационни гишета заевропредседателството. На тях доброволци ще дават необходимата за гостите информация. За редовните пътници няма да има промяна в организацията на работа на летището, уточни Владимир Рапонджиев: Съветвам ги, както и досега, да съблюдават техническото време, което сме изписали на нашия сайт. Да идват минимум 2 часа по-рано, за да могат спокойно да преминат чекиране, проверки за сигурност, паспортно-граничен контрол. Летището предлага безплатен интернет и места за зареждане на електронните устройства: Имаме бизнес салони, които по качество и по услуги не отстъпват дори и в центъра на ВИП залите, където може да има кетъринг, има и информация, имаме комуникационни центрове, където човек може да ползва интернет и каквото е необходимо на пътника да се чувства комфортно. България и София ще се рекламират пред гостите за европредседателството и като туристическа дестинация още от летището.", "date": "2018.01.11", "title": "Летище София ще обслужва около 22 хил. пътници на ден за европредседателството"}
{"url": "https://www.24chasa.bg/novini/article/6657709", "text": "Министрите на външните работи на Франция, Германия и Великобритания ще обсъдят бъдещето на историческото споразумение от 2015 г. за ядрената програма на Техеран в рамките на специална среща в Брюксел, свикана по инициатива на Върховния представител на Европейския съюз по въпросите за външната политика Фредерика Могерини, отбелязва ORF, най-голямата обществена медия в Австрия. В Брюксел пристигна и иранският външен министър Мохамед Джавад Зариф, който също ще вземе участие в дискусиите. Представителите на ЕС ще подчертаят пред Иран, че подкрепят споразумението, заяви брюкселски дипломат, допълваки обаче, че Техеран трябва да продължи да работи с международните инспектори. „Така до Вашингтон ще достигне новината, че Иран сътрудничи и че постигнатото споразумение е по-добро от изолация на режима\", предаде \"Фокус\". Държавният глава на САЩ Доналд Тръмп определи споразумението от 2015 г. като „най-лошия договор, сключен някога\". В тази връзка в петък, 12 януари, Вашингтон може да блокира износа на петрол от Иран.", "date": "2018.01.11", "title": "ЕС и Иран обсъждат бъдещето на ядрената програма на Техеран"}
{"url": "https://www.24chasa.bg/novini/article/6657728", "text": "Екипи на турската брегова охрана спасиха 41 бежанци, бедстващи в Егейско море, съобщи електронното издание на турския в. \"Миллиет\", цитирано от БТА. Мигрантите са се качили в надуваема лодка с цел да стигнат от град Фоча (окръг Измир) до гръцкия остров Лесбос. Лодката, в която са били мигрантите, обаче се е спукала, след което към полунощ те са подали сигнал за бедствие. Всички мигранти са били спасени от екипи на турската брегова охрана. В спасителната операция са били включени две лодки и хеликоптер на бреговата охрана. Мигрантите са граждани на Афганистан, Сирия, Сиера Леоне, Ангола, Еритрея, Ирак, Сомалия.", "date": "2018.01.11", "title": "Турската брегова охрана спаси 41 бежанци, \nбедстващи в Егейско море"}
{"url": "https://www.24chasa.bg/novini/article/6657731", "text": "Върховният представител на Европейския съюз по въпросите за външната политика Фредерика Могерини увери, че постигнатото през 2015 г. споразумение за ядрената програма на Техеран „работи“, предава Франс прес, цитирана от Фокус. „Споразумението работи, изпълнява основната си цел, което означава запазване на иранската ядрена програма под строго наблюдение\", подчерта Могерини след среща в Брюксел с иранския външен министър Мохамед Джавад Зариф, в която се включиха британският, френският и германският им колега. По-рано държавният глава на САЩ Доналд Тръмп определи споразумението от 2015 г. като „най-лошия договор, сключен някога\". В тази връзка в петък, 12 януари, Вашингтон може да блокира износа на петрол от Иран.", "date": "2018.01.11", "title": "Могерини: Споразумението за ядрената програма на Иран работи"}
{"url": "https://www.24chasa.bg/novini/article/6657739", "text": " По-малкият син на бившият кмет на врачанското село Галиче Ценко Чоков бе оправдан по проточилото се дело за побой над негов съселянин от ромската махала по хулигански и расистки подбуди. Врачанският районен съд реши, че няма достатъчно доказателства Мартин Чоков да е нападал Радослав Илиев и да му е причинил телесна повреда, каквото беше първоначалното обвинение на прокуратурата. До това решение на на врачанския съд се стигна след като на предишното заседание Радослав Илиев напълно се отказа от дадените си пред следствието и прокуратурата показания и обяви, че свидетелите срещу Мартин Чоков са манипулирани от противници на фамилията. По думите му всичко било нагласено и той бил принуждаван да лъже за побой от Веселин Попов-Лунгара и сина му. След побоя през януари 2016 г. обаче Радослав представи пред следствието и медиите солидни доказателства и свидетели за нанесените му удари от Мартин Чоков. Студентът бе с видими травми на главата, а след като се отрече от показанията, отказа да обясни как са били получени нараняванията му. Пред съда пък бяха представени медицински експертизи с категорични данни за нанесен побой и тежки травми на младежа. Мартин Чоков, който е подсъдим в спецсъда заедно с баща си и още четирима за участие в организирана престъпна група, е под домашен арест в Галиче. Очаква се съдът да произнесе присъдата си по делото на 22 януари, след като преди месец това не стана заради внезапно заболяване на Ценко Чоков.", "date": "2018.01.11", "title": "Оправдаха сина за Ценко Чоков по делото за побой"}
{"url": "https://www.24chasa.bg/novini/article/6657755", "text": "Парламентът прие на второ четене промени в Закона за приватизация и следприватизационен контрол, предложени от БСП. Текстовете бяха приети с пълен консенсус, предаде БТА. Целта на промените е да се сложи край на практиката обособени части от държавни дружества, които са в забранителния за приватизация списък, да се продават без знанието и санкцията на Народното събрание. Започнатите до влизането в сила на промените процедури от Агенцията за приватизация и следприватизационен контрол ще се довършват по новия ред.", "date": "2018.01.11", "title": "Приеха промени в Закона за приватизация и следприватизационен контрол"}
{"url": "https://www.24chasa.bg/novini/article/6657768", "text": "Районна прокуратура – Русе внесе в съда обвинителен акт срещу 48-годишен мъж от търновското село Присово за участие в телефонна измама. Обвинението срещу Румен Р. е за това, че на 06.10.2016 г. в Русе, при условията на опасен рецидив, в съучастие с неустановено лице, като извършител с цел да набави за себе си и за другиго имотна облага, възбудил и поддържал у доверчива русенка заблуждение, че се провежда полицейска операция за предотвратяване на престъпление и е необходимо да съдейства, като осигури и остави на посочени от извършителя места парични суми. Жената му повярвала и с това измамникът й причинил имотна вреда в размер на 29 000 лева, като се представил за длъжностно лице – полицай при ОД МВР-Русе. Той ще отговаря пред Темида за престъпление по чл.211 вр.чл.210, вр. чл.209, вр. чл.20 от НК. Рецидивистът от Присово е осъждан. След изтърпяване на наказанието лишаване от свобода, той се препитавал чрез предлагане на строително-ремонтни услуги. С цел да си набави доходи, Румен влязъл в контакт с неустановено лице, осъществяващо телефонни измами, което му предложило да получава пакети с пари от различни адреси на територията на цялата страна и след като задържи за себе си възнаграждение в размер на 10 процента от стойността им, а останалата част да оставя на указаните места. На местата, където оставял пакетите с парите, обвиняемият оставял и ползвания мобилен телефон, като намирал нова SIM карта и джиесем, с които занапред поддържал контакти с лице, което направлявало действията му. По описаната схема на 6 октомври 2016 г. обвиняемият бил изпратен с негов автомобил в Русе. Доверчивата русенка била получила обаждане по телефон от номер на румънски мобилен оператор, като й били отправени закани за физическо насилие от неустановено лице, което я заплашило, че ще я убие. Тя прекъснала разговора, но отново получила обаждане, от лице, което й се представило за полицай Георги Георгиев от Трето РПУ-Русе. Във връзка с работата си, жената знаела, че в гр.Русе има само две районни полицейски управления, но мнимият служител на реда я убедил, че всъщност е служител на Криминална полиция и се обажда във връзка с провеждаща се полицейска операция. Жената се поинтересувала дали познава определен разследващ полицай и Мъжът потвърдил, че дори работят съвместно по тази полицейската операция за залавяне на група бандити, които извършвали обири и нападали хора. Обяснил й, че са установили, че и жената попада сред набелязаните жертви, като бандитите я следели и смятали да я нападнат. В тази връзка било необходимо нейното съдействие, като изтегли колкото може повече пари и ги остави на посоченото от Георгиев място, за да примамят престъпниците и да ги заловят. Жената се поколебала, но впоследствие се съгласила и спазвайки постоянните инструкции на „полицая“ изтеглила значителна сума пари, която оставила според указанията. През това време обвиняемият, напътстван от неустановеното лице, отишъл на указаното място и взел парите. Предстои насрочване на делото за разглеждане от съда.", "date": "2018.01.11", "title": "Рецидивист, участвал в телефонна измама и отмъкнал 29 000 лв от русенка, застава пред Темида"}
{"url": "https://www.24chasa.bg/novini/article/6658107", "text": "Премиерът на страната Бойко Борисов сподели в личния си профил във фейсбук снимки от срещата си с представители на чужди медии. Ето какво написа той в социалната мрежа:  \"С членовете на правителството се срещнахме днес с представители на 56 международни агенции и медии от Европейския съюз по повод приоритетите на Българското председателство на Съвета на ЕС.\"           ", "date": "2018.01.11", "title": "Вижте как Борисов и правителството се срещнаха с чуждите медии (Снимки)"}
{"url": "https://www.24chasa.bg/novini/article/6658109", "text": "„Екипът на Министерството на земеделието, храните и горите работи усилено и вече сме готови за провеждането на конструктивен дебат по важните за селското стопанство въпроси“, заяви министърът на земеделието, храните и горите Румен Порожанов по време на среща с извънредните и пълномощни посланици на Швеция Луиз Бергхолм и Финландия Пайви Блинникка. Това съобщиха от пресцентъра на Министерството на земеделието, горите и храните. „Ще съчетаем председателството с много важни теми за ЕС. През първото тримесечие на председателството ще направим структуриран дебат по Общата селскостопанска политика (ОСП) пречупена през призмата на многогодишното финансово споразумение. Във фокус ще бъдат и всички останали важни теми като анализ на цените на земеделските продукти. Има чувствителни сектори, които трябва да бъдат наблюдавани. Няма да подценим и болестите по животните, както и въпросите свързани с рибарството. Готови сме за провеждането на конструктивно председателство и се радвам, че имаме добра комуникация с всички страни“, подчерта министър Порожанов. От своя страна посланикът на Швеция заяви, че страната иска да се работи за качествена и ефективна обща селскостопанска политика. Тя изрази позицията, че ОСП трябва да бъде реформирана и че очаква с нетърпение българското председателство на Съвета на ЕС. Посланиците проявиха интерес към актуалното състояние на земеделския сектор у нас. „Селскостопанският сектор в България е на много високо и конкурентоспсобно ниво. Търговското салдо от земеделски продукти е положително за 2016 година, очакваме да бъде същото и за 2017 година“, обясни Порожанов. По думите му зърнопроизводството в България е на световно ниво по отношение на използване на нови технологии и производство. Благодарение на средствата от ЕС животновъдството също набира скорост и вече има много големи и модерни ферми, които спазват всички екологични изисквания и изискванията за хуманно отношение към животните. Секторът, който има нужда от още подобрение е производството на зеленчуци и плодове. Там също има много добри проекти, които вече дават резултат, допълни министърът.", "date": "2018.01.11", "title": "Порожанов: Готови сме за конструктивно председателство на Съвета на ЕС"}
{"url": "https://www.24chasa.bg/novini/article/6658125", "text": "Хиляди пакистанци се събраха днес на протестен митинг в град Касур, в централната провинция Пенджаб, настоявайки за съдебна справедливост за 8-годишно момиченце, което бе изнасилено и убито, а тялото му - захвърлено на бунище, предаде ДПА. В шествието участваха ученици, студенти, активисти на гражданското общество и юристи. Полицията откри тялото на детето върху купчина боклуци в центъра на града във вторник - седмица след неговото отвличане. Аутопсията констатира, че момичето е било изнасилено, след което е било удушено най-малко шест дни преди намирането на трупа му. Протести избухнаха и в други пакистански градове като Карачи и Пешавар, съобщи местната телевизия \"Дуня\", цитирана от ДПА и БТА. Участниците в тях настояха за публично обесване на извършителя на престъплението, който остава неизвестен. Говорител на местната полиция в Касур каза, че само през изминалата година в града са регистрирани над десет подобни случая на отвличания на деца, които после са били изнасилени и убити. Според него ДНК тестове, включително и от последния инцидент, са показали, че почти всички от тези убийства са дело на \"побъркан сериен убиец\".", "date": "2018.01.11", "title": "Протести в Пакистан срещу изнасилването и убийството на 8-годишно момиченце (Снимки)"}
{"url": "https://www.24chasa.bg/novini/article/6658145", "text": "Окръжен съд-Пловдив осъди Иван Р. на десет години \"лишаване от свобода\" при първоначален строг режим за серия грабежи на златни накити, съобщиха от пресцентъра на Съдебната палата. Присъдата е намалена от 15 години затвор с една трета, тъй като подсъдимият е признал фактите и обстоятелствата по делото и то е гледано по реда на съкратеното съдебно следствие. Иван Р. е признат за виновен за серия грабежи на златни накити, на обща стойност 2957,50 лева, извършени от 12.08.2017 г. до 23.08.2017 г. в Пловдив от пет лица, като за това е употребил сила. Престъпленията са извършени при условия на опасен рецидив, след като е бил осъждан ефективно за тежко умишлено престъпление на лишаване от свобода не по-малко от една година. Подсъдимият е осъден да заплати общо 1950 лева /1170 и 780 лева/, представляващи имуществени вреди на две от жертвите си, ведно със законната лихва, считано от 23.08.2017 г. до окончателното им изплащане. Присъдата подлежи на обжалване и протест пред Апелативен съд-Пловдив в 15-дневен срок.", "date": "2018.01.11", "title": "10 години затвор за рецидивист за серия грабежи на златни накити"}
{"url": "https://www.24chasa.bg/novini/article/6657934", "text": "За 2017 г. са извършени общо 94 убийства на територията на страната, само едно от тях не е разкрито. Това каза директорът на Главна дирекция „Национална полиция“ гл. комисар Христо Терзийски по време на изслушването си на заседание на Вътрешна комисия, предава „Фокус“. Той обясни, че престъплението е извършено през лятото на миналата година на територията на Казанлък и поясни, че полицията има информация, че едно от лицата, които участва в това убийство, е с ментални отклонения. Директорът на Главна дирекция „Национална полиция“ допълни, че през миналата година са разкрити три убийства от минали години. За изминалата година се издирват общо 317 лица с мярка \"задържане под стража\", каза той. По думите му сред категориите издирвани лица са безследно изчезнали и лица с влезли в сила присъди, с наложена мярка \"задържане под стража\" и бегълци от затвори. По отношение на бегълците от затвора, Терзийски поясни, че за 2017 са избягали 41 души, спрямо 66 за 2016 г. „Росен Ангелов, който е обявен за издирване с влязла в сила присъда е бил ангажимент на структури, извън МВР“, допълни Терзийски.", "date": "2018.01.11", "title": "Христо Терзийски: 94 убийства има у нас през 2017 г., само 1 от тях не е разкрито (Обновена)"}
{"url": "https://www.24chasa.bg/novini/article/6658166", "text": "Убийството на Петър Христов е нагло посегателство в центъра на София. Това каза гл. прокурор Сотир Цацаров по време на изслушването си на заседанието на Комисията по вътрешна сигурност и обществен ред във връзка с убийството на бизнесмена Петър Христов, предаде „Фокус“. Цацаров посочи, че не може да изнесе данни към настоящи момент, но се работи интензивно по всички версии. „Вчера бе последното съвещание, което бе направено в моя кабинет. Имам доверие в наблюдаващите прокурори и в колегите от МВР, които работят по това убийство. Използвам случая да изразя една искрена благодарност към колегите от СДВР“, заяви гл. прокурор. Според Сотир Цацаров двете престъпления от началото на годината поставят два въпроса, чието разрешаване предстои. „Едното от тях е ефективността на системата на изпълнение на наказанията. Твърдя, че след промените през 2015 г. тази ефективност е силно завишена“, каза Цацаров. Според него вторият момент е свързан с ефективността и бързината на експертната дейност в МВР.", "date": "2018.01.11", "title": "Цацаров: Убийството на Петър Христов е нагло посегателство в центъра на София"}
{"url": "https://www.24chasa.bg/novini/article/6658149", "text": "Президентът на Китай Си Дзинпин призова членовете на Китайската комунистическа партия (ККП) в четвъртък за безусловно изпълнение на партийните директиви и лоялност към централното й ръководство, в хода на реч за дисциплината и корупцията, излъчена на живо по държавните телевизии в Китай, предава Reuters. През последните пет години, в които е на власт, Си придоби повече власт, от всички свои предшественици от близкото минало и поведе война срещу корупцията в Комунистическата партия. Освен това, той даде да се разбере, че основните качества на партийните кадри трябва да са дисциплинираност, добросъвестност и честност, предава \"Фокус\". В четвъртък той отправи поредния си призив за спазване на партийната дисциплина чрез дълга реч, излъчена по всички държавни канали в цялата страна. „Когато централните органи на партията вземат решение за провеждане на определена политическа линия, всички партийни членове трябва да я изпълняват буква по буква“, заяви Си. „По всяко време и във всяка ситуация, партийните лидери трябва да остават твърди и честни в изпълнението на дълга си и да бъдат безусловно отдадени на партията, както и да разбират решенията на централните органи“, добави китайският лидер. Усилията в партийното строителство са „фундаментална гаранция“ за окончателното постигане на китайската мечта, подчерта Си, имайки предвид стремежа за обновяване на Китай, който да заеме своето достойно място в глобалната политика. Държавният глава предупреди, че служебните лица, които не успяват да изпълнят политическите си задължения, ще бъдат държани отговорни за това. Освен това, той бе категоричен, че няма да има отпускане в усилията за изкореняване на корупцията, пуснала дълбоки корени в партийните структури.", "date": "2018.01.11", "title": "Си Дзинпин: Партийните лидери трябва да бъдат твърди и честни в изпълнението на дълга си"}
{"url": "https://www.24chasa.bg/novini/article/6658153", "text": "Разстреляният бизнесмен Петър Христов ще бъде погребан в петък на ВИП алеята в търновския гробищен парк, редом до бивши кметове и заслужили търновци. Според близки до семейството, желанието на майка му Момка Манолова тялото да бъде кремирано е отпаднало, защото прокуратурата не е дала разрешение за това. Поклонението пред тленните останки на Христов е насрочено за 12 часа на 12 януари. За траурната церемония семейството е наело залата на Двореца на културата и спорта \"Васил Левски\" във Велико Търново, тъй като се очаква стотици да се поклонят пред ковчега. Редът ще бъде съблюдаван от частна охрана. По настояване на близките няма да се допускат видео и фотокамери. След 15 ч. той ще бъде погребан в тесен семеен кръг, ритуалът се организира от траурна агенция. В Самоводене в петък ще е ден на траур и ще бият траурни камбани. Местните обмислят да кръстят стадиона в селото на името на Петър Христов. Тази идея лансира кметът на Самоводене Николай Милаковски. \"Ще проуча как това може да се случи чисто административно, но мисля, че той го заслужава\", каза пред \"24 часа\" кметът. Христов вложил 100 000 лева в основния ремонт на спортното съоръжение, което е с капацитет от 150 места. Напълно са обновени теренът, седалките, съблекалните. Сам той от малък имал афинитет към спорта, тренирал борба, а през годината бе спонсор на \"Локо\" Горна Оряховица, детския тим \"Болярчета\" и търновския \"Етър\".", "date": "2018.01.11", "title": "Погребват разстреляния Петър Христов на ВИП алеята в гробищата във Велико Търново"}
{"url": "https://www.24chasa.bg/novini/article/6658176", "text": "С настъпването на новата година се отваря нов цикъл от предизвикателства и пред нас като парламент, и пред управляващия екип на страната. Работата ни като народни представители ще бъде много по-отговорна. Не можем да пропилеем шанса си да бъдем чути в Европа и партизанските политически страсти няма как да допринесат за постигане на националните ни цели по време на Българското председателство. Това заявих днес от парламентарната трибуна по време на първото заседание на Народното събрание за 2018 година, написа Цветан Цветанов във фейсбук профила си. Във видеото е цялото му изказване.", "date": "2018.01.11", "title": "Цветанов: Не можем да пропилеем шанса си да бъдем чути в Европа"}
{"url": "https://www.24chasa.bg/novini/article/6658209", "text": "Няма връзка на криминалните инциденти от последните дни с европредседателството, каза главният прокурор Сотир Цацаров на заседание на вътрешната комисия в парламента. Ръководството на МВР увери депутатите, че сигурността в столицата е обезпечена и се работи активно по убийството на Петър Христов и стрелбата по данъчния служител Ивайло Стаменов. \"511 души са обявени за издирване през 2017 г.\", съобщи директорът на Главна дирекция „Национална полиция“ гл. комисар Христо Терзийски. \"Ролята на районния инспектор в МВР е отживелица от други времена и трябва да се промени\", каза Цацаров. \"Днес времето е по-динамично. Добра идея в тази насока има предизборната програма на БСП, която предвижда полицията да е в градовете, а в селата да има представители на жандармерията, както е в Турция и Франция\", посочи главният прокурор. От изказванията на шефовете в МВР стана ясно, че е наредена проверка в сектор \"Издирване\" във връзка с историята с Росен Ангелов, който се укривал 8 години, за да не влезе в затвора.", "date": "2018.01.11", "title": "Идея: Полицията в градовете, жандармерията в селата"}
{"url": "https://www.24chasa.bg/novini/article/6658225", "text": "По внесен обвинителен акт на Окръжна прокуратура – Ямбол, съдът наложи наказание от 10 г. „лишаване от свобода“ на Михаил Г. (на 36г. от гр. Ямбол), съобщиха от пресцентъра на Окръжната прокуратура. Той е подсъдим за това, че на 4 май 2017 г., след 18.30 часа, в гр.Ямбол, в двуетажна полуразрушена сграда на изоставена детска градина, е направил опит умишлено да умъртви непълнолетно момче от гр.Ямбол, чрез нанасяне на множество и значителни удари с ръце и твърди тъпи и тъпоръбести предмети (камъни или др.подобни) в областта на главата, лицето и тялото на пострадалия, блъскане и удряне на главата, лицето и тялото на пострадалия със значителна сила по твърди неравни повърхности (земя, под, камъни или др.подобни) и влачене на пострадалия по неравни повърхности (земя, под), вследствие на което пострадалият е доведен до тежко общо безсъзнателно състояние, в състояние на дълбока кома с периодично дишане с апноични паузи (временно спиране на дишането) за продължително време, причинени са му контузни рани и болезнен травматичен оток на тъканите в областта на лицето – в областта на челото, бузите, двете слепоочия, носа, устните, двете половини на челюстните области, болезнен травматичен оток на тъканите в областта на лицето с лицева асиметрия, контузия на мозъка, малки контузионни изменения на двете мозъчни хемисфери, контузия на горните крайници и счупване на дясната половина на долната челюст на равнището на долния десен четвърти зъб, с избиване на зъба и с патологична подвижност на мястото на избития зъб и разкъсно-контузна рана на мястото на избиването на зъба, по съвкупност довели до разстройство на здравето, временно опасно за живота на пострадалия и затрудняване на дъвченето и говоренето и до реална опасност за живота на пострадалия, нереализирана единствено поради своевременно оказана на пострадалия висококвалифицирана медицинска помощ, като пострадалият е малолетно, ненавършило 14 години лице и деянието е извършено по особено мъчителен начин за пострадалия и с особена жестокост, като макар изпълнителното деяние да е довършено не са настъпили предвидените в закона и искани от дееца общественоопасни последици на престъплението по независещи от дееца причини– престъпление по чл.116, ал.1, т.4, пр.2-ро и т.6, пр.2-ро и 3-то, вр.чл.115, вр.чл.18, ал.1 от НК. Михаил Г. живеел в гр.Ямбол, в дом на ул.Марица № 18. По рождение страдал от неподвижност на колянната става на левия крак, което го принуждавало да куца при вървене. В махалата, в която живеел се ползвал с прозвището „Мюмюн“, наричали го и „Куция“, последното от които прозвища, обвиняемият не харесвал. Срещу дома на Михаил Г., на ул.Марица № 9 в гр. Ямбол се намирал дома на пострадалото 8-годишно момче. Двамата се познавали. На горепосочената дата влезли в необитаема, полуразрушена сграда, намираща се недалеч от домовете им. Тогава в разговор помежду им, пострадалият се обърнал към подсъдимия с прозвището му „куц“, като го нарекъл и „инвалид“, предвид рождения му недъг на левия му крак. Подразнен от това и в отговор на приетото от него като обида обръщение Михаил Г. бутнал силно с ръце момчето, което от удара загубило равновесие и паднало на земята. В продължение, Михаил Г. се навел над падналото на земята дете и със значителна сила и многократно нанесъл удари с ръце и крака в областта на главата, лицето и тялото на детето. Подсъдимият взел и от земята парче бетон (отломка) от подовата и стенна конструкция на сградата и с него също нанесъл удари в областта на главата, лицето и тялото на детето. Със значителна сила, няколкократно Михаил повдигнал от земята главата и тялото на детето и ударил (блъснал) главата и тялото на детето по неравния, осеян с парчета от камъни под на сградата. Подсъдимият ще търпи наложеното му наказание при първоначален „строг“ режим. Съдебното заседание се е провело по реда на съкратеното следствие. Присъдата на Окръжен съд – Ямбол подлежи на обжалване пред Апелативен съд – Бургас.", "date": "2018.01.11", "title": "10 години затвор за мъж, опитал да убие дете в Ямбол"}
{"url": "https://www.24chasa.bg/novini/article/6658206", "text": "Наблюдаваме криминогенната обстановка - действията от последните дни не са заговор за дискредитиране на европредседателството. Това каза главният секретар на МВР гл. комисар Младен Маринов по време на изслушването си в Комисията по вътрешна сигурност и обществен ред, предаде „Фокус“. „По отношение на съвкупността от престъпни деяния - наистина всяко едно особено тежко или свързано с насилие, със смъртни случаи, е притеснително. От анализа, който правим за всички тези случаи, не виждаме да има някаква последователност. Случаите не са свързани и не са в последователност, която да говори за някакво умишлено действие, което да доведе до нажежаване на обстановката и търсене на ефект на паника и злепоставяне на страната по време на европредседателството“, каза гл. комисар Младен Маринов. Той поясни, че МВР разглежда престъпленията като отделни случаи. „Фонът на криминогенната обстановка, за нас изглежда по един начин, за гражданите по друг, особено е ако е представен от медиите в дадена посока и последователност“, посочи главният секретар на МВР. По отношение на бандите за обиране на банкомати, Маринов обяви, че е останало незабелязано, че са задържани 2-мата извършители на последния взрив на банкомат. \"18-годишни младежи, които са споделили, че са мотивирани от това, което са гледали от телевизията\", отбеляза гл. комисар Младен Маринов.", "date": "2018.01.11", "title": "МВР разглежда престъпленията от последните дни като отделни случаи"}
{"url": "https://www.24chasa.bg/novini/article/6658474", "text": "По обвинение на Районна прокуратура – Перник предстои да започне съдебен процес срещу непълнолетните Исус В. и Илиян И. извършили съвкупление с 26-годишна жена, чрез употреба на сила, и за отнемане на чужди вещи. Това съобщиха от пресцентъра на Апелативна прокуратура - София. На 1 май 2017 г. в гр. Перник двамата обвиняеми нападнали жена. Тя била блъсната на земята, дърпана за косата и удряна с юмруци и ритници в областта на главата и тялото. Единият от тях я заплашил, че носи в себе си нож и „ще я намушка“. Възползвайки се от безпомощното състояние на пострадалата, те осъществили насилствен полов акт с нея и блудствени действия. Илиян И. избил зъб на жената, с което й причинил средна телесна повреда, след което отнел мобилния й телефон „Нокиа“ и три лева.", "date": "2018.01.11", "title": "Съдят двама непълнолетни за изнасилване и побой на млада жена в Перник"}
{"url": "https://www.24chasa.bg/novini/article/6658476", "text": "В Одрин днес бяха заловени 75 души при опит да се прехвърлят нелегално в България и Турция, вчера броят им бе 160, предаде кореспондентът на  . Специализираната част към командването на пехотата под името „Гранични орли“ отчете, че за 2017 г. само на граничната бразда с България и Гърция са спрени, заловени и върнати 20 014 бегълци. Границата откъм турската страна се наблюдава денонощно с термовизионни камери, военни патрули непрекъснато контролират по границата и арестуват мигрантите и техните водачи трафикантите. В рамките на 6 години само „уловът“ на „Граничните орли“ възлиза на 116 936 души, заловени при опит да се прехвърлят незаконно в България и Гърция.", "date": "2018.01.11", "title": "Турция: Нови групи бежанци се отправят към България"}
{"url": "https://www.24chasa.bg/novini/article/6658512", "text": "Премиерът Бойко Борисов се срещна с председателя на Европейския съвет Доналд Туск в рамките на официалното откриване на Българското председателство на Съвета на ЕС. Това съобщиха от Пресслужбата на кабинета.  Българският министър-председател заяви, че темата за интеграцията на Западните Балкани остава водещ приоритет по време на нашето председателство и страната ни ще разчита на подкрепата на всички европейски институции и държавите членки. „Европейските надежди на гражданите на страните от Западните Балкани ще съберат заедно на една маса всички лидери. Знам, че това ще е дълъг процес, но това е процес, който ни учи на помирение и на това да обърнем погледа напред. Очакванията на моите колеги са за ускоряване на процеса на евроинтеграция“, подчерта българският премиер. Бойко Борисов и Доналд Туск бяха единодушни, че темата за интеграцията на държавите от Западните Балкани е важна не само за региона, но и за целия Европейски съюз. Двамата обсъдиха възможности в сферата на инфраструктурата и свързаността в региона. Доналд Туск изрази благодарност за инициативата на българския премиер за срещата на върха в София на 17 май, когато се очаква лидерите да обсъдят темата „Западни Балкани“. По време на разговора двамата дискутираха и организацията на срещата на върха, на която двамата ще бъдат домакини. Министър-председателят заяви, че подобряването на диалога с турската държава трябва да става с консенсус и с мъдри и спокойни решения. Политиката на отчуждаване не трябва да продължава, защото за България, а и за ЕС Турция е стратегически партньор в борбата с миграцията. Бойко Борисов и Доналд Туск бяха единодушни, че Кохезионният фонд и селскостопанската политика трябва да бъдат запазени. Българският министър-председател увери Доналд Туск, че страната ни е готова за своето първо председателство и че България ще бъде балансьор и ще търси консенсус по актуалните теми на Европейския съюз.", "date": "2018.01.11", "title": "Борисов към Туск: България ще търси консенсус по актуалните теми на ЕС"}
{"url": "https://www.24chasa.bg/novini/article/6658559", "text": "Официалното откриване на българското председателство започна с разглеждане на мултимедийната изложба за България. Тя е разположена в специална шатра пред Народния театър “Иван Вазов”. Премиерът Бойко Борисов пристигна на откриването заедно с председателя на Европейския съвет Доналд Туск и шефа на ЕК Жан-Клод Юнкер. Преди да им покаже изложбата за България обаче министър-председателят ги запозна с патриарх Неофит, който също участва в церемонията по откриването. В палатката Борисов, Юнкер и Туск изгледаха и клипа за българското председателство, чиято премиера бе преди дни. На влизане в палатката Юнкер пък се прегърна с царя Симеон Сакскобургготски. Двамата проведоха и кратък разговор на френски. След това Юнкер се оплака на Доналд Туск, че кортежът му е попаднал на блокада за кратко. Не стана ясно обаче с кой от многобройните протести в София се е пресякъл пътя на председателя на ЕК. Премиерът запозна Туск и Юнкер и с министрите си.                                                                                                                                                                                                                                                                              ", "date": "2018.01.11", "title": "Юнкер блокиран от протест на път за откриването на европредседателството (Видео)"}
{"url": "https://www.24chasa.bg/novini/article/6658573", "text": "Четвъртък бе последният ден, в който германската канцлерка Ангела Меркел и лидерите на баварския Християнсоциален съюз Хорст Зеехофер и на Германската социалдемократическа партия Мартин Шулц се срещнаха, за да решат дали има шанс да се състави голяма коалиция. 15 работни групи заседаваха успоредно през последните 5 дни, за да намерят компромис по точките, по които трите партии имат различия. Ако се договорят, че има шанс за поредна коалиция помежду им, Германия може да има ново правителство към края на март. Ако обаче сондажите се провалят, то Меркел, Шулц и Зеехофер най-вероятно ще трябва да се оттеглят от ръководните си постове. Тези преговори са решаващи за политическата им кариера. “Ще бъде тежък ден, но имаме енергията да се справим”, заяви Меркел преди преговорите в четвъртък. Шулц посочи, че остават да се решат някои от най-тежките проблеми между партиите и най-вероятно ще се заседава до късно през нощта.  За голям пробив от страна на социлдемократите се смята постигнатият компромис за отказ от изпълняване на целта през 2020 г. Германия да произвежда с 40% по-малко въглероден диоксид в сравнение с 1990 г. Това ще удължи живота на въгледобива и работниците в него – основен електорат на ГСДП, няма да загубят работата си.", "date": "2018.01.11", "title": "Последен шанс  за Меркел и Шулц"}
{"url": "https://www.24chasa.bg/novini/article/6658589", "text": "Група от около 500 природозащитници блокираха в 19.00 часа кръстовището на бул. \"Васил Левски\" и ул. \"Граф. Игнатиев\" в столицата. Те носят плакати \"Спасете Пирин\" и \"Je suis Pirin\"и скандират \"оставка\" и \"мафия\".  В района има засилено полицейско присъствие. Движението на трамваи по ул. \"Граф. Игнатиев\" и на тролеи по бул. \"Васил Левски\" е напълно спряло. Според предварително обявения маршрут протестиращите трябва да минат по бул. \"Васил Левски\" до градинката пред НДК. На половин километър от мястото, на кръстовището при Софийската градска художествена галерия са се събрали около 200 полицаи, които протестират за увеличение на заплатите. Там обаче пътното движение не е блокирано.", "date": "2018.01.11", "title": "Еколози блокираха кръстовището на бул.\"Васил Левски\" и ул.\"Граф. Игнатиев\""}
{"url": "https://www.24chasa.bg/novini/article/6658608", "text": "Русия е готова да предаде на Украйна военните кораби и авиотехниката от Крим, но те са в плачевно състояние и Москва е готова да допусне украински специалисти да утилизират неподлежащите на транспортиране боеприпаси, заяви президентът на Русия Владимир Путин, предава РИА Новости. „Използвам случая, за да кажа, че ние сме готови да продължим този процес: готови сме да предадем военните кораби, които продължават да са в Крим, на Украйна, както и авиационната техника и бронетехниката. Наистина, те се намират в такова плачевно състояние, но това не е наша работа, тя си беше в това състояние, защото за всички тези години никой не я е обслужвал, разбира се“, заяви Путин по време на среща с главните редактори на руските медии и информационни агенции, предава \"Фокус\".  Според неговите думи, става дума за десетки кораби и бойни самолети. „Що се касае до корабите, мисля, че ще бъде най-добре, ако украинските военнослужещи дойдат и ги вземат сами. Ние сме готови да им помогнем да ги транспортират в Одеса“, отбеляза Путин. Руският държавен глава добави, че има значителен боезапас, но той, по данни на руските експерти, не подлежи на транспортиране, а само на утилизация на място. „Готови сме да извикаме украинските военни, за да участват в утилизацията на тези боеприпаси“, добави Путин.", "date": "2018.01.11", "title": "Путин: Русия е готова да предаде на Украйна корабите и авиотехниката от Крим"}
{"url": "https://www.24chasa.bg/novini/article/6658612", "text": "Ученици паднаха в пропаст след катастрофа по пътя към местността Кръста над Благоевград, предаде  .  Дванайсетокласниците не успели да вземат завой и полетели в пропастта. Участвали са в гонка. Шофьор, пътуващ в колата пред тях, видял в огледалото инцидента и подал сигнал на 112. Двамата младежи са транспортирани в болница. Единият е с травма на главата. Няма опасност за живота им. В момента се правят опити колата да бъде извадена от пропастта. Шофьорът не е употребил алкохол.", "date": "2018.01.11", "title": "Младежи паднаха с кола в пропаст в местност над Благоевград"}
