{"url": "https://www.24chasa.bg/novini/article/6904982", "text": "Китай има интерес да инвестира в хърватските пристанища Задар и Риека, обяви високопоставен правителствен служител от Загреб, съобщи хърватската агенция Хина. Тя цитира изказване на Томислав Михотич, хърватски заместник-министър на пристанищата, транспорта и инфраструктурата след министерската конференция в китайския град Нинбо за насърчаване на търговско-икономическото сътрудничество между Китай и държавите от Централна и Източна Европа. Според Михотич Китай има интерес да придобие дялове от пристанището Задар. \"Тези дни пристанище Задар ще подпише споразумение за съсобственост с китайските партньори. За Китай това е логистична точка, от която може да разшири търговията не само до хърватския пазар, а и до европейския\", казва Милотич пред агенцията. Той добавя, че Китай проявява интерес и към пристанището в Риека.", "date": "2018.06.09", "title": "Китайски инвеститори се насочват към две хърватски пристанища"}
{"url": "https://www.24chasa.bg/novini/article/6904975", "text": "Момченцето, което изчезна в буйните води на река Струма, е било на гости при роднини в Кресна. То било заедно със сестричката си. В реката влезли няколко деца да се къпят, но 10-годишното момче не излязло. Сестра му успяла да се измъкне на брега и обяснила, че пред очите й брат й потънал. Изчезналото момче е от с. Микрево, община Струмяни. На мястото веднага пристигна баща му и леля му, които стоят край брега в очакване да се намери детето. В акцията по търсенето участват рафтъри, които имат база наблизо, спасители от БЧК, полицаи.", "date": "2018.06.09", "title": "Изчезналото в Струма дете било на гости в Кресна"}
{"url": "https://www.24chasa.bg/novini/article/6904966", "text": "Президентът на САЩ Доналд Тръмп закъсня за среща в рамките на Г-7, посветена на равноправието между половете, предаде Асошиейтед прес. Това накара домакина на форума, канадския премиер Джъстин Трюдо, да даде началото на срещата без да чака \"скитащите\". Тръмп пропусна встъпителното изявление на Трюдо и влезе на по-късен етап от срещата. Охраната бе принудена да проправи път на президента на САЩ през множеството от репортери и оператори, информира БТА. Когато американският президент седна на мястото си, френският му колега Еманюел Макрон го изгледа продължително. Трюдо превърна равноправието между половете в приоритет на тазгодишната среща на върха на Г-7, отбелязва АП. ТАСС припомня, че канадският премиер се самоопредели като феминист и половината от министрите в правителството му са жени.", "date": "2018.06.09", "title": "Тръмп закъсня за среща в рамките на Г-7 за равноправието между половете"}
{"url": "https://www.24chasa.bg/novini/article/6904514", "text": "В традиционната за вестника годишна инициатива “Лекарите, на които вярваме” отново се включиха стотици пациенти. Те номинират най-достойните според тях лекари и стоматолози за приза за най-уязимата вяра - в добрия специалист и отзивчив човек, на когото спокойно поверяват здравето и живота си. Отличените с това доверие отново ще съберем в книга справочник на старателни и квалифицирани лекари в различните специалности. Към професионалното им представяне ще предоставим и как може да се свържете с тях - на адрес на болницата или практиката, по телефон, с имейл. Проектът се роди през 2011 г. като прехвърлен от вестника мост над пропастта от недоверие между пациенти и лекари по това време. В резултат на него болните хора подозираха лекуващите ги в недобронамереност и некомпетентност, специалистите отговориха с масово напускане на страната. С годините стъпка по стъпка настръхналото обществено мнение постепенно се върна към здравите си корени. Резонансът от каузата ни показа, че част от приноса е на инициативата “Лекарите, на които вярваме” Във всяко следващо нейно издание читателите отличават все повече имена, но поставят и темите, в които очакват промени. Задаваме от тяхно име въпросите на утвърдени експерти. В момента финансовият ресурс на здравната каса позволява тя да покрива голяма част от медицинските изделия, но не изцяло всички. Сегашният вариант за финансирането им е пациентите да ги доплащат по правила, определени от НЗОК. Естествено, той не е най-добрият. Смятам, че трябва да има допълнително доброволно здравно застраховане и точно тези фондове - вторият стълб на здравното осигуряване - да покриват имплантите. Така ще се избегне плащането в брой от пациентите и нещата ще бъдат много по-чисти и прозрачни. Стъпката за това е направена. Законодателят я е предвидил, но не разбирам защо в България вторият стълб на здравно осигуряване не е влязъл в достатъчна сила. И все пак трябва да се признае, че има немалко пациенти с такова осигуряване, които не доплащат абсолютно нищо, в случай че им се наложи лечение с импланти. Профилактиката е друг съществен момент, в който трябва да се инвестира много, за да се спести много повече в бъдеще. Тя трябва да е ангажимент на всеки един медицински специалист, но най-вече е в ръцете на самите пациенти, които трябва да бъдат информирани и следва да спазват основните принципи на профилактиката. Подходът към това е дълъг и комплексен. Включва и общообразователни мерки, включително и някои административни - ако не се грижиш за собственото си здраве, трябва да има някакви дисциплиниращи мерки.", "date": "2018.06.09", "title": "Нужно ли е доплащане за лечение? Работи ли профилактиката?"}
{"url": "https://www.24chasa.bg/novini/article/6904978", "text": "Пет опита за телефонни измами са извършени в Сливен, съобщиха от пресцентъра на ОД на МВР-Сливен. От областната дирекция предупредиха за зачестили опити за измами по схемата \"оказване на съдействие при задържането на телефонни измамници, чрез предоставянето на наличните парични суми и ценни вещи, които впоследствие да бъдат върнати\". ОДМВР-Сливен предупреждава, че не извършва полицейска операция в момента и няма практика да се свързва и да дава инструкции на гражданите по телефона. Възможно е схемата да бъде променена, но искането на пари и ценности остава.", "date": "2018.06.09", "title": "Пет опита за телефонни измами са извършени в Сливен"}
{"url": "https://www.24chasa.bg/novini/article/6904938", "text": "Германският канцлер Ангела Меркел каза днес, че ръководителите от Г-7 са се споразумели по обща позиция по търговията, въпреки че продължава да има разногласия между тях, предаде АФП, цитирана от БТА. \"Ръководя се от принципа, че ние ще имаме общ текст\", каза канцлерът на пресконференция в Ла Малбе. \"Това обаче не решава проблемите в подробности. Ние имаме различни разбирания със САЩ\", допълни тя. Според Меркел ще бъде публикувано общо комюнике, но то ще отбележи факта, че САЩ не участват в обсъждането на въпросите, свързани с опазването на околната среда и климата. ", "date": "2018.06.09", "title": "Меркел: Г-7 ще одобри обща позиция по търговията"}
{"url": "https://www.24chasa.bg/novini/article/6904947", "text": "Джена Търджил - оцеляла от Холокоста, която се е грижела за Ане Франк в концентрационния лагер Берген-Белзен няколко месеца преди освобождаването му - почина на 95 години, предаде Асошиейтед прес, цитирана от БТА. Главният равин на Великобритания Ефраим Мирвис съобщи, че Търджил е починала в четвъртък. Оцелялата от Холокоста посвети живота си на споделянето на своята история за оцеляването си в еврейското гето в Краков и в германските нацистки лагери в Аушвиц, Бухенвалд и Берген-Белзен. В болницата в Берген-Белзен Търджил се е грижила за Ане Франк, докато момичето умира от тиф. Веднъж тя каза пред Би Би Си: \"Измих лицето й, дадох й да пие вода и все още мога да видя лицето й, косата й и как изглеждаше тя\". След Втората световна война Търджил се омъжва за Норман Търджил, един от британските освободители на лагера, и става известна като \"Булката от Белзен\".", "date": "2018.06.09", "title": "Почина оцелялата от Холокоста Джена Търджил, грижила се за Ане Франк"}
{"url": "https://www.24chasa.bg/novini/article/6904942", "text": "Три деца са влезли в Струма при Кресна преди 2 часа. Едното още не е излязло. Тук са екипи на полиция и пожарна. Има и екип с водолази и лодки на БЧК, които са в готовност да окажат съдействие. По стечение на обстоятелствата в момента доброволци на Червения кръст от страната са на тренировъчен курс тук, водени от Ясен Сливенски, директор \"Мениджмънт на бедствията\" в БЧК. Детето е момченце на около 10 години и е от е от с. Микрево, Ловеч - било на гости на баща си със сестра си. Тя успяла да се спаси. Хората разказват, че на това място в годините е имало доста инциденти с фатален изход.", "date": "2018.06.09", "title": "Момченце изчезна във водите на Струма при Кресна (Снимки)"}
{"url": "https://www.24chasa.bg/novini/article/6904956", "text": "Мъж се самоубий, скачайки от покрива на Голямата джамия в Мека - нещо необичайно на това свещено за исляма място в Саудитска Арабия, предаде Франс прес, цитирана от БТА. Саудитската официална информационна агенция СПА съобщи днес, позовавайки се на полицията, че \"чуждестранен гражданин\" се е самоубил вчера вечерта в този град в западната част на кралството. Самоубилият се е французин, уточни френското министерство на външните работи пред Франс прес. То не даде подробности. И макар подобни действия да са нещо рядко, това не е първият случай на самоубийство в Мека - люлката на исляма, който също като другите монотеистични религии забранява самоубийството, отбелязва Франс прес. Миналата година саудитец опита да се самозапали пред храма Кааба в Мека, но силите за сигурност се намесиха и не му позволиха да се самоубие. Всяка година милиони мюсюлмани от целия свят се стичат в Мека и Медина - второто най-свещено място за исляма - за годишното поклонение хадж, припомня АФП.", "date": "2018.06.09", "title": "Мъж се самоуби, скачайки от покрива на Голямата джамия в Мека"}
{"url": "https://www.24chasa.bg/novini/article/6904964", "text": "Отрязана глава на гърмяща змия ухапа жител на американския щат Тексас, съобщи изданието Gizmodo. Мъжът работил в градината, когато видял еднометровата отровна змия. Той обезглавил рептилията с лопата и когато вдигнал останките, за да ги изхвърли, главата й го ухапала. Съпругата му се опитала да го откара с колата в болницата, но когато започнали припадъците му, тя извикала бърза помощ. В крайна сметка мъжът бил откаран с вертолет в болница,  Лекарят травматолог Майкълр Холпърт сподели, че количеството отрова би могла напълно да усмърти мъжа, ако своевременно не са му били дадени 26 дози противоотрова. Състоянието му вече се оценява като стабилно, но бъбреците му все още функционират лошо. „Това е класическа грешка. Хората не разбират, че млекопитаещите и рептилиите са устроени различно”, коментира токсиколожката Лесли Бойър. Тя обясни, че отрязаната глава на змията, както и останалото й тяло може да пълзи около 12 часа и дори да напада враговете. ", "date": "2018.06.09", "title": "Отрязана глава на змия за малко да усмърти американец"}
{"url": "https://www.24chasa.bg/novini/article/6904897", "text": "Иракският кюрд, заподозрян в убийството на 14-годишно германско момиче, е бил екстрадиран в Германия, за да бъде съден там. Това съобщи за ДПА кюрдски източник пожелал анонимност. Според източника заподозреният е бил качен на самолет на летището в Ербил, главния град на Иракски Кюрдистан, който в 16,30 ч. местно време отлетял за Франкфурт. Засега няма официално потвърждение от кюрдските власти, предава БТА. По рано днес представител на местната полицията заяви, че заподозреният ще бъде съден в Иракски Кюрдистан.", "date": "2018.06.09", "title": "Кюрдът, обвинен в зверското убийство на 14-годишна, е екстрадиран в Германия"}
{"url": "https://www.24chasa.bg/novini/article/6904900", "text": "Президентът на САЩ Доналд Тръмп отлетя от Канада за Сингапур, където има планирана среща във вторник със севернокорейския лидер Ким Чеn Ун, предаде ТАСС. Тръмп първи от лидерите от Г-7 отпътува от курорта Ла Малбе, където се провежда срещата на върха на Голямата седморка, информира БТА. Налице е \"уникална възможност\" със Северна Корея, която работи \"много добре\" със Съединените щати, заяви на тръгване американският президент. Той каза, че отива на \"мирна мисия\". Може би ще разбера \"още на първата минута\" от срещата с Ким дали ще може да бъде постигнато споразумение със Северна Корея, увери Тръмп. Той потвърди, че целта остава закриване на севернокорейската ядрена програма, и изрази задоволство от свършената до момента работа.", "date": "2018.06.09", "title": "Тръмп отлетя от Канада за Сингапур за срещата с Ким Чен Ун (Снимки)"}
{"url": "https://www.24chasa.bg/novini/article/6904902", "text": "Пререкание и опит за физическа саморазправа по време на шествието срещу провеждащия се в столицата „София Прайд” завърши с два ареста. Инцидентът стана в Борисовата градина. Две жени, запътили се към мястото на гей парада – Паметника на Съветската армия, бяха нападнати от участници в контрашествието. Полицаите, който го охраняват, веднага реагираха и задържаха агресивните мъже. Контрашествието протичаше в центъра на София под мотото „Да запазим децата от разврата\" и се организира от движение „Национална съпротива\". Защитните на ЛГБС обществото преминаха по маршрут Цариградско шосе, завиха по \"Васил Левски\", оттам по ул. \"Ген. Гурко\", \"Раковски\", бул. \"Княз Ал. Дондуков\" и отново по бул \"Левски\", като се върнаха при началната си точка през Паметника на Съветската армия. Шествито започва в 19:00 и приключи 20 минути преди 21:00. Проливен дъжд се изля малко преди началото му, но това не попречи на събралите се да танцуват с дъждобрани и чадъри. Преди началото на шествието на сцената пред празнуващите излязоха всички 23-ма посланици, които подкрепят \"София прайд\", сред тях посланика на Норвегия, Нова Зеландия, Кипър, Холандия, Бразилия, Великобритания и САЩ. Според организаторите общият брой на събралитите се на \"София прайд\" е около 3000 души. В момента прайдът продължава с музика пред Паметника на Съветската армия. И тази година имаше засилено полицейско присъствие, като организаторите на прайда бяха осигурили допълнителна охрана.", "date": "2018.06.09", "title": "Бой и арестувани на \"София прайд\" (Снимки)"}
{"url": "https://www.24chasa.bg/novini/article/6904858", "text": "Гневен велосипедист наряза гумите на линейка от Бърза помощ, защото е паркирала на велоалея в центъра на София, става ясно от клип във фейсбук, сниман от случайно преминаващ гражданин. Колата с лекарите пристигнала на бул. “Дондуков” по сигнал за 19-годишно момче, болно от диабет, което изпаднало в криза. Шофьорът спрял на велоалеята, където по закон имат право да паркират както линейки, така и полицейски и пожарни автомобили. Лекарите се качили при пациента. В този момент колоездач минал по велоалеята и спрял до линейката, разказаха от Бърза помощ пред “24 часа”. “Разкарай колата оттук или пукам гумите”, крещял младежът с колелото на шофьора. Човекът го попитал къде да я премести и отказал, защото на булеварда минават коли. Тогава велосипедистът извадил нож и спукал гумите на линейката пред възмутените погледи на 15-ина души. После бързо се качил на колелото и потеглил. Завил по бул. “Васил Левски”. “Добре, че колегите са успели да овладеят състоянието на момчето и не се е наложило да се вика втора линейка”, казаха от Бърза помощ пред “24 часа”. Шофьорът на линейката се обадил в полицията, но никой не дошъл. Медиците тръгнали към районното, за да дадат показания. Хулиганът не бе задържан до редакционното приключване на броя. В района обаче има много магазини, кафенета и банки с охранителни камери.", "date": "2018.06.09", "title": "Колоездач спука гумите на линейка,\nспряла на велоалея за болен младеж (Обзор)"}
{"url": "https://www.24chasa.bg/novini/article/6904883", "text": "Турция е завършила изграждането на 764-километрова бетонна стена по границата със Сирия, съобщава Анадолската агенция, като се позовава на турски официален представител, пожелал анонимност. Турската държавна агенция за жилищно строителство е построила 564 километра от стената, а за изграждането на останалите 200 километра от стената са отговаряли валийствата на пограничните окръзи, съобщава БТА. Анкара стартира проекта за построяване на 826-километрова защитна стена по границата със Сирия през 2015 г. в рамките на мерки за засилване на граничната безопасност и борба срещу контрабандата и случаите на нелегално преминаване на границата. Турция има 911-километрова обща граница със Сирия. Защитната стена е изградена от бетонни блокове, високи три метра, с бодлива тел. На всеки 300 метра са издигнати кули, оборудвани с термо- и инфрачервени видеокамери, системи за нощно виждане, радари. На кулите се поставят лазерни и стрелкови системи с дистанционно управление за поразяване на жива сила, наземна техника и безпилотни апарати, както и устройства за заглушаване на радиосигнали с различни честоти.", "date": "2018.06.09", "title": "Турция е посторила 764-километрова бетонна стена по границата със Сирия"}
{"url": "https://www.24chasa.bg/novini/article/6904857", "text": "Натрапват се на обществото неприемливи неща. Не може насила в едно общество да вкарвате конвенция срещу насилието, не може насила да вкарате гей браковете, няма да стане това. Това заяви лидерът на БСП Корнелия Нинова пред “Дарик”. Тя уточни, че БСП има проблем по темата с Партията на европейските социалисти, чиито представители преди 2 седмици наново са предупредили, че червените грешат, като не подкрепят ратифицирането на Истанбулската конвенция. Като уточни, че говори от свое име, Нинова заяви: “Няма да се съгласим какъвто и натиск да се оказва. Спасяваме българското християнско семейство, традиции и деца”. Тя очаквала много удари срещу себе си лично заради тази позиция, но имало моменти, в които трябва да вземеш позиция, докато останалите политически лидери са се “скатали”. Бури, гръмотевици и локална градушка в центъра на София пък пожела на прайда евродепутатът от ВМРО Ангел Джамбазки. На страницата си във фейсбук той написа отворено писмо в отговор на поканата, която получил да подкрепи събитието. “Не желая по никакъв повод да си прекарам времето в компанията на странни същества тип Елза Парини, които се кривят и кълчат, качени на платформа, гримирани и намацани като статисти в нискобюджетна комедия на ужаса, това поне е естетически избор, на който имам право”, пише Джамбазки. Стотина души се включиха в похода за семейството в столицата. Той бе една от трите прояви срещу прайда. Около стотина души се бяха събрали за прайда пред Паметника на Съветската армия до 19 ч. ", "date": "2018.06.09", "title": "Нинова против гей браковете, Джамбазки пожела градушка да удари прайда (Обзор)"}
{"url": "https://www.24chasa.bg/novini/article/6904048", "text": "Твърде многото неща, които не харесвах в България. Не харесвах хората, не харесвах начина на живот, не харесвах системата и знаех, че искам да бъда част от по-добро общество. Поне тогава така смятах и до последно това остана като мотивация и желание да напусна. Бих добавил също така желанието, любопитството да видиш други култури, друг начин на мислене, един вид просто да еволюираш като човек. В началото беше трудно. Може би чисто бюрократичната система на германците - изисква се изключително много документация от тяхна страна. И След това може би - трудностите с отчуждението. Чувстваш се наистина не на място. Въпреки че има много българи в Берлин конкретно и в Германия, има и много големи български общности в чужбина изобщо, някакси българите са по-различни от българите тук, така че изпитваш определено самота, стрес. В този забързан, задвижен начин на живот, който те имат, нямаш време за себе си, това много те потиска. За мен най-трудно беше не толкова адаптацията, колкото по-скоро да спечелиш доверието на хората, защото за тях си, не искам да използвам лоши думи, но аутсайдер, втора ръка човек. И наистаина е много трудно да се докажеш, защото всяко нещо, което правиш, е гледано под лупа. Другата трудност, която изпитах, е може би да разпознаеш приятеля от врага, нека така да го кажа, защото хората там имат склонност да бъдат лицемери. Тогава човек осъзнава приоритетите си, осъзнава наистина кое е важно за него. И може би моето личностно развитие, човекът, който съм, са близките, приятелите ми. Всички, които обичам, са много по-важни от тези няколкостотин или хиляди евро повече, които бих вземала там. Аз поддържам връзка само с майка си. Ние живеехме заедно в Италия. Тя беше със смесени чувства - хем ѝ беше кофти, че си отивам, защото я оставям сама и се разделяме едва ли не, но пък и се радваше за сметка на това, защото виждаше колко съм ентусиазиран и колко зареден с енергия да направя тази стъпка в живота си. Защото там, особено през последните си месеци, аз просто гаснех като човек, не се чувствах щастлив, бях загубил самочувствие и вяра в себе си. В момента се занимавам с нещо много интересно. В сферата на гейминг индустрията съм, тоест на компютърните игри. Развивайки се в тази сфера, човек развива и различни умения, различни черти и способности, които вече е притежавал, но просто не е откривал досега. Има изключително млади, интелигентни и чуждестранни колеги и работата наистина е забавна. Приятно е времето с тях със сигурност. Аз съм в областта за поддръжка на крайни клиенти за една от най-разпознаваемите компании в технологичната сфера. Цял живот съм работил с клиенти, доставя ми удоволствие, харесва ми да комуникирам с различни хора. През следващите няколко години със сигурност продължавам да си се представям в България и се надявам, че тази тенденция ще остане, защото тук се чувствам у дома. Слънцето свети по различен начин в България и хората са други, и нашата емоционалност е по-различна, и тук се чувствам себе си! Единственото, което знам, е, че най-вече, защото за мен това е начин да прогресираме не само като индивидуалност, но и като общество. Опитът, който съм добил навън, опитът, който тя е добила, според мен трябва да бъде споделен с хората тук и просто да се опитаме да се направим по-добри като хора.  Да не се страхуват, може би да не се колебаят, защото в България има развитие, има бъдеще и то зависи само от нас! За хората, които се чудят дали да заминат, или не, е да заминат, защото според мен всеки един от нас трябва да види една друга гледна точка на това как се гледа на живота, на обществото, на хората и т.н. И след това да се върнат тук и да ги приложат тези неща тук, защото нашата страна има нужда от млади хора, интелигентни, които знаят какво и как трябва да се направи. Защото, ако искаме да се подобри нещо, това зависи от нас и от никой друг.", "date": "2018.06.09", "title": "Тя напусна Германия, а  той - Италия, понеже у нас слънцето свети  различно"}
{"url": "https://www.24chasa.bg/novini/article/6904741", "text": "Шофьор на товарен камион трябва да плати 254 хил. лв. глоба за превоз на 12 тона спирт без документи за Гърция. Е. П. от Нови Искър шофирал товарен камион към Гърция. По документи в тира трябвало да има палета с екобрикети, предназначени за фирма в Солун. На ГКПП Кулата била направена физическа проверка и се установило, че вместо брикети има 12 контейнера с по 1000 литра етилов алкохол. Като тапа били поставени две палета с празни кашони. Шофьорът и камионът били спрени. Водачът обяснил, че не знае какво има в камиона, защото бил назначен на работа в същия ден. За откритите 12 000 литра спирт не е представен документ за плащането, начисляването или обезпечаването на дължимия акциз. На шофьора бил съставен акт и наказателно постановление от Митница Югозападна да глоба в двойния размер на дължимия акциз - 254 хил. лв. Тираджията обжалвал в съда в Петрич наказанието. Обяснил, че е получил автомобила от свой колега, на околовръсното на Нови пазар. Не е знаел какво има в автомобила, не е отварял товарното помещение, за да провери стоката, доверил се е изцяло на колегата, от когото получил ключовете и документи. Така поел на курс за Гърция, без да знае какво превозва. Съдът обаче не даде вяра на оправданията му, които били противоречиви, звучали \"твърде наивно и житейски нелогично\". Магистратите потвърдиха наказателното постановление с огромната глоба, като решението подлежи на касационно обжалване.", "date": "2018.06.09", "title": "254 хил. лв. глоба за тираджия за 12 тона спирт в камион за Гърция"}
{"url": "https://www.24chasa.bg/novini/article/6904759", "text": "\"На \"Какаовия плаж\" в Слънчев бряг са се заградили абсолютно незаконно, в разрез с разрешенията им като преместваеми обекти. Те имат над 800 кв.м. допълнителна площ - скари, но са затворили всичко и са направили огромен бункер. Тези мутри-тарикати са си затворил заведенията, за да могат да минат в една друга процедура при меренето на шума. Но дори и така те са с озвучаване над нормите и вътре и вън. В понеделник ще бъдат сезирани министерството на туризма, РДНСК и община Несебър за премахване на незаконните заграждения. Като цяло тече процедурата по премахването на самите обекти, тъй като са в разрез със ЗУТ\", съобщи вицепремиерът Валери Симеонов в Поморие днес. Другата седмица в Слънчев бряг щяла да започне и тридневна проверка на ДНСК, допълни Симеонов.", "date": "2018.06.09", "title": "Инспектори от ДНСК погват плажните дискотеки в Слънчев бряг"}
{"url": "https://www.24chasa.bg/novini/article/6904754", "text": "Президентите на Русия и Украйна - Владимир Путин и Петро Порошенко - са засегнали днес в телефонен разговор темата за \"размяна на затворници\" между двете страни, обяви Кремъл в комюнике, цитирано от АФП и БТА. Двамата държавни глави са обсъдили \"хуманитарни въпроси, сред които и размяната на затворници\", посочи Кремъл. \"Владимир Путин подчерта необходимостта без бавене да бъдат освободени руските журналисти, задържани в Украйна\", се допълва в комюникето на Кремъл. Президентът Петро Порошенко обсъди днес по телефона с руския си колега Владимир Путин освобождаването на украински \"политически затворници\", задържани в Русия, сред които е и кинорежисьорът Олег Сенцов, обяви украинското президентството, цитирано от АФП. \"Петро Порошенко е подчертал колко важно е бързото освобождаване на украинските политически затворници, задържани в Русия и на окупираните територии\", термин, който Киев използва, когато говори за анексирания Крим и източната част на Украйна, намираща се под контрола на сепаратистите, допълни АФП, позовавайки се на комюникето на украинското президентство.", "date": "2018.06.09", "title": "Кремъл: Путин и Порошенко обсъдиха размяна на затворници"}
{"url": "https://www.24chasa.bg/novini/article/6904764", "text": "Турският министър на вътрешните работи Сюлейман Сойлу заяви днес, че Турция може да установи контрол над планината Кандил в Северен Ирак, когато поиска, предаде Анадолската агенция. В планината Кандил се намират бази на Кюрдската работническа партия /ПКК/, която води въоръжена борба срещу турската държава от 1984 г. и се разглежда като терористична организация от Анкара, ЕС и САЩ. Сойлу е посочил това интервю за турския телевизионен канал СиЕнЕн-тюрк в отговор на въпрос във връзка с евентуална турска военна оперция в Кандил, информира БТА. Сега Кандил е за нас близка цел, е изтъкнал Сойлу. В много кратък срок от време Турция ще види нашите герои в Кандил, е добавил министърът. По-рано тази седмица турският президент Реджеп Тайип Ердоган каза, че Турция ще нанесе удар по кюрдски бунтовнически лагери в планините на Северен Ирак, в Кандил, Синджар и Махмур, ако иракското централно правителство не прочисти района от тях. През последните месеци Турция активизира действията си срещу цели на Кюрдската работническа партия в Северен Ирак. Турският министър на отбраната Нуреттин Джаникли заяви снощи пред репортери в Брюксел сред края на срещата на министрите на отбраната от алинаса, че от началото на 2018 г. турските сили за сигурност са неутрализирали при операции над 500 терористи от ПКК в Северен Ирак. Турските власти често използват термина \"неутрализирани\" в изявленията си, който предполага, че бунтовниците са били или убити, или заловени. Ние правим, каквото е нужно, за да изкореним напълно /тероризма/ и ще го правим докрай, е посочил Джаникли.", "date": "2018.06.09", "title": "Турция: Страната ни може да установи контрол над Кандил, когато поиска"}
{"url": "https://www.24chasa.bg/novini/article/6904768", "text": "Други европейски лидери пазят интересите на народите си, нашите пазят неутралитет „АЕЦ \"Белене\" трябва да се направи. Не става въпрос за строеж на каквото и да е, а на атомна централа, част от националната сигурност на страната. Не може държавата постоянно да се изтегля от най-важните си сектори на сигурност и да иска да успее“. Това заяви лидерът на БСП Корнелия Нинова в ефира на Дарик радио. Тя подчерта, че всички инвеститори, които са заявили интерес, искат държавни гаранции, защото толкова години правителствата си сменят позициите по този проект, което води до несигурност у инвеститора. По въпроса за модернизацията на армията Нинова заяви, че левицата е подкрепила проектите, които е внесъл министър Каракачанов, защото са изпълнили двете условия на БСП – да не се достига 2% от БВП и да се ангажира българската промишленост. „Не казваме нито от коя страна, нито кой тип самолет трябва да се купят. Нека кажат хората, които разбират, да предложат варианти, финансова обосновка, да минат през МС, да влезе в парламента и тогава вече да направим избор“, каза още тя, информираха от пресцентъра на БСП. По повод кандидатстването ни за чакалнята за Еврозоната Нинова подчерта, че отвън мнението е, че не сме готови. \"Корупцията в България е най-висока. Тази корупция вече е и трансгранична и засяга европейски средства на европейски данъкоплатци“, подчерта тя. По думите й трябва да се търсят съюзи и да се втвърдява тонът в защита на нашите интереси. „Споделям такова мнение и за това бях на среща с лидери на партии от Вишеградската четворка. Трябва да продължим да настояваме за влизане в Шенген. Както и за единни стандарти при храните\", категорична е Нинова. По пакета \"Мобилност\" Нинова заяви: \"Трябва да спасим българския транспортен бранш. Пакетът „Макрон“ унищожава българския транспортен бранш и около 12 000 транспортни фирми. Затова застанахме в подкрепа на всички мерки този пакет да не бъде приет. По-конкурентоспособни сме в този бранш, затова искат да ни елиминират от европейския пазар“, коментира лидерът на БСП. Нинова обясни, че проектобюджетът на ЕС за следващия програмен период предвижда с 5% да се намалят парите за кохезия. По думите й обаче така ще се задълбочат различията. „Кохезионната политика в Европа не трябва да се намалява, а трябва поне да се запази същата\", заяви тя и поясни, че при определяне на парите за бъдещ период се вкарват нови критерии – демографска катастрофа и бедност. Тя подчерта, че въпреки, че сме най-бързо изчезващата нация и най-бедната в Европа, Италия, Испания и Гърция, които са с по-добри показатели, ще получат повече финансиране. \"Къде е справедливостта и солидарността? Така ние ще изостанем още повече“, заяви тя. Председателят на левицата подчерта, че в селскостопанската политика намаляват средствата с 5%, а нашите земеделци взимат най-малко субсидии и продукцията ни е най-неконкурентоспособна, а на Литва, Латвия и Естония се увеличават с 13%. Нинова посочи, че страните от Вишеградската четворка, заедно с Хърватска, Румъния и Словения, са подписали документ, че не искат да се намалява кохезията и земеделските субсидии и са поканили и България. „Правителството е отказало, защото сме председатели на Съвета на ЕС и трябва да сме неутрални. От какво си неутрален, от националния интерес на България ли? Кой председател е бил неутрален и не си е защитил националния интерес?“, попита тя. Като друга важна тема, по която не сме защитили националния си интерес, лидерът на БСП посочи и въпроса за миграцията, където други лидери са заявили ясно позиции, а у нас министър Радев казва: „Разглеждаме предложението на ЕК“. По повод Истанбулската конвенция, решението на Европейския съд от онзи ден, гей браковете и осиновяванията от еднополови двойки, парада в София, Нинова заяви, че те са част от процес, с който на българското общество се натрапва нещо неприемливо. „Българското общество е традиционно, християнско и държи на семейните ценности и този натиск ще има обратен ефект. Уважаваме всички, които са различни, нека бъдат такива, но нека не натрапват това“, призова тя. По думите и никой друг лидер не е излязъл да заяви своето конкретно мнение от страх да не разсърди някого, но трябва да се запази българското семейство и българските деца. Корнелия Нинова подчерта, че БСП е внесла 31 законопроекта от началото на годината като алтернатива на управлението на ГЕРБ - битката за качеството на храните, в образование, здравеопазването, икономиката. По повод на парламентарния контрол тя обясни, че председателят на НС злоупотребява с правата си и връща всички въпроси, отправени към премиера Борисов, с аргумента, че не са от неговата компетентност. „Оказва се, че българският премиер не е компетентен за нищо. Защо стои начело на държавата тогава?“, попита тя и коментира, че това е повод той да не идва в парламента и да не отговаря на въпрос, защото знае, че има много проблеми. По думите й той се крие от парламента. „Това отдавна не се е случвало – премиер да дойде в НС, да говори 2 минути абсолютни небивалици и да се измъкне през страничния вход, за да не отговаря на журналистически въпроси“, подчерта тя. „Искаме оставката на този кабинет и предсрочни избори. Голяма коалиция между БСП и ГЕРБ не може да има. Ако има оставка на правителството, отиваме на избори. Там ще се види какво иска народът, стига да не са като тези в Галиче“, заключи Корнелия Нинова.", "date": "2018.06.09", "title": "Нинова: Не ни натрапвайте Истанбулската конвенция и гей браковете. Ще има обратен ефект"}
{"url": "https://www.24chasa.bg/novini/article/6904782", "text": "Велосипедист е нарязал гумите на линейка в София. Около 12:30 медиците на Спешната помощ – София отиват на спешен адрес в центъра на града. Бързат, защото сигналът е спешен случай – 19-годишно момче с тежък диабет с усложнения, изпаднало в криза. Линейката спряла на велоалеята, тъй като законът дава това право,  Разгневен велосипедист обаче нарязва гумите на автомобила. Граждани са станали свидетели на това. Целият ден спешният екип е давал показания в полицията е не е могъл да изпълнява служебните си задължения да спасява пациенти. Автомобилът също е извън движение. Извършителят се издирва.", "date": "2018.06.09", "title": "Велосипедист наряза гумите на линейка в София"}
{"url": "https://www.24chasa.bg/novini/article/6904786", "text": "Председателят на ПГ на ГЕРБ и заместник-председател на партията Цветан Цветанов присъства на празника на горнооряховския суджук. Уникалното кулинарно изложение се провежда за поредна година в Горна Оряховица, информираха от партията. Заедно с Цветанов са били кметът на Велико Търново Даниел Панов, народните представители от ГЕРБ-Велико Търново Клавдия Ганчева и Станислава Стоянова, областният управител проф. Любомира Попова, домакинът на събитието и кмет на града Добромир Добрев, заместник-областният управител Детелина Борисова и кметът на Лясковец Ивелина Гецова. Традиционният за региона горнооряховски суджук е една от първите защитени географски марки у нас - нещо, което успяхме да постигнем в първия мандат на ГЕРБ. Географското разпределение на подобни продукти е наша идентичност и популяризирането на тази марка води до още по-голяма разпознаваемост на региона и превръщането му в добра туристическа дестинация, казал Цветан Цветанов. Заместник-председателят на ГЕРБ поздравил кмета Добрев за това, че през годините съхранява тази традиция, превърнала се в емблема на Горна Оряховица.", "date": "2018.06.09", "title": "Цветанов присъства на празника на горнооряховския суджук (Снимки)"}
{"url": "https://www.24chasa.bg/novini/article/6904830", "text": "Тръмп отново призова за връщане на Русия в Г-7, предадоха световните агенции.                                                                                                                                                                                                                                                                                                                       ", "date": "2018.06.09", "title": "Тръмп отново призова за връщане на Русия в Г-7"}
{"url": "https://www.24chasa.bg/novini/article/6904838", "text": "Русия не възнамерява да се връща в Г-7, заяви днес руският министър на външните работи Сергей Лавров, цитиран от Франс прес и БТА. Той подчерта, че страната \"никога не е искала да се връща\" в елитния клуб, от който бе изключена през 2014 г. след анексирането на Крим и избухването на конфликта с проруските сепаратисти в Източна Украйна. Русия е доволна от работата във формат Г-20, отбеляза Лавров. Той обясни, че в тази по-голяма група \"ултиматумите не вършат работа и имате нужда да постигате споразумения\". \"Мисля, че (Г-20) e най-обещаващият формат за бъдещето\", допълни руският външен министър. Вчера президентът на САЩ Доналд Тръмп призова за връщане на Русия в Г-7. Канада, Великобритания, Германия и Франция се обявиха против, като само Италия подкрепи идеята на Тръмп. Отношенията между Русия и Запада са в най-ниската си точка след края на Студената война заради конфликтите в Сирия и Украйна, предполагаемата руска намеса в изборите в Съединените щати и отравянето на бившия руски шпионин Сергей Скрипал във Великобритания.", "date": "2018.06.09", "title": "Лавров: Русия не възнамерява да се връща в Г-7"}
{"url": "https://www.24chasa.bg/novini/article/6904887", "text": "Британската актриса Юнис Гейсън, изиграла първото момиче на Джеймс Бонд, почина на 90 години, информираха днес британски медии. На страницата й в Туитър бе публикувано следното съобщение: \"С прискърбие научихме, че нашата скъпа Юнис ни е напуснала на 8 юни. Удивителна жена, която е оставила незаличими впечатления у всички, с които се е срещала\", предава БТА. Гейсън е изпълнявала ролята на Силвия Тренч в първия и втория филм от поредицата за британския суперагент Джеймс Бонд \"Доктор Но\" (1962 г.) и \"От Русия с любов\" (1963 г.), създадени по едноименните романи на британския писател Иън Флеминг, припомня ТАСС.", "date": "2018.06.09", "title": "Почина първото момиче на Джеймс Бонд"}
{"url": "https://www.24chasa.bg/novini/article/6904891", "text": "Президентът на САЩ Доналд Тръмп заяви днес, че дебатите на срещата на върха на Г-7 за търговията са били \"изключително продуктивни\", предадоха световните агенции. Франс прес отбелязва, че тазгодишната среща в канадския курорт Ла Малбе е била белязана от конфликта около митата, наложени от Съединените щати върху вноса на стомана и алуминий от почти всички партньори от групата. На заключителната си пресконференция преди да отпътува от Ла Малбе Тръмп каза още, че е предложил на партньорите си да бъде създадена зона за свободна търговия на Г-7, без мита, без субсидии и без бариери. Той даде максимална оценка от 10 по скалата от 10 за качеството на отношенията си с другите ръководители от групата, посочвайки най-вече премиера на Канада Джъстин Трюдо, френския президент Еманюел и германския канцлер Ангела Меркел, съобщава БТА. Преди срещата в Ла Малбе Тръмп си навлече критики от други лидери от Г-7, включително от Макрон. Президентът на САЩ отново призова за връщане на Русия в Голямата седморка. Вчера Тръмп вече отправи такъв апел, но той бе отхвърлен от Канада, Великобритания, Германия и Франция и подкрепен само от Италия. Налице е \"уникална възможност\" със Северна Корея, заяви още днес Тръмп. Той похвали затворената комунистическа страна, че работи \"много добре\" със Съединените щати. Може би ще разбера \"още на първата минута\" от предстоящата си във вторник среща в Сингапур със севернокорейския лидер Ким Чен-ун дали ще може да бъде постигнато споразумение със Северна Корея, увери Тръмп. Той потвърди, че целта остава закриване на севернокорейската ядрена програма, и изрази задоволство от свършената до момента работа.", "date": "2018.06.09", "title": "Тръмп определи дебатите в Г-7 за търговията като много продуктивни"}
{"url": "https://www.24chasa.bg/novini/article/6904724", "text": "Бурята, която връхлетя днес района на Скопие с дъжд, град и силен вятър, затрудни движението на транспорта, съобщи МИА, цитирана от БТА. От силния вятър са изпочупени и са изкоренени много дървета. В града валя град с големината на орех, а вятърът достигна скорост над 80 км в час. Свикано е спешно заседание на градския щаб за защита и спасяване от бедствия. Бурята предизвика наводнение и в сградата на македонската информационна агенция МИА.", "date": "2018.06.09", "title": "Град с големината на орех валя днес в Скопие"}
{"url": "https://www.24chasa.bg/novini/article/6904631", "text": "Силни бури и градушки връхлетяха източното крайбрежие на Адриатическо море като стихията нанесе най-големи щети на крайбрежието на Черна гора, Хърватия и Словения, съобщи ТАСС, позовавайки се на местните медии. Според хърватската национална телевизия ХРТ силен дъжд с градушка е валял в Риека и Горски Котор. Едрата градушка създала сериозни проблеми на автомобилния транспорт край Босилево. Силният дъжд и вятър изпочупили дървета, които падали върху паркираните автомобили. На границата на Хърватия със Словения паднал град с големината на топка за тенис; повредени са много постройки и автомобили, предава БТА. Националната телевизия на Черна гора съобщи, че към три часа през нощта в Которския залив е имало силна бура. Вятър със скорост 30 метра в секунда изтръгвал дърветата с корените, сериозно са пострадали много сгради, щети са нанесени на болницата в селището Мелине. Сериозни щети са нанесени на инфраструктурата на курортния град Будва, а потребители на социални мрежи публикуваха снимки на \"фунията\" на тайфуна, преминал през крайбрежието. Бурята е нанесла сериозни щети на летището в Тиват. Повредени са два самолета тип Р180, които били паркирани на летището. Става дума за самолети, които тежат над 6 тона и които вятърът въртял около оста, се казва в съобщение на пресслужбата на летището. На инфраструктурата на крайбрежието са нанесени сериозни щети като точните мащаби все още се оценяват. Специалистите твърдят, че това е било \"атипична буря\", явление, което се случва не повече от два-три пъти годишно.", "date": "2018.06.09", "title": "Силни бури и градушки удариха Хърватия, Черна гора и Словения"}
{"url": "https://www.24chasa.bg/novini/article/6904649", "text": "Един турски полицай е убит, а един войник е ранен днес по време на операция срещу Кюрдската работническа партия /ПКК/ в окръг Шърнак /Югоизточна Турция/, съобщава в.\"Хюриет дейли нюз\", като се позовава на източници от сигурността. Вестникът отбелязва, че вчера турските сили за сигурност са предприели операция срещу ПКК в района на Бестлер в планината Кавал, насочена срещу кюрдски бунтовници, които планирали нападение, предава БТА. Девет кюрдски бунтовници са били неутрализирани при въздушни удари с безпилотни самолети по време на операцията в района, която продължава, уточнява вестникът.", "date": "2018.06.09", "title": "Един турски полицай е убит при операция срещу ПКК"}
{"url": "https://www.24chasa.bg/novini/article/6904651", "text": "Германия предложи да бъде създадена европейска система за осигуряване при безработица с цел еврозоната да стане по-издръжлива на евентуални икономически трусове. Това заяви в публикувано днес интервю германският министър на финансите Олаф Шолц, цитиран от Ройтерс и БТА. Предложението е част от опитите на Германия да изработи заедно с Франция комплекс от реформи преди срещата на върха на ЕС този месец. \"Аз съм за това националните системи за осигуряване при безработица да бъдат допълнени със система за реосигуряване при безработица за цялата еврозона\", каза той в интервю за германското списание \"Шпигел\". Ако член на еврозоната се сблъска с икономическа криза, която да доведе до голяма загуба на работни места и натовари сериозно нейната система за социално осигуряване, дадената страна ще може да вземе заем от този общ фонд за реосигуряване, каза Шолц. \"Щом рецесията приключи, дадената страна ще върне средствата, които е взела на заем. В същото време всички страни трябва да положат усилия да направят така, че техните предпазни механизми да са във възможно най-голяма готовност да посрещат кризи\", добави той. На въпрос дали Германия ще поеме риска на тази нова система Шолц отговори: \"Не, Германия печели. Резервите на Федералната агенция по труда на Германия ще останат непокътнати и няма да има споделяне на дългове\".", "date": "2018.06.09", "title": "Германия предлага европейска система за осигуряване при безработица"}
{"url": "https://www.24chasa.bg/novini/article/6904544", "text": "Иранският президент Хасан Рохани заяви, че иска да обсъди с руския си колега Владимир Путин ситуацията след оттеглянето на САЩ от споразумението за ядрената програма, съобщиха Асошиейтед прес и Ройтерс. На среща между двамата в кулоарите на форума на Шанхайската организация за сътрудничество в китайския град Циндао Рохани изрази задоволство от близките отношения между двете страни, предава БТА. Иран е със статут на наблюдател в ШОС, но Путин заяви, че Москва ще подкрепи пълноправно членство на Техеран в организацията. Рохани каза, че незаконното по думите му оттегляне на САЩ от споразумението, изисква сериозен и важен диалог между Русия и Иран. Иранският президент изрази задоволство от руско-иранското сътрудничество в Сирия. \"Нашата роля в региона е значима\", каза той. Русия и Иран оказаха решителна подкрепа на сирийския президент Башар Асад и му помогнаха да обърне хода на войната в своя полза, отбелязва АП. Путин заяви, че има конкретни резултати от сътрудничеството между Русия и Иран за уреждане на конфликта в Сирия, предаде ТАСС. \"Успешно си сътрудничим за уреждането на сирийската криза\", заяви руският президент пред иранския си колега. \"И тук има за какво да говорим, защото има конкретни резултати\", каза той.", "date": "2018.06.09", "title": "Рохани: Искам с Путин да обсъдим оттеглянето на САЩ от ядрената сделка"}
{"url": "https://www.24chasa.bg/novini/article/6904548", "text": "Столичното Шесто РУ издирва Снежанка Василева Милева /79г./ от София. Жената напуснала дома си снощи, около 20 часа и оттогава е в неизвестност. За последно била видяна в близост до бл.19 в ж.к.“Лагера“ където живее. Снежанка Милева е висока около 160 см, с къса прошарена коса и кафяви очи. Била е облечена с черен панталон, бяла тениска, зелена блуза с дълъг ръкав и зелен елек. Умоляват се всички, които могат да дадат информация за жената, да се обадят на тел:112, 02/9821760, тел.02/9821755, тел.02/9821791 или в най- близкото районно управление на МВР.", "date": "2018.06.09", "title": "Издирват 79-годишна от София, в неизвестност е от снощи"}
{"url": "https://www.24chasa.bg/novini/article/6904551", "text": "Епидемията от морбили уби десетки деца в Румъния, всяка седмица се съобщава за 200 нови случая, съобщи Асошиейтед прес. Лекарите казват, че епидемията е предизвикана от ниските нива на ваксинация. Някои знаменитости проведоха медийна кампания, предупреждавайки за опасностите от имунизацията, а суеверията за предпазване от болестта, която е предотвратима с ваксина, с пиене на сок от зеле или с непочистване на дома вбесяват лекарите, предава БТА. Някои лекари в Румъния се оплакват, че нямат достатъчно запаси от ваксини. Силно заразната болест се разпространява бързо в Румъния, тъй като милиони румънци работят в чужбина, излагайки се на различни щамове на вируса, а след това се завръщат страната, заяви за АП Александру Рафила, ръководител на лабораторията в Националния институт за инфекциозни заболявания в Букурещ. Той каза, че болестта първо се е появила сред ромската общност в Северозападна Румъния през 2016 г. Досега в Румъния 13 700 души са се разболяли от морбили, а 55 са починали, включително имунизиран човек.", "date": "2018.06.09", "title": "200 заболяват от морбили в Румъния седмично"}
{"url": "https://www.24chasa.bg/novini/article/6904553", "text": "Президентът на Русия Владимир Путин, който е на посещение в Китай, е избрал оригинален подарък за колегата си Си Цзинпин - руска баня, предаде ТАСС, цитирана от БТА. Президентският прессекретар Дмитрий Песков е потвърдил избора на Путин за подарък на китайския му колега. Преди посещението си в Китай руският президент пожела да запази в тайна какъв дар е предвидил за Цзинпин. \"Китайската страна ще избере мястото и наши специалисти ще я монтират\", казва Песков. Прессекретарят е допълнил, че за изработването на дървената конструкция е използван 200-годишен кедър от Алтай. По време на размяната на подаръци между двамата държавни ръководители Владимир Путин е показал на Си Цзинпин скица на банята.", "date": "2018.06.09", "title": "Путин подари на Си Цзинпин руска баня"}
{"url": "https://www.24chasa.bg/novini/article/6904555", "text": "Лявото гръцко правителство представи пред парламента финалния пакет от икономически и пазарни реформи, предложени от кредиторите, предаде Асошиейтед прес, отбелязвайки, че до края на голямата спасителна програма остават по-малко от три месеца. Предложените промени, оповестени в петък, варират от данъчни реформи и защита на задлъжнялите домакинста до начина, по който здравните фондове предписват очила за четене, предава БТА. Парламентът, в който управляващата коалиция има мнозинство от четири депутатски места, ще дебатира и гласува законите идната седмица.", "date": "2018.06.09", "title": "Гръцкото правителство представи нов пакет икономически реформи"}
{"url": "https://www.24chasa.bg/novini/article/6904559", "text": "Хакери на китайските власти са откраднали от подизпълнител на американските военноморски сили огромен обем данни, свързани с воденето на подводна война, съобщи \"Вашингтон пост\", цитиран от ДПА и БТА. Според анонимни източници на вестника пробивите са станали през януари и февруари и са засегнали тайни планове за разработване на свръхзвукова противокорабна ракета за подводници. Фирмата подизпълнител не е посочена в статията, но \"Вашингтон пост\" пише, че тя е работила за Военноморския център по подводни войни с централа в Роуд Айлънд. Откраднатите данни са съхранявани в некласифицирана мрежа на подизпълнителя, а всичките материали биха могли да се определят като секретни, заявяват източниците пред \"Вашингтон пост\". Вестникът допълва, че ВМС на САЩ водят разследване с помощта на ФБР. ФБР отказа коментар, а китайското посолство във Вашингтон заяви, че не знае нищо за хакерската атака. \"Китайското правителство твърдо подкрепя сигурността в киберпространството и в съответствие със закона се бори с всички форми на кибератаки\", каза за ДПА говорител на дипломатическата мисия. \"Вашингтон пост\" пише, че са откраднати 614 гигабайта данни от проект \"Морски дракон\", сигнали и сензорни данни, информация от комуникационните зали на подводници за криптографски системи, както и библиотеката за водене на електронна война на отдела на ВМС на САЩ за разработване на подводници. Вестникът допълва, че след съобщението му американският министър на отбраната Джеймс Матис е поискал да бъде направен преглед на въпросите, свързани с киберсигурността при подизпълнителите. Изданието посочва, че се е съгласило да не разгласява някои подробности за проекта за ракетата, след като ВМС заявили, че това може да навреди на националната сигурност.", "date": "2018.06.09", "title": "\"Вашингтон пост\": Китайски хакери откраднали планове на САЩ за подводна война"}
{"url": "https://www.24chasa.bg/novini/article/6904573", "text": "Президентът на Сърбия Александър Вучич е изложен на брутални заплахи от страна на Запада заради Косово, пише вестник \"Телеграф\", посочвайки, че западните сили шантажират Вучич да приеме тяхното решение за Косово, а в противен случай ще фабрикуват скандал с неговия брат, съобщи МИА, цитирана от БТА. Идеята, както пише \"Телеграф\", е чрез медиите да се пуснат измислени афери с обвинения против Андрей Вучич, брат на сръбския президент, които ще се пласират в публичното пространство в ключови моменти, когато се случва нещо във връзка с Косово. Това потвърдил и министърът на отбраната Александър Вулин, който заявил, че в Сърбия се създава медийна група, която трябва да нападне Вучич и неговите най-близки сътрудници и семейство.", "date": "2018.06.09", "title": "Сръбски вестник: Вучич е изложен на заплахи от Запада заради Косово"}
{"url": "https://www.24chasa.bg/novini/article/6904575", "text": "Окръжният съд във Варна остави за постоянно в ареста 55-годишния Курт М. и 50-годишния Робърт П., обвинени за контрабандата на над 16 тона прекурсори за амфетамини, предава  Прокуратурата твърди, че двамата холандски граждани са осъществявали престъпната дейност в периода 26 януари 2017 г. – 16 март 2018 г. Според обвинението двамата са представили фалшиви документи за три пратки от Китай и Латинска Америка, като прекурсорите PMK (4,297 тона), APAA (7,525 тона) и APAAN (4,400 тона) били декларирани като почистващ препарат за прозорци. Престъплението, в което са обвинени Курт М. и Робърт П. е тежко по смисъла на закона, като НК предвижда наказание „лишаване от свобода\" от 15 до 20 години и глоба от 200 хил. до 300 хил. лв. Защитата на Курт М. поиска по-лека мярка с мотива, че той има постоянен адрес в Бургас и 3 собствени предприятия, които в момента не може да управлява. Адвокатът му заяви, че неговият клиент наистина е очаквал препарат за прозорци и вероятно е имало смяна на част от товара в Китай или Виетнам. Освен това холандецът имал диабет – макар за това да не бяха представени медицински документи. Робърт П. пък посочи, че има три деца и чака четвърто. Съдът обаче прецени, че има риск двамата да се укрият и затова ги остави зад решетките. Мярката подлежи на обжалване.", "date": "2018.06.09", "title": "Постоянен арест за двамата холандци, арестувани с 16 тона прекурсори във Варна"}
{"url": "https://www.24chasa.bg/novini/article/6904580", "text": "В зоната за отговорност на ГПУ - Гоце Делчев е проведена специализирана полицейска операция по противодействие на контрабандата и незаконното разпространение на акцизни стоки. Това съобщиха от Гранична полиция. Граничните полицаи спрели за проверка в района на село Катунци лек автомобил “Нисан-Микра” с българска регистрация, управляван от 52-годишния П. Ч. от село Абланица, община Хаджидимово. При извършената проверка на задните седалки на автомобила те открили предварително опаковани и подготвени за продажба пакети и кашони с нарязан тютюн без акцизен бандерол - 170 килограма. Водачът на автомобила е задържан в ГПУ Гоце Делчев за срок до 24 часа. Уведомена е районната прокуратура, образувано е досъдебно производство по описа на ГПУ-Гоце Делчев. Работата по случая продължава.", "date": "2018.06.09", "title": "Иззеха 170 кг контрабанден тютюн край Гоце Делчев"}
{"url": "https://www.24chasa.bg/novini/article/6904587", "text": "Най-малко 20 души загинаха през последното денонощие от силните дъждове и гръмотевични бури, обхванали северния индийски щат Утар Прадеш, съобщиха индийските власти, цитирани от Синхуа и БТА Някои умрели, ударени от дървета и електрически стълбове, повалени от бурята, а други ударени от мълнии. Десетки хора са ранени. Правителството на щата е обещало обезщетения от по 400 000 рупии (6000 долара) за семействата на жертвите. Индийската метеорологична служба прогнозира още дъждове и гръмотевични бури за следващите две денонощия. Миналия месец в пет индийски щата при поройни дъждове, гръмотевични и пясъчни бури загинаха около 250 души, а над 400 бяха ранени.", "date": "2018.06.09", "title": "20 загинаха при проливни дъждове и гръмотевични бури в Индия"}
{"url": "https://www.24chasa.bg/novini/article/6904591", "text": "Руският президент Владимир Путин каза, че се надява отношенията на Москва с Вашингтон да се подобрят, но добави, че топката е в полето на САЩ, съобщиха Ройтерс и ТАСС. В интервю за телевизия Росия-1 Путин каза, че президентът Доналд Тръмп изпълнява обещанията, които е дал по време на предизборната си кампания, и че едно от тях е било да подобри руско-американските отношения, предава БТА. \"Надявам се, че и това ще стане, във всеки случай ние сме готови, топката според мен е в полето на американците, в американската част от игрището\", подчерта Путин. Той заяви, че Москва \"е готова да развива и задълбочава, да нормализира отношенията си със САЩ\" и добави, че \"инструментите може да са различни - включително лични срещи (на лидерите)\".", "date": "2018.06.09", "title": "Путин: Надявам се да подобрим връзките си със САЩ, топката е в тяхното поле сега"}
{"url": "https://www.24chasa.bg/novini/article/6904597", "text": "Турският министър на отбраната Нуреттин Джаникли каза, че турски и американски войници ще патрулират в ключовия град Манбидж в Северна Сирия в рамките на споразумение, постигнато тази седмица за изтегляне на сирийските кюрдски милиции Сили за защита на народа от града, предаде Асошиейтед прес, като се позовава на Анадолската агенция, цитирана от БТА. Джаникли посочи това късно снощи в Брюксел след срещата на министрите на отбраната от алианса. Той заяви, че се е срещнал с американския си колега Джеймс Матис и двамата са имали \"много подробна, конструктивна и позитивна среща във връзка с пътната карта за Манбидж\". Турция постоянно призовава САЩ да престанат да подкрепят сирийските кюрдски Сили за защита на народа, които Анкара разглежда като терористична организация, свързана с Кюрдската работническа партия /ПКК/. Подкрепяните от САЩ сирийски кюрдски милиции участват в борбата срещу групировката \"Ислямска държава\" и съдействат за изтласкване на бойците на джихадистката групировка от Северна Сирия, включително от Манбидж. САЩ и Турция одобриха в понеделник пътна карта за стабилизиране на Манбидж, която бе разработена от турско-американска работна група. На среща в понеделник във Вашингтон турският външен министър Мевлют Чавушоглу и американският държавен секретар Майк Помпейо обсъдиха подробно съдържанието на документа, предвиждащ изтегляне от Манбидж на Силите за защита на народа. Турският външен министър заяви след срещата, че планът за Манбидж включва три етапа, като първият и вторият етап са свързани с определянето на параметрите за изтегляне на СЗН и самото им изтегляне, а третият етап предвижда разполагане на турски и американски войници в Манбидж, които да осигурят стабилността и безопасността в района.", "date": "2018.06.09", "title": "Турски министър: Наши и американски войници ще патрулират в Манбидж"}
{"url": "https://www.24chasa.bg/novini/article/6904601", "text": "МЗГХ е в активна комуникация с Европейската комисия за регистрацията на българските продукти със защитено географско указание, каза в Горна Оряховица министърът на земеделието, храните и горите Румен Порожанов, предава БТА. Той отбеляза, че около десетина производители на продукти, са подали своите документи и очакват становище преди изтичането на крайните срокове. Според него е налице забавяне заради непостъпила още преди десет години цялостна документация в регистрите на министерството. Сред изчакващите одобрение продукти са бялото саламурено сирене, кашкавалът и киселото мляко. Министър Порожанов присъства на откриването на традиционния празник на горнооряховския суджук. В приветствието си той припомни, че това е първият български продукт със защитено географско наименование за произход, вписан в ЕК през 2011 година. Пред журналисти министърът коментира, че е в процес разработката на наредба за наличието на минимално количество месо в различните месни продукти. Предстои публикуване на наредбата за млечните продукти, с която ще бъде забранено ползването на растителни мазнини в производството им, която ще влезе в сила през втората половина на месец юли. Тези производители, които не изпълняват изискванията на наредбата ще минат в групата на производителите на имитиращи продукти и няма да се водят млечни производители, посочи той. Контролът ще се осъществява от специализирано звено към МЗГХ, а освен проверка на документацията се предвижда и визуален контрол и проби. Актовете ще бъдат издавани от БАБХ, а нарушителите ще бъдат наказвани с отнемане на лиценз за производство на млечни продукти. Според д-р Светла Чамова от Асоциацията на месопреработвателите, съорганизатор на празника на Горнооряховския суджук, месопреработването е браншът в който има най-много продукти с контролирано качество. Двайсет са продуктите контролирани по стандарта \"Стара планина\", още пет продукта за деца и ученици са в процес на стандартизация. В организацията членуват 130 месопреработватели, които дават над 70 процента месна продукция на българския пазар. Празникът беше открит от кмета на общината инж. Добромир Добрев, директорът на ДФ \"Земеделие\" Живко Живков, депутати, представители на институции, производители на горнооряховски суджук, стотици гости и жители на града.", "date": "2018.06.09", "title": "Порожанов: Говорим с ЕК за регистрацията на наши продукти със защитено географско указание"}
{"url": "https://www.24chasa.bg/novini/article/6904610", "text": "Една от най-редките птици в Австралия - черна кукабура, е забелязана за първи път от десетилетия в двора на местен жител, съобщават ТАСС и в. \"Дейли мейл\". За късмет изключително рядката птица се е появила в задния двор на любител фотограф в щата Западна Австралия, който е успял да я снима, предава БТА. Орнитолозите разполагат с изображения на останалите видове кукабура - с бяло, кафяво и синьо оперение. Досега обаче черна кукабура не е попадала във фотографските обективи. Черното оперение на уникалната птица се дължи на необичайна генетична мутация, обяснява орнитологът Алън Бърбидж от Службата по биоразнообразие на щата Западна Австралия. По думите на експерта черна кукабура не е виждана в района от 1951 г.", "date": "2018.06.09", "title": "Любител засне една от най-редките птици в Австралия"}
{"url": "https://www.24chasa.bg/novini/article/6904612", "text": "Преди малко повече от 100 години, в царска България, Димитър Благоев се е борил за неща, които и днес звучат актуално – спиране на трамвайната концесия, строителството на общински жилища и срещу корупцията сред чиновниците. Това каза лидерът на БСП – София Калоян Паргов в Банкя на тържественото честване на 162-рата годишнина от рождението на Дядото. Акцент в словото си Паргов, който е и председател на групата на БСП в СОС, постави върху един по-малко коментиран аспект от обществената дейност на Димитър Благоев – работата му като общински съветник в София. Това съобщиха от пресцентъра на БСП-София. „По време на мандата си 1911 – 1915 година той неотклонно защитава интересите на своите избиратели, пледира за достъпен обществен градски транспорт, жилищна политика, всеобщо образование и здравеопазване“, припомни председателят на БСП – София. „Днес – след почти 30 години дясно управление на София, ние, общинските съветници от БСП, се борим за сходни неща. От всички нас зависи, на следващите местни избори след година и половина, да спечелим доверието на софиянци и да претворим в реална политика това, за което е мечтал основателят на нашата партия Димитър Благоев“, заяви Калоян Паргов. Според него тази година не може да се говори за делото на Благоев без да се направи паралел с 200-годишнината от рождението на Карл Маркс. Той отбелеза, че Дядото е най–верният български последовател на Маркс. „Той започва политическата си дейност като завършен марксист. И такъв остава до края на живота си - последователен, безкомпромисен и праволинеен“, категоричен бе лидерът на столичните социалисти. По време на честването Калоян Паргов и председателят на НС на БСП Корнелия Нинова връчиха електронните членски карти на 26 новоприети социалисти, сред които бе и параолимпийката Стела Енева. Новите членове на партията получиха и книгата „Ален мак самотен. Биография на Димитър Благоев“ на Мерсия Макдермот.", "date": "2018.06.09", "title": "Паргов: Димитър Благоев се е борил за неща, които и днес звучат актуално"}
{"url": "https://www.24chasa.bg/novini/article/6904615", "text": "„Съвременно, актуално и човешко е делото и словото на Димитър Благоев – Дядото. Времето показва истината - тези идеи за солидарност, справедливост, равенство, мир, помощ на слабите, на онеправданите, са вечни“. Това заяви председателят на БСП Корнелия Нинова по време на честването на 162 години от рождението на Димитър Благоев-Дядото, предават от пресцентъра на партията. Според нея и днес България, Европа и светът са изправени пред същите предизвикателства, защото пропастта между бедни и богати расте. „Защото големите продължават да експлоатират и мачкат малките. Защото чиновничеството и бюрокрацията взе връх над истинската грижа за човека. Защото нараства напрежението в света и все повече трябва да мислим и говорим за мир“, каза още тя. „Радвам, че днес тук са опитни хора, с бели коси, които са отдали живота си на това дело. Но и много млади хора, които с присъствието си показват, че са готови да поемат същата кауза и да я предават на поколенията след себе си“, допълни председателят на БСП. Според нея най-голямото признание към Дядото ще бъде да видим идеите му реализирани в живота си. По време на събитието председателят на БСП Корнелия Нинова връчи членските карти на 26 нови членове на БСП-Банкя.", "date": "2018.06.09", "title": "Нинова: Идеите на Димитър Благоев са актуални и днес - солидарност, равенство, мир"}
{"url": "https://www.24chasa.bg/novini/article/6904276", "text": "Омбудсманът на Република България Мая Манолова и защитникът на гражданите на Република Сърбия Зоран Пашалич подписаха в Белград меморандум за сътрудничество между двете институции, съобщи пресцентърът на Омбудсмана на Република България. Целта на документа е обмяна на опит и добри практики, разглеждане на конкретни казуси по жалби на граждани от двете страни, информация и помощ на територията на съответната държава, както и организиране на съвместни приемни, конференции и участия в програми и други инициативи за защита правата и свободите на българските и сръбските граждани. \"Много се надявам, че този пример за доброто сътрудничество между българския и сръбския омбудсман ще бъде подет и разпространен и в другите съседни балкански страни\", заяви Манолова. Тя обяви, че в началото на октомври тази година ще организира среща на омбудсманите от балканските държави, която да постави основите на създаването на Балканска мрежа на омбудсманите. По думите й чрез мрежата ще се осъществява бърз канал за комуникация между институциите, бърза реакция при проблеми на наши граждани в съседна държава и обмяна на най-добри практики при решаването на проблемите на гражданите, които са много сходни. От своя страна омбудсманът на Република Сърбия Зоран Пашалич благодари на Манолова за оказаната чест и заяви, че подписването на меморандума за сътрудничество между двете страни е само началото на съвместната им работа за защита правата на гражданите. \"Ще покажем на останалите балкански държави приятелството между България и Сърбия, ще им покажем как можем да решим проблемите по най-добрия начин. Знам със сигурност, че сътрудничеството между нашите страни ще бъде от полза и за останалите, дори отвъд Балканите\", категоричен бе Пашалич.", "date": "2018.06.09", "title": "Мая Манолова подписа меморандум за сътрудничество със сръбския си колега Зоран Пашалич"}
{"url": "https://www.24chasa.bg/novini/article/6904267", "text": "Вчера в град Тиендзин Си Дзинпин и Владимир Путин присъстваха на приятелски хокеен мач между младежки отбори на Русия и Китай. Двамата слязоха на леда и дадоха заедно начало на срещата, която бе наблюдавана от 7000 зрители, предава  Определяйки мача като демонстрация на приятелството между Китай и Русия, Си Дзинпин каза на Путин, че страната му иска да засили сътрудничеството с Москва в спорта и особено в хокея на лед. „Нашите младежи трябва да засилят контактите помежду си и да предават добросъседството и приятелството от поколение на поколение\", заяви китайският лидер. Путин, от своя страна заяви, че двата тима са показали отлична игра и изрази оптимизъм за бъдещето на китайския хокей. Преди срещата държавните глави позираха за обща снимка с отборите и разговаряха с тях.", "date": "2018.06.09", "title": "Си Дзинпин и Путин присъстваха на хокеен мач в Тиендзин (Снимки)"}
{"url": "https://www.24chasa.bg/novini/article/6904271", "text": "Председателят на КНР Си Дзинпин удостои вчера руския президент Владимир Путин с „Орден на приятелството\" – най-високата китайска държавна награда за чужденци. На церемонията, която се състоя в сградата на Общокитайското събрание на народните представители в Пекин присъстваха над 700 души, предава  . „Президентът Путин е първият носител на този орден след създаването му. Като лидер на голямата страна със световно влияние той е в основата на днешните китайско-руски отношения и не престава да работи за тяхното издигане на по-високо ниво\", заяви в речта си при връчване на отличието Си Дзинпин. Той подчерта, че „благодарение на постоянното внимание и лично съдействие\" на Путин руско-китайското отношения са устояли на изпитанията на времето и промените в международната ситуация, а взаимното политическо доверие и прагматичните контакти във всички сфери се засилват непрекъснато. „Китай и Русия са модел за съвместно хармонично съществуване на две големи държави и съседни страни. Те допринасят за установяването на международни отношения от нов тип и за изграждането на общност на споделена съдба\", добави китайският лидер. Постоянният член на Политбюро на ЦК на ККП Уан Хунин, който прочете указа за награждаването, изтъкна, че Пекин удостоява Путин с високото отличие „за неговите дългогодишни усилия и важен принос в изграждането на всеобхватно стратегическо партньорство между Китай и Русия\". В благодарностите си към Си Дзинпин, Путин заяви, че „Орденът на приятелството\" е „знак за особено внимание и уважение, в основата на което лежат нашите общи интереси, интересите на нашите народи и нашите лични приятелски отношения\". „Горди сме с това, което сме постигнали заедно в политиката, икономиката, науката, културата, ценим високо нивото си на взаимодействие на международната сцена. И разбира се, убедени сме в успеха на всички наши начинания\", подчерта руският президент. „Орденът на приятелството на КНР\" е създаден със закон от 2016 г. С него се удостояват чужди граждани, които имат особено голям принос в държавното изграждане и модернизацията на Китай, за развитие на връзките и сътрудничеството с Пекин и за каузата на световния мир.", "date": "2018.06.09", "title": "Путин бе удостоен с най-голямата китайска награда за чужденци"}
{"url": "https://www.24chasa.bg/novini/article/6904286", "text": "Председателят на Европейската комисия Жан-Клод Юнкер предложи на президента Доналд Тръмп съвместна оценка на търговията между ЕС и САЩ в опит да помогне за решаването на спора за американските мита върху вносната стомана и алуминий, които според ЕС се дължат на погрешно тълкуване на търговските данни, предаде Ройтерс, цитирана от БТА. Юнкер направи предложението си на срещата на върха на лидерите на Г-7 в Канада, съобщи присъствал на преговорите официален представител. \"Доналд, готов съм да дойда във Вашингтон при първа възможност, за да направим съвместна оценка. Искам този проблем да се реши приятелски\", казал Юнкер, а в отговор Тръмп кимнал в знак на съгласие.", "date": "2018.06.09", "title": "Юнкер предложи на Тръмп съвместна оценка на търговията между ЕС и САЩ"}
{"url": "https://www.24chasa.bg/novini/article/6904293", "text": "Митата, които наложи президентът на САЩ Доналд Тръмп на вносната стомана и алуминий от Канада, ЕС и Мексико са незаконни, заяви канадската външна министърка Кристия Фрийланд, чиято страна е домакин на срещата на върха на Г-7, предадоха Франс прес и Ройтерс. \"Това е незаконно решение. То е напълно неоправдано\", заяви Фрийланд. Министърката съобщи, че предложението на Тръмп да бъде върната Русия в Г-7 не е било обсъждано официално на форума, предава БТА. Канада е против завръщане на Русия в Г-7 докато Москва не промени поведението си към Украйна, каза Фрийланд, която разкритикува Русия за \"постоянните атаки над нашите демокрации\", предаде ДПА. \"Русия ясно показа, че не желае да се държи по правилата на западните демокрации. При сегашното поведение на Русия няма никакви основания тя да бъде върната в Г-7\", каза Фрийланд. \"Канада не представлява заплаха за националната сигурност на САЩ\", заяви министърката в отговор на твърдението на Тръмп, че митата са необходими за защита на националната сигурност на САЩ.", "date": "2018.06.09", "title": "Канада: Митата на Тръмп върху стоманата и алуминия са незаконни"}
{"url": "https://www.24chasa.bg/novini/article/6904296", "text": "Президентите на Франция и САЩ Еманюел Макрон и Доналд Тръмп обявиха напредък в преговорите си по търговията и други теми на втората си двустранна среща по време на срещата на върха на Г-7 в Канада, без обаче да споменават сближаване на позициите по митата върху стоманата и алуминия, предадоха Франс прес и ДПА. \"Започнахме да обсъждаме актуални теми като търговията и това позволи да се разсеят много евентуални недоразумения. Има воля да работим, да напредваме заедно\", заяви Макрон в началото на срещата си с Тръмп, предава БТА. \"Нещата на тази среща на върха на Г-7 бележат напредък\", отбеляза френският президент. Той добави, че разговорите на форума са откровени, но забелязва \"готовност от всички да се постигне споразумение и да има подход, който да е печеливш за всички\". Тръмп също възприе по-положителен тон и похвали \"много добрите си отношения\" с Макрон. Той повтори, че САЩ имат голям търговски дефицит с ЕС и заяви, че \"Еманюел оказа голяма помощ по този въпрос\". \"Ще стане нещо, мисля, че ще е много положително\", каза Тръмп, без да уточни по кои теми. След края на първата работна сесия на срещата на върха на Г-7 френски официален представител заяви, че ЕС и САЩ ще започнат експертни разговори по търговията до две седмици, отбелязва Ройтерс. Белият дом съобщи, че двамата президенти са обсъдили търговията, Иран и предстоящата среща на върха на Тръмп със севернокорейския лидер Ким Чен-ун, предаде Асошиейтед прес.", "date": "2018.06.09", "title": "Макрон на срещата с Тръмп: Имаме воля да работим и да напредваме заедно"}
{"url": "https://www.24chasa.bg/novini/article/6904299", "text": "Единайсет български граждани, които експлоатирали просяци, са задържани в югозападния френски град Тулуза, съобщи полицията, цитирана от Франс прес и БТА. Осемте мъже и трите жени, които движели мрежата, са на съд за трафик на хора от престъпна организация, пране на пари и експлоатиране на просяци. Разследването е започнало през май 2017 г. след жалба на българин, който искал да се измъкне от контрола на мрежата. Той бил нает в района на Плевен от една от петте ромски фамилии, които експлоатират просяци в Тулуза, с обещание за справедливо разпределение на печалбите. При пристигането му в Тулуза обаче документите му за самоличност били взети и той открил, че просяците в мрежата живеят в тежки условия и дори биват измъчвани, ако не донесат достатъчно пари. Върху един от просяците минала кола, друг бил вързан за дърво цяла нощ и бит с електрически кабел, трети бил многократно прободен с нож, а четвърти бил ранен с огнестрелно оръжие. Полицията е проследила парични потоци в размер на десетки хиляди евро към България и идентифицирали членовете на мрежата, която е структурирана около пет семейни клана. В Тулуза членовете на мрежата живеели дискретно, но в България водели охолен живот със скъпи коли и луксозни къщи. \"Кръстовищата, където хората просят, се класифицирали според стойността си. Подходящото кръстовище носи до 400 евро на ден\", обясни френският полицейски комисар Карим Филали. Освен 11-те задържани полицаите са отвели 31 мъже, една жена и едно седемгодишно дете, които били просяци от мрежата и ги поверили на социалните служби. \"Те са ужасени, на някои вече е било наредено да почнат пак да просят\", каза комисар Филали и добави, че всичките просяци поискали да се върнат в България.", "date": "2018.06.09", "title": "Разбиха българска мрежа за просяци в Тулуза, 11 са арестувани"}
{"url": "https://www.24chasa.bg/novini/article/6904357", "text": "Лидерите от Г-7 ще споделят информация помежду си и ще работят с интернет доставчици и социални медии за осуетяване на външна намеса в избори в страните им, се казва в проектодокумент на срещата на върха на групата в Канада, предаде Ройтерс. Освен това САЩ, Канада, Япония, Франция, Германия, Великобритания и Италия ще осигурят прозрачност на финансирането на политическите си партии и на политическите реклами, особено в предизборни кампании, предава БТА. В текста изглежда се имат предвид твърденията на САЩ и някои страни от ЕС, че Русия се е намесвала в техни избори. Москва отрича да е правила това. \"Чуждестранни лица се опитват да подкопаят нашите демократични страни и институции, изборния ни процес, суверенитета ни и сигурността ни. Тези вредни, разнообразни и постоянно променящи се тактики са сериозна стратегическа заплаха, срещу която се ангажираме да се изправим заедно и да работим и с други правителства, които споделят нашите демократични ценности\", се казва в проекта на съвместния документ.", "date": "2018.06.09", "title": "Страните от Г-7 ще си сътрудничат срещу намеси в изборите"}
{"url": "https://www.24chasa.bg/novini/article/6904366", "text": "Писменият изпит по журналистика за кандидат-студенти от редовната изпитна сесия в Софийския университет \"Св. Климент Охридски\" е днес от 9.00 часа, съобщи пресцентърът на висшето училище. Изпитът по журналистика има за цел да оцени способността на кандидат-студентите да създават цялостен и завършен писмен текст по зададена тема. Работата може да бъде написана в свободно избрана от автора прозаична форма и в достатъчен за пълноценното разгръщане на замисъла обем. Темите за писмения изпит по журналистика са от съвременния обществен, политически, икономически и културен живот, отразен в българския периодичен печат, в радиото, телевизията и интернет. Изпитната комисия ще формулира темите непосредствено преди изпита. Изпитът ще започне с изтеглянето на една тема от кандидат-студент, като контролно ще се отворят поне още две теми. Писменият изпит по журналистика в Софийския университет продължава три астрономически часа.", "date": "2018.06.09", "title": "Днес е писменият изпит по журналистика за кандидат-студенти в Софийския университет"}
{"url": "https://www.24chasa.bg/novini/article/6904368", "text": "Афганистанските талибани обявиха днес тридневно спиране на огъня по случай отбелязвания в края на седмицата празник Айд ал Фитр, който бележи края на Рамазана. Бунтовническото движение за пръв път предприема такъв ход, отбелязва Ройтерс. Талибаните заявиха обаче, че временното примирие не важи за чуждите сили в страната и операциите срещу тях ще продължат. Казаха също, че ще продължат да се защитават при всяка атака срещу тях, предава БТА. В четвъртък президентът на Афганистан Ашраф Гани обяви временно спиране на огъня с талибаните за края на Рамазана, което не се отнася обаче за други въоръжени групировки като \"Ислямска държава\". Решението на президента бе оповестено, след като на среща на мюсюлмански духовници бе произнесена фетва (решение) срещу самоубийствените атентати и бе препоръчано да се обяви спиране на огъня с талибаните. Гани прие препоръката им и обяви, че спирането на огъня ще продължи до 20 юни. Още не е ясно обаче кога ще влезе в сила талибанското примирие, защото Айд ал Фитр започва, когато се види Луната или на 29-ия, или на 30-ия ден на Рамазана, а в различните части на Афганистан Луната се изгрява по различно време, отбелязва Ройтерс. Ашраф Гани, който бе избран през 2014 г. и преди е обявявал спиране на огъня с талибаните. През август миналата година американският президент Доналд Тръмп обяви по-твърд военен подход в Афганистан, включително увеличаване на въздушните удари, за да бъдат накарани талибаните да седнат на масата за преговори.", "date": "2018.06.09", "title": "Талибаните обявиха тридневно примирие за края на Рамазан"}
{"url": "https://www.24chasa.bg/novini/article/6903933", "text": "Възможно ли е централна, местна власт и бизнес да планират необходимостта от човешки ресурси за България за следващите 20 години? Този въпрос ще търси отговор на Националната конференция “Образование и труд - локални проблеми, глобални решения”. В понеделник от 10 часа в зала “София” на столичния хотел “Маринела” своята визия ще споделят вицепремиерите Томислав Дончев, Екатерина Захариева, министрите Красимир Вълчев, Бисер Петков, Емил Караниколов, Николина Ангелкова. Бизнесът в лицето на Иван Вутов от “Геотрейдинг”, Любомир Минчев от “Телелинк” и проф. Николай Вълканов от “Минстрой Холдинг” също ще оповести своята гледна точка. Гледната точка на законодателя ще представят шефовете на парламентарни комисии Петър Кънев, Милена Дамянова, Хасан Адемов, Данаил Кирилов. Партньори на събитието са Конфедерацията на работодателите и индустриалците в България, “24 часа”, kmeta.bg и списание “Икономика”. Ще бъде обсъждана идеята за национална мрежа “Ресурси” - интерактивно пособие, което да срещне нуждите на бизнеса с предложенията на местните власти. образователна и възрастова структура на населението, приоритетни области за развитие и растеж на общината, структура на училищната мрежа и пр. Така всеки бизнес, който търси подходящо място за инвестиции и разрастване, ще получава навременна информация за възможностите, които му предоставят различните общини в страната. Целта е да се съкрати инвестиционният процес и освен това Пилотният проект на национална мрежа “Ресурси” ще бъде представен пред представителите на държавата и бизнеса в понеделник на конференцията “Образование и труд - локални проблеми, глобални решения”. Това е поредна инициатива на “24 часа” за намиране на решение на проблема с качеството на работната ръка, което от години затруднява бизнеса. Целта на инициативата е да се дадат конкретни предложения за политики, които да направят възможно най-лесно взаимодействието на властта и фирмите, да се изградят устойчиви модели, които да гарантират, че Още през 2014 г. вестник “24 часа” започна кампанията “Учи, за да работиш”. Тя бе насочена към развитие на тогава почти непознатото в българските професионални училища дуално обучение. Като резултат в България то вече се развива, бяха приети законови промени, които позволяват на компаниите да си сътрудничат с професионални училища, да изграждат свои кадри и “24 часа” предприе и кампания за дигитализация на образованието, за да произвежда по-подготвени кадри. Тя е насочена към нуждата както на фирмите, така и на обществото да разполагат с по-подготвени кадри, с по-успешни хора. Дигиталните умения стават все по-важни в съвременния свят и именно тези нужди адресира кампанията “Образование 4.0”. Както и през досегашните 27 години на своето съществуване, “24 часа” винаги се е старал да осигурява възможност за обществени дебати, от които да произлизат решения на проблеми. И този път с “Образование и труд - локални проблеми, глобални решения” и национална мрежа “Ресурси” вестникът ще стане медийната платформа, на която да се срещнат “24 часа” поема ангажимента да преследва всяка от тези страни, за да се постигне устойчиво решение на проблема с липсващите кадри в България. ", "date": "2018.06.09", "title": "Национална мрежа “Ресурси”  свързва бизнеса с подходящите за развитието му общини"}
{"url": "https://www.24chasa.bg/novini/article/6904376", "text": "Специалният следовател Робърт Мълър е предявил нови криминални обвинения срещу бившия шеф на предизборния щаб на Доналд Тръмп за президентските изборите през 2016 г. Пол Манафорт и негов отдавнашен съдружник, предадоха Ройтерс и Асошиейтед прес. Мълър е внесъл във федерален съд в окръг Колумбия обвинения срещу Манафорт и съдружника му Константин Килимник във възпрепятстване на правосъдието и сговор за възпрепятстване на правосъдието. Предполага се, че Килимник е свързан с руското разузнаване, което той е отричал в изяви пред медии, предава БТА. В новия обвинителен акт на Мълър за пръв път се споменава изрично името на Килимник. В предишните официални документи по разследването той бе назоваван като \"Лицето А\", което има връзки с разузнавателните служби на Русия. Обвиненията за възпрепятстване на правосъдието са свързани с обвиненията, предявени по-рано тази седмица от Мълър, че Манафорт се е опитвал да повлияе на евентуални свидетели относно твърденията, че той е лобирал за политически партии в Украйна. Във федерални съдилища в щата Вирджиния има внесени обвинения срещу Манафорт за пране на пари, банкови и данъчни измами, а също за нарушение на режима за регистриране като чуждестранен агент.", "date": "2018.06.09", "title": "Следовател предяви нови обвинения срещу ексшефа на предизборния щаб на Тръмп"}
{"url": "https://www.24chasa.bg/novini/article/6904378", "text": "Президентът на САЩ Доналд Тръмп се изказа насърчително на хода на търговските преговори с Канада на двустранна среща с премиера Джъстин Трюдо в рамките на срещата на върха на Г-7 в Ла Малбе в провинция Квебек, предадоха Франс прес и ДПА. Тръмп заяви, че САЩ и Канада се опитват да постигнат споразумение за намаляване на митата и търговските бариери и каза на Трюдо, че отношенията на САЩ с Канада са \"по-добри от всякога\", предава БТА. Тръмп също така изрази мнението си, че ще има съвместна декларация след края на срещата на върха, въпреки острите разногласия между него и другите шестима лидери по въпроса за митата, които САЩ искат да наложат на вносната стомана и алуминий. В началото на срещата Тръмп се пошегува, че Трюдо се е отказал Канада да въвежда ответни мита върху американски стоки, предаде Ройтерс. \"Джъстин се съгласи да махне всички мита, всички търговски бариери между Канада и САЩ, така че съм много щастлив\", каза Тръмп. Трюдо побърза да му върне шегата: \"Тогава бих казал, че положението с НАФТА е чудесно\", имайки предвид Северноамериканското споразумение за свободна търговия. Планирано е Тръмп да напусне срещата на върха на Г-7 четири часа по-рано от първоначално предвиденото, за да замине за Сингапур за срещата си със севернокорейския лидер Ким Чен-ун. \"Разочарован ли сте, че президентът Тръмп си тръгва по-рано?\", запита премиера един журналист. \"Радва се\", отвърна Тръмп, предизвиквайки смях сред присъстващите.", "date": "2018.06.09", "title": "Тръмп: Щастлив съм, защото Трюдо се съгласи да махне всички мита"}
{"url": "https://www.24chasa.bg/novini/article/6904380", "text": "В момента е малко напрегнато в работата ми, има много забавени документи и необработени преписки. Казах още в началото, че двамата с другия кмет искахме да се оттеглим, защото предполагахме какво може да заварим. Служителите на района дойдоха и ни помолиха да останем. Това каза временният кмет на район \"Младост\" архитект Румен Русев в сутрешния блок на  . Не е законообразно това, че госпожа Иванчева се опита да ме уволни от ареста. Аз лично не съм виждал госпожа Иванчева да взима пари \"под масата\". Поканих господин Кърджилов на разговор, но той не дойде. Искам да го поканя още веднъж на разговори, бих му дал ресор \"Образование\", допълни още арх. Русев. Биляна Петрова е в неприсъствена форма повече от месец и няма как да я водим в района, затова съм издал тази заповед за освобождаването й като зам.-кмет на района. Трудно ми е да създам организация, но смятам, че ще съумея, коментира още той.", "date": "2018.06.09", "title": "Арх. Румен Русев: Има напрежение в работата ми заради забавени документи"}
{"url": "https://www.24chasa.bg/novini/article/6904382", "text": "За 3 г. в ръцете на ало измамниците са влезли 20 млн. лв. В сумата не влизат златните накити и скъпоценни камъни, които жертвите на измамниците са дали. Това съобщи говорителят на главния прокурор Румяна Арнаудова пред Нова тв. По думите й \"печалбата\" на ало измамниците всеки месец е около половин милион лева. При последния случай 65-годишна жена от София даде 400 000 лв.и златни накити на телефонни измамници. За него полицията е била сезирана от една от банките, от които жертвата теглила пари, за да ги даде на измамниците, каза главен инспектор Златка Падинкова, началник сектор \"Измами\" към Главна дирекция \"Национална полиция\". Тя отрече появилата се информация за друг случай на телефонна измама, при която се твърдеше, че мъж е дал 600 000 лв.", "date": "2018.06.09", "title": "За 3 г. ало измамниците прибрали 20 млн. лв."}
{"url": "https://www.24chasa.bg/novini/article/6904395", "text": "Простила съм на Дивна. Тя не го е направила нарочно. Това каза моделът Кристин Илиева пред Нова тв. На 12 март тя пострада тежко при катастрофа, а колата, в която се е возила, е била управлявана от певицата Дивна. Илиева каза, че след инцидента двете са се чували. \"Бяхме доста близки приятелки преди това. Тежко ми е да коментирам. Намерих сили да й простя. Безкрайно много я обичам. Надявам се и тя да е добре. Случват се такива неща. Грешки, невнимание\", каза Илиева. В момента тя се бори с костна инфекция и вече прави първи стъпки с проходилка. \"Най-лошата болка мина. Преминах през ад\", сподели моделът. Тя разказа, че помни всички от катастрофата, а първите 5-6 дни след инцидента отказвала да приеме какво й се случва. Наложило се да отиде да се лекува в Турция, защото тук не се полагали достатъчно грижи за нея. \"Бях се пристрастила към обезболяващите. Исках си все повече и повече. Бях станала като наркоман. В Турция успях да превъзмогна това и от 3 седмици не пия обезболяващи\", каза Кристин Илиева.", "date": "2018.06.09", "title": "Моделът Кристин Илиева: Простила съм на Дивна (Видео)"}
{"url": "https://www.24chasa.bg/novini/article/6903814", "text": "Симеон Сакскобургготски и вицепрезидентът Илияна Йотова бяха звездите на приема за националния празник на Русия - 12 юни. Най-много желаещи да си направят обща снимка обаче привлече симпатичният вълк Забивака. Талисманът на световното по футбол в Русия очакваше гостите на входа на посолството в четвъртък вечер. Огромни опашки се извиха от желаещи да стиснат ръката на посланик Анатолий Макаров.    Много бивши и настоящи министри от БСП, кметове, бизнесмени, бивши шефове на спецслужби и атрактивното семейство Баневи бяха сред стотиците гости в градината на посолството. Най-скромно бе представянето на правителството - министърът на енергетиката Теменужка Петкова бе в посолството часове след като получи от парламента зелена светлина да търси инвеститор за АЕЦ “Белене”. Красимир Велчев от ГЕРБ, който е председател на парламентарната група за приятелство с Русия, даде управленска тежест на коктейла. Негово Превъзходителство посланик Анатолий Макаров обяви 2018 година за година на позитивните промени между България и Русия и посъветва двете страни да не изгубят този импулс, а да го подкрепят.  “Неотдавна след дълго прекъсване се състояха толкова дълго очаквани срещи на най-високо равнище, всяка от които – и визитата на президента на България Румен Радев, и посещението на министър-председателя Бойко Борисов – получи най-позитивни отзиви. За нашата с вас по-нататъшна задача смятам трансформиране на получения тласък в конкретни договорености и проекти, за което разчитам на вашата активна помощ и съдействие”, заяви първият дипломат на Москва в София.  Вицепрезидентът Илияна Йотова говори за визитата на президента Румен Радев в Русия, което според нея е първата важна крачка за размразяване на диалога. Тя лансира възможността България като членка на ЕС да работи за възстановяването на доверието между Брюксел и Москва. На приема дойде почти цялата парламентарна група на БСП заедно с лидера Корнелия Нинова. Според източници от екипа на Нинова посланик Макаров е говорил с нея и зам.-председателя на парламентарната група на ГЕРБ Красимир Велчев в една от стаите на посолството. Сред гостите бяха Румен Петков, Румен Овчаров, Таско Ерменков, Михаил Миков, Янаки Стоилов. Георги Гергов, който е консул на Русия в Пловдив, помоли за снимка посланик Макаров.  Собственикът на “Минстрой” Николай Вълканов представи едрия бизнес. Празника уважиха също депутатът Петър Кънев, лидерът на ПП “Атака” Волен Сидеров, бившият служебен премиер Веселин Близнашки, Веселин Марешки. На опашката, за да влязат в посолството, се редиха бившата социална министърка Емилия Масларова, проф. Николай Овчаров и Ана Сендова, съпруга на Благовест Сендов. С шапка на приема дойде и академик Антон Дончев. ", "date": "2018.06.09", "title": "Цар, вицепрезидент и футболът - звезди на приема на Русия"}
{"url": "https://www.24chasa.bg/novini/article/6904274", "text": "Франция, Германия, Великобритания и Италия - четирите европейски страни членки на Г-7 са единодушни, че все още няма условия за завръщане на Русия в групата, което бе поискано няколко часа по-рано от президента на САЩ Доналд Тръмп, предадоха Франс прес и Ройтерс. Лидерите Еманюел Макрон, Ангела Меркел, Тереза Мей и Джузепе Конте се събраха по инициатива на френския президент малко преди началото на срещата на върха на Г-7 в Канада, предава БТА. Те са съгласни, че \"европейската позиция не е за завръщане на Русия\", като същевременно припомниха \"бдителността на Г-7\" към Москва и споменаха \"възможността за установяване на диалог\", казаха съветници на Макрон. \"Преди да започнат разговори по тази тема трябва да сме сигурни, че Русия е променила поведението си и е поела по нов път\", заяви британският премиер Тереза Мей. Споменаването на възможността за диалог с Москва е отстъпка пред Италия, чийто нов премиер Джузепе Конте малко по-рано заяви в Туитър, че подобно на Тръмп е положително настроен към връщане на Русия в групата, което според Конте е в интерес на всички. \"Русия бе изключена през 2014 г. заради анексирането на Крим. Днес Крим продължава да е анексиран, а Минските споразумения за намиране на решение на кризата не са напълно приложени, така че няма условия този въпрос да се преразгледа\", каза източник от френската делегация. Ангела Меркел заяви, че европейските страни в Г-7 и представителите на ЕС са съгласни, че завръщането на Русия в Г-7 \"е възможно единствено при съществен напредък в решаването на проблема с Украйна\", предаде ТАСС.", "date": "2018.06.09", "title": "Европейците в Г-7: Още няма условия за завръщане на Русия в групата"}
{"url": "https://www.24chasa.bg/novini/article/6904393", "text": "Марио Панчев, който беше прострелян от избягалия затворник Владимир Пелов, е починал от раните си, съобщи Нова тв. Информацията е потвърдена от МВР. При престрелка между Панчев и Пелов в центъра на Ботевград във вторник избягалият затворник издъхнал на място, след като е бил пронизан от 4 куршума. Панчев пък бе настанен в критично състояние в \"Пирогов\", след като Пелов го е уцелил два пъти в корема.                                                                                                                                                                                                                                                                                                                       ", "date": "2018.06.09", "title": "Почина простреляният от Пелов Марио Панчев"}
{"url": "https://www.24chasa.bg/novini/article/6903154", "text": "Програмата за финансова грамотност „Нашите пари“ на Visa взе първа награда PR Приз 2018 на Българското дружество за връзки с обществеността (БДВО). Образователната инициатива на платежната система беше удостоена с приза в най-оспорваната категория „Кампания за устойчиво развитие/ Корпоративна социална отговорност“ в състезание с още над десет други проекта. „Безкрайно горди сме да получим тази награда. В проекта се залага се на един по-различен модел, при който, вместо всяка компания да подкрепя отделна социално-значима кауза, Visa и българските банки обединяваме усилията си с убеждението, че подобно сътрудничество ще спомогне за това „Нашите пари“ да постигне съществено национално покритие, както и обозрими положителни и измерими резултати за обществото“, споделя Красимира Райчева, мениджър на Visa за България. \"Нашите пари\" е първата в страната широкомащабна програма за финансова грамотност насочена към ученици от 9 до 11 клас. През учебната 2017/2018 година съдържанието се изучава в 49 средни училища в цялата страна в извънкласни занятия. Близо 1200 деца се обучават какви видове кредити има, каква е разликата между депозит и влог и усвояват много други икономически и финансови термини. В момента тече кампанията по набиране на нови училища, които да се присъединят към „Нашите пари“ през следващата учебна година. Партньори в кампанията са Висшето училище за застраховане и финанси (ВУЗФ), обучителната организация Академия Нике и онлайн платформата с образователни видео уроци и упражнения по различни теми Ucha.se. На платформата са налични 45 безплатни видео урока по различни финансови теми, включени в учебника. През последните над 20 години Visa реализира качествено и безплатно финансово обучение за хората в цял свят заедно с банки, партньори и правителства. С „Нашите пари“ България става част от глобалната програма на компанията „Practical Money Skills for Life“ („Умения за управление на личните финанси“).", "date": "2018.06.09", "title": "Програмата „Нашите пари“ на Visa с награда за корпоративна социална отговорност"}
{"url": "https://www.24chasa.bg/novini/article/6904422", "text": "В аудитория 272-ра на Софийския университет \"Св. Климент Охридски\" започна кандидатстудентският писмен изпит по журналистика, за който 416 кандидати са подали заявление за явяване. Кандидат-студент изтегли темата \"Пътят\", по която пишат всички, явили се днес на изпита. Бяха изтеглени и две контролни теми - \"Промяната във вашите ръце\" и \"Капани на комуникацията\", съобщи пресцентърът на висшето училище, предава БТА. Заместник-ректорът на СУ проф. Ренета Божанкова е приветствала бъдещите студенти на Софийския университет и е изразила увереност, че ще се представят отлично на изпита. Пожелала им е да подредят добре думите и мислите си и да организират така времето си, че да успеят да напишат всичко, което им подскажат знанието, умението да си служат със словото и разбирането им за днешния свят. В балообразуването на бакалавърските програми по \"Журналистика\" и \"Връзки с обществеността\" влизат оценките от писмения и от устния изпит по журналистика. От тази година в специалността \"Книгоиздаване\" ще се взима само по-високата оценка от двата конкурсни изпита, а не сборът, както беше досега в условията за прием. Вече ще има възможност по избор за кандидатстване в тази специалност с оценките от матурите по \"Български език и литература\", \"История и цивилизация\", \"Философски цикъл\" и чужд език. Непроменено остава изискването до устен изпит по журналистика да се допускат издържалите писмения изпит с оценка не по-ниска от добър /3,50/.", "date": "2018.06.09", "title": "По темата \"Пътят\" пишат кандидат-студентите на изпита по журналистика в СУ"}
{"url": "https://www.24chasa.bg/novini/article/6904439", "text": "33-годишен българин пак се върна в затвора в Италия, малко след като беше излязъл от него след изтичане на наказанието му. Според в. „Чезена тудей” българинът изтърпял наказанието си в затвора на град Ферара за престъпления, свързани с насилие. Веднага след като го напуснал обаче той откраднал кола и телефон и се отправил към град Чезена. На паркинга на голям търговски център българинът започнал да спори разпалено за място с друг автомобилист. Изплашен от буйния нрав на българина, италианецът се обадил на карабинерите. Те пристигнали на паркинга, но българинът избягал с колата си. След кратко преследване карабинерите го заловили. След проверката на властите се установило, че превозното средство било откраднато в град Киоджа. В него бил намерен и откраднат мобилен телефон, както и нож. Българинът бил арестуван по обвинения за кражба, укриване на крадени вещи, оказване на съпротива на полицията и незаконно носене на оръжие.", "date": "2018.06.09", "title": "Българин излиза от италиански затвор, краде кола, пак го арестуват"}
{"url": "https://www.24chasa.bg/novini/article/6904431", "text": "Испанското правителство съобщи, че е отменило финансовия контрол върху Каталуня като проява на добра воля преди очакваните разговори между новите управляващи в Мадрид и Барселона, предаде Асошиейтед прес, цитирана от БТА. Централните испански власти контролират каталунските финанси от 2015 г., за да гарантират, че публични средства няма да се използват за незаконни действия на привържениците за независимост на областта. Миналата година бе въведен допълнителен контрол, който изискваше всяко всяко плащане да е одобрено от Мадрид. Говорителката на испанското правителство Исабел Селаа каза, че взетото вчера решение за отмяна на контрола е \"жест на политическа нормализация\" в момент, когато новият социалистически премиер Педро Санчес иска да започне диалог с новото каталунско правителство, ръководено от Ким Тора. Говорителката предупреди, че разговорите няма да касаят въпроса за самоопределение и заяви, че по въпроса за стремежа на каталунците към независимост Санчес ще се ръководи от испанската конституция и желанието за диалог. Санчес и Тора вероятно ще се срещнат преди началото на лятото, каза Селаа, но не уточни кога. Новото испанско правителство очевидно възприема помирителен подход към каталунците, но не е ясно какво може да предложи Санчес на Тора, който обеща да остане верен на каузата за независимост на областта, отбелязва Ройтерс. Санчес, от своя страна, обеща да разговаря с каталунците, но е противник на независимостта на региона.", "date": "2018.06.09", "title": "Новото испанско правителство деблокира финансите на Каталуня"}
{"url": "https://www.24chasa.bg/novini/article/6904451", "text": "Досегашните лабораторни анализи на кравата, пребивавала 15 дни в Сърбия и преминала обратно границата, са благоприятни. Животното се изследва за вируси, чието отхвърляне е важно, за да се предотврати появата на икономически опасни болести като син език, заразен нодуларен дерматит и др. Това съобщиха от БАБХ. Окончателните резултати ще излязат в понеделник, като животното остава под карантина. До края на седмицата ще продължат и срещите на изпълнителния директор на БАБХ д-р Дамян Илиев с колеги от Сърбия по трансграничното сътрудничество в областта на ветеринарната дейност. По тази тема разговори имаше и с експерти от Македония.", "date": "2018.06.09", "title": "БАБХ: Добри са резултатите от лабораторните анализи на кравата Пенка"}
{"url": "https://www.24chasa.bg/novini/article/6904483", "text": "?poтивнo нa твъpдeниятa нa Fасеbооk, чe e пpeкъcнaлa дocтъпa нa paзpaбoтчицитe дo пoтpeбитeлcкитe cи дaнни пpeз 2015 г., Wаll Ѕtrееt Јоurnаl paзкpивa, чe кoмпaниятa e пoзвoлилa нa някoи тpeти cтpaни дa зaпaзят пpaктикaтa cи, информира  Teзи cдeлки, извecтни кaтo „бeли cпиcъци“, пoзвoлявaт нa дpyги кoмпaнии дa виждaт cпиcъци c пpиятeли нa пoтpeбитeлитe, включитeлнo тeлeфoнния нoмep нa лицeтo, кaктo и пoкaзaтeл, кoйтo измepвa „близocттa“ нa пoтpeбитeля c oнлaйн кoнтaктитe им. RВС Саріtаl Маrkеtѕ и Nіѕѕаn Моtоrѕ ca caмo някoи oт тpeтитe cтpaни, пocoчeни oт нeнaзoвaния изтoчник oт Fасеbооk пpeд WЅЈ. Oт cвoя cтpaнa Fасеbооk твъpди, чe caмo дaвa дoпълнитeлeн дocтъп дo кoмпaнии oт тpeти cтpaни зa пoдoбpявaнe нa пoтpeбитeлcкoтo изживявaнe, тecтвaнe нa нoви фyнкции и зaвъpшвaнe нa тeкyщитe фyнкциoнaлни тecтoвe. Tя cъщo тaкa пoтвъpждaвa, чe e cпoдeлялa инфopмaция зa пpиятeлитe нa пoтpeбитeлитe cлeд пpeкъcвaнeтo зa 2015 г., в пpoдължeниe нa ceдмици и мeceци, въпpeки пpeдишнитe oткaзи. Дeйвид Bлaдeк, диpeктop нa Бюpoтo зa зaщитa нa пoтpeбитeлитe нa Фeдepaлнaтa тъpгoвcкa кoмиcия (2009 – 2013 г.) и в мoмeнтa пpoфecop в Джopджтayн, пocoчвa пpeд WЅЈ, чe тaкивa cдeлки биxa нapyшили дoгoвop?aтa нa кoмпaниятa c Фeдepaлнaтa тъpгoвcкa кoмиcия. Tя изиcквa Fасеbооk дa пoлyчи paзpeшeниe зa cпoдeлянe нa инфopмaция извън тoвa, кoeтo пoтpeбитeлитe oпpeдeлят кaтo пyбличнo нa caйтa.", "date": "2018.06.09", "title": "Facebook продавала потребителски данни в тайни сделки с компании"}
{"url": "https://www.24chasa.bg/novini/article/6904491", "text": "Делегацията на Корейската народнодемократична република за срещата на високо равнище със САЩ в Сингапур, която е на 12 юни, ще наброява над 100 души, съобщи ТАСС, цитирайки вестник \"Стрейт таймс\". В това число влизат и официалните лица, и сътрудниците на службите за сигурност, пише изданието, цитирано от БТА. Очаква се севернокорейският лидер Ким Чен Ун да пристигне в Сингапур на 10 юни, според предварителна информация - със самолет. Възможно е Ким да използва своя Ил-62, с който неотдавна летя до китайския град Далян за среща с президента Си Цзинпин. Вестникът отбелязва обаче, че също така е възможно Китай да предостави на Ким един от самолетите си за дълги полети. Според изданието утре в Сингапур се очаква да пристигне севернокорейски транспортен самолет Ил-76, който да достави хранителни продукти за делегацията на КНДР.", "date": "2018.06.09", "title": "Ким Чен Ун пристига със 100 човека делегация за срещата с Тръмп в Сингапур"}
{"url": "https://www.24chasa.bg/novini/article/6904515", "text": "Вулканът Фуего в Гватемала отново изригна. Заради него временно бяха прекратени издирвателните операции, предава  Вулканът изригна за първи път преди седмица. По официални данни са загинали 109 души, но се предполага, че броят на жертвите ще нарасне. Властите евакуираха района около Фуего. Гватемала поиска международна помощ за справяне с последиците от бедствието, засегнало над 1,5 млн. души.", "date": "2018.06.09", "title": "Отново изригна вулканът Фуего в Гватемала (Снимки)"}
{"url": "https://www.24chasa.bg/novini/article/6904522", "text": "Сомалийската ислямистка групировка Аш Шабаб пое отговорността за нападение, при което е загинал американски командос, а четирима са били ранени, предаде Ройтерс, цитирана от БТА. Атаката е била извършена снощи с минохвъргачки и леко стрелково оръжие. Американските командоси били прикрепени към подразделение от около 800 души на сомалийската и кенийската армия. \"Нападнахме военна база, убихме един американски войник, двама кенийски войници и девет сомалийски войници. Ранихме и четирима американски войници\", каза снощи за Ройтерс говорителят за военните операции на Аш Шабаб Абдиасис Абу Мусаб. По думите му атаката е била извършена в южния сомалийски град Кисмайо. В изявление на американската армия се посочва, че при нападението, което било и срещу сомалийски и кенийски сили, е бил ранен и един местен войник. Военните били на мисия за прочистване от Аш Шабаб на райони, за които се водят боеве. Целта била да се създаде и постоянен преден пост, за да бъде разширен контролът на сомалийската държава, се казва още в съобщението на въоръжените сили на САЩ. Кенийски военен говорител заяви за Ройтерс, че кенийски сили не са участвали в никакви операции в Сомалия вчера. На сомалийска територия има около 500 американски военни. Аш Шабаб се бори да свали централната власт в Сомалия и да установи свое управление въз основа на свое тълкуване на ислямските закони. След като през 2011 г. беше изтласкана от Могадишу, групировката загуби контрола над повечето от големите и малките градове в Сомалия, но е активна в някои райони около столицата.", "date": "2018.06.09", "title": "Сомалийската групировка пое отговорност за атака, при която загина военен от САЩ"}
{"url": "https://www.24chasa.bg/novini/article/6904524", "text": "Холандската кралска двойка присъства на погребението на Инес Сорегиета - по-малката сестра на родената в Аржентина кралица Максима, предаде ДПА. 33-годишната Инес Сорегиета беше намерена мъртва в Буенос Айрес в сряда. Вероятната причина за смъртта й е самоубийство, предава БТА. Около 500 души са присъствали на погребението на Инес Сорегиета в гробище в Пилар, на около 45 километра от Буенос Айрес. Сред присъстващите освен кралица Максима, крал Вилем-Александър и трите им дъщери е била и първата дама на Аржентина Хулиана Авада. След кончината на по-малката си сестра кралица Максима отмени всичките си изяви до края на следващата седмица, включително посещения в Латвия, Естония и Литва. Крал Вилем-Александър ще пътува сам. Инес Сорегиета беше шаферка на сватбата на Максима и Вилем-Александър през 2002 г. и беше кръстница на третата дъщеря на кралската двойка, принцеса Ариане.", "date": "2018.06.09", "title": "Кралицата на Холандия изпрати по-малката си сестра в последния й път (Снимки)"}
{"url": "https://www.24chasa.bg/novini/article/6904529", "text": "Руският президент Владимир Путин и лидерът на САЩ Доналд Тръмп в последния си телефонен разговор са обсъждали възможността Виена да е един от градовете, в които да се състои двустранната им среща. Това съобщи пред журналисти Дмитрий Песков, говорителят на Путин, предаде ТАСС. Никакви конкретни договорки обаче още няма, посочи той. В разговора си Путин и Тръмп са обсъждали необходимостта от руско-американска среща, говорили са за различни градове, включително Виена, каза говорителят, цитиран от БТА. Помолен да уточни дали евентуална среща във Виена е била обсъждана по време на неотдавнашните разговори в австрийската столица на Путин с канцлера Себастиан Курц, Песков каза, че Виена е била спомената, но добави, че този въпрос е тема на руско-американски разговори. Миналия месец Путин каза, че в момента не са работи по предложението за среща на високо равнище Русия - САЩ, тъй като има проблеми. През март Тръмп каза, че двамата лидери ще се срещнат скоро, но оттогава и без това трудните отношенията между двете страни се влошиха още повече заради конфликта в Сирия и отравянето във Великобритания на бивш руски шпионин, отбелязва Ройтерс.", "date": "2018.06.09", "title": "Песков: Виена е едно от вероятните места за среща между Путин и Тръмп"}
{"url": "https://www.24chasa.bg/novini/article/6904621", "text": "Папа Франциск заяви днес пред шефове на петролни компании, че преминаването към по-малко замърсяващи енергийни източници е \"предизвикателство от епохални пропорции\", предаде АП. По думите му съвременното общество и присъщото му \"мащабно пренасяне на информация, хора и предмети изискват огромни количества енергия\". И въпреки това към един милиард души нямат електричество, каза Светият отец през участниците в приключващата днес двудневна конференция, предава БТА. Удовлетворяването на енергийните потребности на всички на Земята трябва да стане така, че да не се създават екологични дисбаланси и да не се причинява замърсяване на околната среда, \"вредни за нашето човешко семейство както сега, така и в бъдеще\", подчерта папа Франциск. От Римската курия обясниха, че конференцията е следствие от папската енциклика отпреди три години, в която се отправяше призив към хората да спасят планетата от климатичните промени и други екологични проблеми.", "date": "2018.06.09", "title": "Папа Франциск: Минаването към чиста енергия е \"епохално\" предизвикателство"}
{"url": "https://www.24chasa.bg/novini/article/6904586", "text": "Ще се отнема лиценза за производство на млечни продукти на мандри, които бъдат хванати да влагат растителни мазнини в сиренето. Тежката санкция грози нарушителите от втората половина на юли, след влизането в сила на новата наредба за млечните продукти, съобщи в Горна Оряховица министърът на земеделието, храните и горите Румен Порожанов. \"Тези дни ще публикуваме в Държавен вестник Наредбата за млечните продукти, с която забраняваме ползването на растителни мазнини в производството на сирена, така че когато мандрите произвеждат кашкавал, бяло саламурено сирене, кисело мляко, трябва да го правят само и единствено от мляко. Този, който не желае да произвежда с млечни продукти, той минава изцяло в различна група - имитиращи продукти и няма да се води млечен производител. Даваме един месец дерогация, за да могат да си адаптират производствата. Исканията бяха за 4 месеца, но смятам, че не е необходимо\", каза министърът. За контрол по спазването на новите правила в министерството се създава специално звено, така че да има дублиращи проверки с Агенцията по храните. \"Когато трябва да се вземат проби или да се издаде акт, веднага ще бъде извикан компетентен орган от БАБХ, защото те по закон могат да издадат тези актове. Тук вече санкцията е доста по-сериозна - ще се отнема лиценз за производство на млечни продукти\", обясни Порожанов. По повод опасността популярни български продукти да останат без защита с готвените промени в закона за марките и географските означения, той съобщи, ч в момента чакащи са десетина български традиционни храни, сред които бялото саламурено сирене, киселото мляко, кашкавала. \"В момента сме в ситуация, в която за не всички геогрефски указания са били изпратени документите. Направили сме комуникация с комисията, така че да можем да ги регистрираме. Всички производители на млечните продукти подготвят своите документи, а за лютеница \"Първомай\" производителите вече ги дадоха в министерството. Няма да изпуснем последния срок\", увери министърът. Той коментира и протестната готовност на зърнопроизводителите във връзка с новите законови изисквания за потвърждение на договорите за наем на земя над 1 г. \"Тези добавки в парламента, за регистриране на нотариални заверки на договори за даване под наем, са несериозни. Това решение е неизпълнимо\", каза Порожанов. Министерството вече е подготвило писмо до парламентарната комисия по земеделие с конкретни предложения - да се удължи срока и да се редуцира обхвата на договорите, които трябва да бъдат допълнително нотариално заверени, само там където няма собственици. В Горна Оряховица министърът, заедно с кмета Добромир Добрев, откри 12-тия Празник на горнооряховския суджук\" - първото българско защитено географско указание в Европа.", "date": "2018.06.09", "title": "Отнемат лицензи, хванат ли мандра\nда произвежда сирене с палма"}
{"url": "https://www.24chasa.bg/novini/article/6904664", "text": "Днес при нападение на табилани бяха убити 19 афганистански полицаи в северната част на Афганистан, съобщиха официални представители, след като часове по-рано бунтовниците приеха временно прекратяване на сраженията, предаде АФП. Талибаните поеха отговорността за нападението, при което, според говорител на провинциалното правителство на Кундуз са убити 19 души и 5 са били ранени, предава БТА. Общо 36 служителите на силите за сигурност са загинали при две отделни нападение през последните часове. Атака срещу армейска база в провинция Херат е отнела живота на 17 военни, уточниха представители на местната власт.", "date": "2018.06.09", "title": "19 полицаи загинаха при атака на талибани в Афганистан"}
{"url": "https://www.24chasa.bg/novini/article/6904666", "text": "Правителството на Република Македония остава посветено на намирането на решение на спора с Гърция, което защитава и укрепва достойнството и идентичността на гражданите на Република Македония. Най-важното е да се постигне качествено и взаимно приемливо решение, което ще бъде устойчиво, се казва в декларация на македонското правителство, цитирана от МИА и БТА. Изграденото приятелство между двете държави е голям влог за общото бъдеще, а сътрудничеството в бъдеще само ще се увеличава. Правителството на Република Македония остава силно посветено на осъществяването на стратегическите цели - членството в ЕС и НАТО, а е ясно, че за да бъдат реализирани те, е необходимо да се реши проблемът, който Гърция има с нашето конституционно име, заяви македонското правителство.", "date": "2018.06.09", "title": "Скопие: Посветени сме на намирането на решение на спора за името с Гърция"}
{"url": "https://www.24chasa.bg/novini/article/6904693", "text": "Иракският кюрд, заподозрян в убийството на 14-годишно момиче от западната част на Германия, ще бъде съден в автономната област Иракски Кюрдистан, заяви представител на местната полиция, цитиран от ДПА и БТА. Заподозреният 20-годишен мъж от Иракски Кюрдистан Али Б., в съответствие с германското законодателство за защита на личната информация, беше арестуван в иракския автономен регион миналата седмица. Има подозрения, че той е убил на момичето Сузана, изчезнало безследно на 22 май. \"Заподозреният ще бъде съден тук в област Кюрдистан\", каза началникът на полицията в Духок в Иракски Кюрдистан Тарик Ахмед. \"Решението дали да бъде екстрадиран в Германия ще бъде взето от властите в Кюрдистан\", заяви той пред кюрдската телевизия \"Рудау\". Предполага се, че заподозреният е напуснал Германия заедно със семейството си на 31 май. Сузана не се прибрала у дома в родния си Майнц, след като била със свои приятели в съседния град Висбаден. Тялото й било скрито във висбаденския район Ербенхайм - където Али Б. и семейството му живеели в център за настаняване на бежанци. След като бил арестуван, заподозреният признал, че е убил момичето, заяви кюрдският полицай. \"Изглежда те са пътували заедно, но между тях е възникнал конфликт. Момичето се е опитало да се обади на полицията, а това го подтикнало да я убие\", каза полицейският началник и не посочи повече подробности.", "date": "2018.06.09", "title": "Съдят в Германия иракчанина, заподозрян за убийството на 14-годишната Сузана"}
{"url": "https://www.24chasa.bg/novini/article/6904694", "text": "Остър недостиг на българско месо изпитват месопреработвателите, каза на Празника на горнооряховския суджук д-р Светла Чамова, изпълнителен директор на Асоциацията на месопреработвателите. \"При свинското, това, което се произвежда в България, е около 70 хиляди тона, а нуждите са много над това - около 240 хиляди тона, т.е. около 2/3 трябва да бъде внесено\", коментира тя. С говеждото месо е още по-трагично. Проблемът е, че само около 20-25% от говеждото се произвежда от кланиците и може да се използва в преработвателните предприятия. Всичко останало се коли на място и не може да влезе в производството, обясни изпълнителният директор на асоциацията. \"Пилешкото е единственото, което има и производство, и пазари и възможности за износ\", допълни д-р Чамова. От браншовата организация се похвалиха че са единственият бранш, който има толкова много продукти с контролирано качество. \"20 продукта \"Стара планина\", в момента работим върху още 5 с този стандарт за деца и ученици. Освен това имаме 5 продукта, които са традиционни и качеството им се контролира от сертифициращи организации. Те са получили знака за качество на ЕС. Горнооряховският суджук е черешката на тортата, защото той пък е единственият, който има защитено географско наименование в Брюксел\", каза Чамова. По повод готвените нови стандарти, които да определят колко месо да има в колбасите, Чамова коментира, че в момента се създава изкуствено напрежение.\"Процентът месо е нещо много относително, зависи по коя рецепта го гледате. Българският потребител е манипулиран от най-различни организации, лобита на вносители на небългарски продукти\", смята шефката на браншовата организация.", "date": "2018.06.09", "title": "Две трети от свинското у нас е внос,\nс говеждото е още по-трагично"}
{"url": "https://www.24chasa.bg/novini/article/6904683", "text": "Култовите плажни дискотеки в зона Слънчев бряг-юг откриха сезона снощи, но без присъствието на вицепремиера Валери Симеонов. Макар че той беше се заканил лично да мери шума, това направиха служители на Регионалната здравна инспекция, придружавани от униформени полицаи. Децибел метърът показа данни между 80 и 90 децибела при допустими 85, казаха от РЗИ. Измерен е и фоновият шум - 62 децибела при позволени 65. Предстои резултатите да бъдат изчислени по специални формули, но по първоначална информация шумът е бил в рамките на допустимите децибели. Собственици на плажни заведения обясниха, че много преди старта на сезона са инвестирали в шумоизолиращи стени. Някои дори поръчали специален винил от САЩ.", "date": "2018.06.09", "title": "Мерят шума на плажните дискотеки в Слънчев бряг, но без Валери Симеонов"}
{"url": "https://www.24chasa.bg/novini/article/6904710", "text": "Турският президент Реджеп Тайип Ердоган е разговарял по телефона днес с йорданския крал Абдула Втори, с когото е обсъдил двустранните отношения и регионални въпроси, предаде турският телевизионен канал НТВ, като се позовава на източници от турското президентство. Ердоган е подчертал, че Турция придава голяма важност на единството и на икономическото благоденствие на Йордания. Той е пожелал успех на Омар Разаз, който бе натоварен да състави правителство в Йордания, предава БТА. Ердоган и крал Абула Втори са обсъдили и общи усилия, целящи запазване на статута на Ерусалим. В телефонния разговор турският президент и йорданският крал са подчертали решимостта си засилване на двустранните отношения.", "date": "2018.06.09", "title": "Ердоган и кралят на Йордания обсъдиха усилията за запазване целостта на Ерусалим"}
