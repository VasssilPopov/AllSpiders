{"url": "https://www.24chasa.bg/novini/article/6986976", "text": "Успехът на Българското председателство на Съвета на ЕС не е партиен, а на България, на всички ни. Постигнат бе консенсус по много въпроси, приключи работата по голяма част от досиетата, получихме висока оценка за свършеното. Успехите показаха, че в страната ни има подготвени хора да дирижират европейските теми. Това коментира председателят на Народното събрание Цвета Караянчева, която в рамките на визитата си в морската столица откликна на поканата на народния представител и ръководител на ГЕРБ – Одесос, д-р Руслан Тошев за среща с граждани в централния варненски район, съобщиха от пресцентъра на ГЕРБ.  „Парламентът е най-прозрачната институция в България. 800 акредитирани журналисти следят работата в Народното събрание, както и в комисиите, където се структурират законите. Най-широко се отразяват обаче личните нападки и конфронтации, което вреди на имиджа на институцията”, отчете Караянчева. Като пример за активната работа в парламента тя посочи, че само за да може свидетелството за съдимост да се издава онлайн, са редактирани 57 закона. Цвета Караянчева изтъкна, че възможността повече граждани да посещават парламента и да наблюдават отблизо законодателната дейност е важна стъпка за повишаване авторитета на Народното събрание. „Проведените срещи, дните на отворени врати в парламента, които също се радват на голям интерес, дават шанс на хората да видят, че мнозинството от депутатите не сме професионални политици, а професионалисти в различни области и следваме поетите ангажименти към избирателите”, заяви още Караянчева. В непринуден разговор с нея присъстващите поставиха редица въпроси, свързани с предстоящата законодателна работа през новия политически сезон. Хората изразиха недоволство от ширещите се в интернет пространството фалшиви новини, които създават предпоставки за манипулиране на обществеността. Обсъдена бе и ключовата роля на инфраструктурата за подобряване на бизнес климата в страната. „Развитието на икономиката дава реални перспективи за поетапен ръст на доходите”, увери Цвета Караянчева и оцени високо ускорения темп на обновление на Варна. Д-р Тошев й подари за спомен от срещата с членове на ГЕРБ-Одесос книгата на Офелия Хаджиколева „Варна и варненци в една колекция”, събрала стотици стари пощенски картички и любопитни истории за забележителното минало на морската ни столица. По-късно тази вечер Цвета Караянчева ще присъства на връчването на наградите на 28-то издание на Международния балетен конкурс в Летния театър във Варна. Най-старият и престижен балетен конкурс в света се провежда под патронажа на председателя на Народното събрание.", "date": "2018.07.29", "title": "Караянчева във Варна: Успехът на председателството не е партиен, а на всички (Снимки)"}
{"url": "https://www.24chasa.bg/novini/article/6986926", "text": "Известният германски политолог Кристиан Хаке смята, че Германия трябва да има собствено ядрено оръжие заради политиката, която води американският президент Доналд Тръмп, предаде ТАСС, като се позова на в. \"Велт ам зонтаг\". Хаке заяви в статия, публикувана от германското издание, че Германия за първи път от 1949 г. трябва да приеме, че \"ядреният чадър\" на САЩ не я защитава от нападения на други страни. \"Принципът \"Америка на първо място\" доведе до това, че съюзниците внезапно се превърнаха в баласт. След като президентът Тръмп потъпква основните ценности и интереси на Запада, САЩ губят ролята на главна сила на Запада\", заяви политологът, който определи дипломацията на Тръмп като \"популистка\", предава БТА.  \"Американските гаранции за възпиране (на възможен противник) от ден на ден заслужават все по-малко доверие\", смята той. Според него \"сега Германия е беззащитна, в случай че възникне извънредна ситуация\". По думите му Германия трябва да \"мисли и действа с оглед на бъдещето\", за да може да \"възпре всеки възможен агресор чрез ядрено оръжие\". Заместник-председателят на парламентарната група на Свободната демократическа партия в Бундестага Александер граф Ламбсдорф обаче се обяви против тази идея. \"Не само защото в такъв случай ще трябва да напуснем Договора за неразпространение на ядрените оръжия, а и защото Договорът за окончателното уреждане по отношение на Германия определя граници за военния потенциал на Германия. Нашите съседи са отдавали на това голямо значение предвид историята ни\", заяви той пред \"Велт ам зонтаг\". Според него е необходимо \"открито да се обсъжда темата за ядрените оръжия\", но сдобиването на Германия с тях може сериозно да подкопае съществуващия световен ред.", "date": "2018.07.29", "title": "Политолог: Германия трябва да има ядрени \nоръжия на фона на разногласията със САЩ"}
{"url": "https://www.24chasa.bg/novini/article/6985889", "text": "Близкият изток - на хиляди километри от нас, а всъщност толкова близо! Затварям очи и съм там! Хиляди бомби и куршуми, отровен газ, улици, осеяни с човешки трупове, ранени тела, разбити сърца! Там, в Близкия изток, геноцидът е ежедневие, а ние, “гражданите на света”, почти никога не разбираме за жертвите. Медиите забравят, че всички хора имат равни човешки права, че всеки има право да живее, и “пропускат” да отразят поредния покъртителен атентат в Алепо, пропускат да ни разкажат за поредната невинна жертва, обезглавена от жестоките джихадисти. А ако случайно дочуем нещо, го приемаме за напълно нормално, защото “хората там са свикнали”, “това им е начин на живот”!” Това е част от есето на десетокласничката Моника Митова от Благоевград, с което впечатли авторитетно жури и взе голямата награда в Петия национален литературен конкурс “Който спаси един човешки живот, спасява цяла вселена”, организиран от Центъра за еврейско-българско сътрудничество “Алеф”. На заключителната церемония през април Моника отива заедно с баща си. Там обявяват наградените. “Започнаха от задните места и когато обявиха второто място, бях сигурна, че вече съм извън класацията. Не допусках, че може да съм първа Страшно се развълнувах Получих наградата от посланика на Израел Ирит Лилиан”, разказва за вълненията си ученичката от езиковата гимназия “Акад. Людмил Стоянов”. Голямата награда ѝ носи участие в международен конгрес за млади лидери в Херцлия, Израел, от 10 до 17 август. Конгресът събира млади хора от различни страни под мотото “Бъдещето е наше и е наш дълг да направим света по-добро място за живеене”. Тази година ще дискутират по темата за зависимостта от пластмасите и замърсяването, ще търсят оптимални варианти за справяне с този глобален проблем. “Целта е да се провокира креативно мислене, да предлагаме решения, и не на последно място - чрез неформално общуване да се докоснем до традициите и културите на различните народи, да създадем приятелства. Вече се подготвям по темата”, допълни Моника. Впечатлила е журито с есето си на тема “Ако в бъдеще настъпи политически режим, който извършва геноцид над определен етнос, какъв избор би направил/а и какви жертви би могъл/а да понесеш”. На 17 г. тя се вълнува от световните проблеми. Следи случващото се в Близкия изток, а регионът е нейна слабост. “Проблемите там ме провокират да мисля как може да се решат. Интересът ми е провокиран и от моята леля, която от 20 г. живее в ОАЕ. Ходила съм там и съм израснала с тази култура”, разказва Моника. Впечатлена е от държавите в Персийския залив и тяхното бързо развитие. Интересува се и от конфликта Израел-Палестина, от войната в Сирия, следи всичко около “Ислямска държава”. Чете и за терористичните групировки в редица африкански държави. Ползва информация от CNN, BBC и др. новинарски агенции, но винаги има едно наум. “Невинаги това, което има в интернет, е достоверно. Затова проверявам от няколко източника. Чета и много книги”, казва момичето. Задължително семейството гледа всяка вечер новините и поставените проблеми се дискутират вкъщи. Майка ѝ работи в областта на медицината, а баща ѝ - в застрахователното дело, но имат интереси в политиката, обществените отношения, световните проблеми. Любовта си към литературата пък е наследила от прадядо си Стефан Нушев, участник във Втората световна война. От него е слушала спомени от войната. Той четял много, обичал и да пише. До дълбока старост е писал спомените си. Разказите на Вазов са първите, които тя си спомня от дете. В шести клас започнала да участва в конкурси за есета. Печели национален конкурс с есе на тема “Ако имах криле” и заминава на лагер на НАСА в Измир. Като дете искала да стане космонавт и може би заради това се включила така нахъсано в конкурса за лагер на НАСА. Следващите години все нещо малко не ѝ достигало за първото място. Казва, че ако не е била подкрепата на родителите ѝ, досега да се е отказала от писането и участието в състезания. Миналата година с “Промяната, която искам да направя” печели едномесечно обучение на лагер с преподаватели англичани. Летният курс Immersion Academy Bulgaria подобрява езиковите ѝ умения, участниците имат и възможност да развият качествата си по лидерство, креативно мислене и работа в екип. Членува и в отбора по речи и дебати на гимназията. Заедно с друго момче от България ще представляват страната ни на балканско състезание. Моника е една от седемте български ученици, получили наскоро наградата на Харвардския университет Book Award 2018. Наградата е учредена от Българския Харвард клуб, в който членуват бивши възпитаници на престижния университет. Успехите си дължи освен на родителите си и на преподавателите. Не пропуска благодарности към учителката си по литература от основното училище Павлина Чингова, която рано забелязала уменията ѝ да пише и коментира значими за обществото проблеми. Доброто си представяне сега пък дължи на преподавателката Ирина Реджова, която я съветва при писането на есета. За участието си в състезания по речи и дебати се подготвя с Мария Стоянова. “Едно есе пиша по 10-20 дни. Не просто ей така, за един час Обмислям всичко, чета, за да събера информация. Първо го прочитам вкъщи, след това го давам на учителката ми, но само за да го види за технически грешки. Не и да го променя. Забелязвала съм, че понякога ученици се явяват с есета, писани от учители. И това личи. Понякога желанието за успех на учителя е по-голямо от това на ученика”, критична е десетокласничката. Притеснява се да коментира образователната система у нас, но все пак смята, че в гимназиите трябва да има по-голяма профилираност. “Учим 13 предмета. Обемът на материала е голям, времето ни притиска и това демотивира. Може би трябва да се учат по 7-8 предмета - тези, които ученикът сметне, че са му интересни и иска да се развива в дадена област”, препоръчва Моника. Остават ѝ още 2 г. до завършване на средното образование и още мисли какво да продължи да учи. Има желание да се занимава с журналистика, колебае се дали да продължи в България, или в чужд университет. Обича да пътува, да се среща с непознати хора, да изучава различни култури и затова студентски години в чужбина са част от мечтите ѝ. “България е моята родина и аз си я обичам. Не съм обаче от тези хора, които за нищо на света не биха я напуснали. Съжалявам, че имаме вътрешни проблеми, които са решими, но няма инициатива”, казва девойката. Дава пример с възрастните и болните хора, които имат нужда от повече грижи и не е трудно да се намери начин да се облекчи животът им. Не е сигурна дали иска да се занимава с политика, защото преди това трябва да натрупа още много знания и житейски опит.", "date": "2018.07.29", "title": "Моника печели награди с есета за световната политика"}
{"url": "https://www.24chasa.bg/novini/article/6986935", "text": "Стотици квадратни метра изолация от 16-етажен блок в Пловдив паднаха двора на новострояща се кооперация. Инцидентът е отпреди два дни, но клипът в социалните мрежи продължава да се споделя от десетки потребители, предава  .  Блокът е на улица „Менделеев” в Пловдив. Парчетата изолация – стиропор и мазилка, са паднали във вътрешен двор, но има и такива, които са се разпилели по улицата. За късмет по това време не е имало преминаващи пешеходци и автомобили.", "date": "2018.07.29", "title": "Падна голямо парче от изолацията на 16-етажен блок в Пловдив"}
{"url": "https://www.24chasa.bg/novini/article/6986502", "text": "Служители на областната дирекция по безопасност на храните в Пловдив проверяват багажите на пътници, които кацат на летището край града. Всички сурово-пушени колбаси от свинско се конфискуват, за да се предотврати риска от разпространяване на африканска чума по прасетата. В региона все още няма случай на болестта, но се вземат превантивни мерки. \"Могат да се внасят единствено консерви, замразена риба или мляко за деца, но те трябва да фигурират в списъка на полета\", обясни шефът на дирекцията д-р Камен Янков. Позволени са и термично обработени месни продукти от несвински произход. На аеропорта са командировани трима инспектори. Двама са по контрол на храните, а един следи дали домашните любимци, пътуващи със стопаните си, имат необходимите документи. \"Тъй като не е възможно да се прегледат куфарите на всички пасажери, колегите го правят на принципа на анализ на риска. Проверките няма да са кампанийни, а ще продължат и през зимния сезон, когато има повече чартърни полети и по-голяма опасност за проникване на африканска чума\", уточни д-р Янков.", "date": "2018.07.29", "title": "Ровят багажи на пътници на летище Пловдив за свинско"}
{"url": "https://www.24chasa.bg/novini/article/6986755", "text": "296 млн. лева от винетки за 5 месеца От 1 януари до 31 май 2018 г. приходите от винетки са 259 млн. лв., като от тях 60 млн. са от камиони. Дисбалансът ще бъде поправен с въвеждането на толсистемата. Това става ясно от отговор на регионалния министър Николай Нанков до депутата от БСП . Толсистемата влиза в сила от 1 август 2019 г., а от януари догодина винетките стават електронни. От Световната банка, която е консултант, предлагат три тарифи, които да плащат камионите - 12, 10 и 26 ст. на километър. Таксите са за магистрали и първокласни пътища, посочва Нанков. След това ще се добавят второкласните и третокласните. Годишните приходи варират от 661 млн. до 1,48 млрд. лв. 50% от средствата ще са изграждане на пътища, предимно в Северна България - магистрала “Хемус”, скоростния път Видин - Ботевград, аутобанът Русе - Велико Търново. Останалата част ще е за рехабилитация на шосетата. ", "date": "2018.07.29", "title": "296 млн. лева от винетки за 5 месеца"}
{"url": "https://www.24chasa.bg/novini/article/6986959", "text": "Десетки загинаха при сблъсъци между проправителствени сили и шиитски бунтовници хуси по западното крайбрежие на Йемен, предаде Асошиейтед прес, цитирайки местните власти и очевидци. Силите на водената от Саудитска Арабия коалиция са опитали да превземат контролираният от бунтовниците район Забид в провинция Ал Худайда. Коалиционните сили са нанесли въздушни удари по бунтовническите сили в район на юг от град Худайда, отнемайки живота на най-малко 18 души, предава БТА.  Коалицията е унищожила ракетни площадки, използвани от бунтовниците за ракетни атаки срещу Саудитска Арабия в граничната с кралството северна провинция Саада, съобщи Франс прес, като се позова на саудитската телевизия. Водената от Саудитска Арабия коалиция се бори срещу подкрепяните от Иран бунтовници хуси от март 2015 година. Над 10 000 души загинаха във войната между тях.", "date": "2018.07.29", "title": "Десетки загинаха при сблъсъци в Йемен"}
{"url": "https://www.24chasa.bg/novini/article/6986974", "text": "Американският президент Доналд Тръмп каза, че ще остави федералното правителство да спре работа, ако демократите не подкрепят законопроект за охрана на границата, включващ строителството на стена по границата с Мексико, предадоха Ройтерс и ТАСС. \"Ще бъда готов да спра работата на правителството, ако демократите не ни дадат гласовете за граничната сигурност, която включва стената! Трябва да се отървем от лотарията, хващането и пускането и т.н. и най-накрая да пристъпим към система за имиграция, основана на заслуга! Имаме нужда велики хора да идват в нашата страна!\", заяви Тръмп в Туитър, предава БТА.  Той иска Конгресът да приеме законодателство, което се занимава с имиграционните въпроси. Макар че републиканците имат мнозинство в Конгреса, разногласията между умерените и консерваторите в партията възпрепятстват бързо приемане на законодателство. Откакто встъпи в длъжност през януари 2017 г., Тръмп се стреми да изпълни обещанието си за по-твърда имиграционна политика и засилване на граничния контрол. Още в първите дни на своето управление той подписа указ за построяване на стена по границата на САЩ с Мексико, но досега Конгресът не е отделил необходимите пари. Президентът иска 25 милиарда долара за изграждане на стената.", "date": "2018.07.29", "title": "Тръмп заплашва да спре работата на правителството заради имиграцията"}
{"url": "https://www.24chasa.bg/novini/article/6986861", "text": "Стачката на таксиметровите шофьори в Мадрид и Барселона предизвика истински транспортен хаос в два от най-големите градове на Испания. Протестът, който продължава вече пети ден, е срещу нелоялната конкуренция на така наречените \"туристически превозни средства с шофьор\", каквито са „Юбер“ и „Кабифай“, съобщава \"Франс прес\". Според федерацията на таксиметровите шофьори в Мадрид в стачката са се включили 15 000 от нейните членове. Те бяха подкрепени от колегите си в Барселона – предпочитана туристическа дестинация, които наброяват около 10 000 души, предава  .  Федерацията настоява испанските власти да приемат закон, според който на 30 „традиционни таксита“ да има само по едно туристическо превозно средство с шофьор.", "date": "2018.07.29", "title": "Таксиметрови шофьори протестират вече 5 дена в Мадрид и Барселона (Снимки)"}
{"url": "https://www.24chasa.bg/novini/article/6986904", "text": "      От 2019 година стартира реализацията на най-мащабния в България проект – поетапното създаване на нов градски център на Велико Търново върху 190 дка, колкото е площта на Старото военно училище. За целта по инициатива на кмета Даниел Панов община Велико Търново обяви международен архитектурен конкурс за проектиране на експозиционен център – първата сграда в бъдещата централна градска част, както и за градоустройствени концепции за развитието, пространственото и устройственото планиране на цялата територия. В тази част участниците предлагат различни решения – голяма пешеходна зона, зелени площи, паркове и спортни зони, музеи и туристически атракции. 62 идейни проекта за експозиционен център и концепции за градоустройствено решение бяха подадени от архитекти от цял свят. Разработките бяха оценявани о Членове на комисията бяха също архитектите проф. Андрю Йеомен (Великобритания), проф. Доминик Роялд (Франция), Хеле Джул (Дания), Андреа д'Антраси (Италия), Андрей Чернихов (Русия), Николай Малаков, Юрий Любомирски и Лора Бъчварова (България, В.Търново). На първо място авторитетното жури от архитекти от шест държави класира проекта на арх. Клаудио Нарди от Италия. На второ място е проектът на арх. Диего Терна (Италия), а на трето – разработката на “Стивън Джордж Интернешънъл” ООД – България. Още пет проекта получиха поощрителни награди – те са на архитектурни екипи от Полша – “ОВО Грабчевски”, Испания – “МРВ Интернешънъл”, Турция – “Копс” ООД, България – “Мая Шопова и архитекти”, “Имидж Бюро” ЕООД. С класирания на първо място архитект предстои сключването на договор, както и провеждане на процедури, предшестващи изработката на технически проект за строителството на експозиционния център и съпътстващата инфраструктура. С идейния проект община Велико Търново ще кандидатства за финансиране по Оперативна програма “Региони в растеж” 2014-2020. Инвестиционното намерение е част от одобрената инвестиционна програма по приоритетната ос за градска среда. Допустим разход по него е и осигуряването на наградния фонд за международния конкурс. Именно със строителството на първата сграда ще бъде поставено началото на цялото развитие на територията на Старото военно училище, подчертаха проф. Георгий Станишев и главният архитект на Велико Търново Николай Малаков. Подадените 62 проекта ще бъдат подредени в изложба. Великотърновци ще могат да се запознаят с идеите за градоустройствено планиране на новия център, които ще бъдат подложени и на обществено обсъждане. Архитектите предлагат “зелени пешеходни булеварди”, подземни улици и паркинги, за което да бъдат ползвани и съществуващите траншеи, голямо централно ларго, нови обществени сгради – библиотека, музеи и др. Наборът от тези идеи ще бъде ползван за изготвяне на нов устройствен и регулационен план на територията от 190 декара, обясни арх. Малаков. “Всяка една от тези концепции е съобразена с изградените вече инфраструктурни трасета, с кадастралната карта на територията и със съществуващия план за развитие. Всяко едно от предложените от архитектите решения представлява алтернатива за развитие на новия център на Велико Търново, какво по-хубаво от това”, подчерта проф. Станишев.", "date": "2018.07.29", "title": "Италиански архитект ще строи новия градски център на Велико Търново, започва от догодина"}
{"url": "https://www.24chasa.bg/novini/article/6986499", "text": "Съдебна заповед да не приближава две деца на разстояние по-малко от 20 метра е издадена на тяхната леля, съобщиха от пловдивската организация за защита на жертви на насилие. До забраната се стигнало след жалба на родителите на момиченцата, които са на 10 и 12 г. Жената обвинила хлапетата, че са й запушили пощенската кутия с дъвка, и заплашила да ги закара в полицията. \"После вече никога няма да видите родителите си\", заканила се роднината. Децата се изплашили и се заключили в семейната сладкарница, където в този момент нямало никого. Оттам по-голямото се обадило на майка си. При пристигането й лелята избягала. Фамилията е подала сигнал в полицията и прокуратурата, тъй като след инцидента момиченцата се боели да излизат навън. Според психологическата експертиза те са силно стресирани и се налага да се подложат на терапия. Семейството е завело дело срещу лелята за домашен тормоз. Жената била в конфликт с майката и бащата, тъй като не можела да си раздели с тях имущество от наследствен сладкарски бизнес. Родителите твърдят, че преди случая лелята многократно е насъсквала каракачанката си срещу дъщерите им. \"След приключване на делото се очаква магистратите да издадат заповед за трайна защита на двете деца. Периодът, предвиден в закона, е от 3 до 18 месеца\", обясниха правозащитниците от пловдивската организация.", "date": "2018.07.29", "title": "Забраниха на леля да приближава племенници на 20 м"}
{"url": "https://www.24chasa.bg/novini/article/6986898", "text": "Хиляди хора протестираха днес в центъра на Москва срещу предложение за увеличаване на пенсионната възраст и скандираха лозунги против руския президент Владимир Путин, чиито рейтинг пострада заради законопроекта, предаде Ройтерс. Участниците в демонстрацията, организирана от опозиционната Либертарианска партия, скандираха \"Путин е крадец\" и \"царят вън\". Организацията \"Бял брояч\" заяви, че в протеста са се включили над 6000 човека. Според полицията те са били около 2500, предава БТА.  Предложението за повишаване на пенсионната възраст предизвиква протести в Русия, откакто беше обявено на 14 юни. Неотдавнашно проучване показа, че около 90 процента от населението са против законопроекта, а петиция срещу него вече е събрала 3 милиона подписа в интернет. Трима души са били арестувани при днешната демонстрация, заяви сътрудник на руския опозиционен лидер Алексей Навални, цитиран от Асошиейтед прес. Олег Степанов съобщи в Туитър, че той и двама организатори на протеста са били задържани от властите. Заместник-председателят на Либертарианската партия Кирил Самодуров каза пред агенция Интерфакс, че другите задържани са председателят на партията Сергей Бойко и протестният лидер Михаил Чичков.", "date": "2018.07.29", "title": "Хиляди протестираха в центъра на Москва срещу увеличаване на пенсионната възраст (Снимки)"}
{"url": "https://www.24chasa.bg/novini/article/6986816", "text": "Президентите на Русия и на Франция Владимир Путин и Франсоа Макрон ще посетят Сърбия до края на годината, съобщи сръбският държавен глава Александър Вучич пред журналисти, цитиран от Танюг. \"Макрон през декември, Путин през ноември пристигат в Сърбия\", уточни Вучич, цитиран от БТА.  Заслугата за това е на сръбските граждани, но благодарение на тяхното ръководство, което се е държало и се държи по отговорен и сериозен начин, е цитиран още да казва Вучич.", "date": "2018.07.29", "title": "Вучич: Макрон през декември, а Путин през ноември пристигат в Сърбия"}
{"url": "https://www.24chasa.bg/novini/article/6986834", "text": "Семейството на убитата малтийска журналистка Дафне Каруана Галиция е разгневено от публикуваното днес интервю на Мишел Мускат - съпругата на малтийския премиер Джоузеф Мускат, предаде ДПА. В него съпругата на министър-председателя заявява, че вероятно съжалява повече от собственото семейство на журналистката, убита миналата година. \"Ако има някой, който иска Дафне Каруана Галиция да беше жива днес, това съм аз\", каза Мишел Мускат пред в. \"Малта тудей\". \"Когато чух новините какво й се е случило, мисля, че съжалявах повече от собственото й семейство. Нейното семейство може да се опита да я превърне в светица; но в същото време аз си казах \"Сега ще трябва да живея с лъжите й\". Иска ми се тя да беше жива\", обяснява съпругата на премиера. Тя подчертава пред в. \"Малта тудей\", че е страдала много от написаното от Каруана Галиция, преди журналистката да бъде убита при шокиращия атентат с кола бомба през октомври миналата година, който разтърси средиземноморския остров, припомня БТА.  Трите деца на Каруана Галиция отправиха остри критики срещу думите на Мишел Мускат. Синът на убитата Матю ги нарече \"смайващи и възмутителни\". Брат му Ендрю заяви в Туитър, че \"обикновено виновните преследват противниците си и след като са починали\". Най-младият от братята, Пол Каруана Галиция, написа: \"Те ликуват от убийството на Дафне Каруана Галиция, говорят за несправедливостта, на която те са били подложени и за желанието си да я върнат към живота, за да я накажат\".", "date": "2018.07.29", "title": "Съпругата на малтийския премиер разгневи близките на убитата журналистка Дафне Галиция"}
{"url": "https://www.24chasa.bg/novini/article/6986868", "text": "Елена Власева ни изпрати снимки на горялата сграда от царските конюшни сега - покривът още пуши. Тя е снимала и как пожарната гаси до зазоряване. Сградата се подпали към 3 ч., но огнеборците успяха да потушат пожара.  Вижте как:                                                                                                                                                                                                                                                                                                                       ", "date": "2018.07.29", "title": "Горялата сграда от царските конюшни още пуши, вижте как я гасиха (Снимки)"}
{"url": "https://www.24chasa.bg/novini/article/6986713", "text": "Силна буря връхлетя следобед Атина и въпреки че бе краткотрайна, бе с голяма интензивност и наводни повечето от улиците в гръцката столица, остави без електричество няколко квартала, а противопожарната служба получи 190 повиквания за помощ, съобщи агенция МИА. Повечето от повикванията били за запушени канали и за помощ за блокирани в автомобилите си хора. По нареждане на полицията са затворени улици и булеварди в Атина. Според гръцките медии е трябвало да се евакуират две станции на метрото, едната поради спиране на електричеството, а другата поради насъбралото се голямо количество вода, предава БТА.  Генералният секретариат за гражданска защита на Гърция посъветва гражданите да бъдат особено внимателни по време на екстремните времеви условия и да избягват да се движат в обхванатите от лошото време райони.", "date": "2018.07.29", "title": "Отново силна буря в Атина, има наводнени улици и булеварди"}
{"url": "https://www.24chasa.bg/novini/article/6986613", "text": "\"Ще спасим ли каквото остава за спасяване от Царските конюшни?\", пита заместник-кметът по култура на София Тодор Чобанов във фейсбук. Неговото изказване е свързано с  \"За пореден път сме свидетели на разрушителен и вероятно умишлен акт на посегателство срещу културното наследство на нашия град. След вандалското разрушаване на \"Двойната къща\" в нарушение на всички закони и норми, за което и до днес нямаме информация да е понесена съдебна или административна отговорност от виновните лица. Този път се посяга се на един от най-важните обекти в историческия център, единствен по рода си в България, за който успяхме да се преборим през 2015 да има подробен устройствен план (ПУП), чрез който да запази оригиналния си облик и даже да бъдат възстановени изчезнали негови черти и особености\", пише още Чобанов. Той се обръща и към министъра на културата с въпроса: \"Уважаеми г-н Министър на културата, ще \"доживеят\" ли знакови обекти в риск подчинените на министерството структури и експерти да си свършат работата? Или ще наблюдаваме как един по един стават жертва на бездействието и странни инвестиционни намерения? Още миналата зима Столична община изпрати до Вас подробно мотивирано предложение за обявяване на комплекса \"Царските конюшни\" за културна ценност от национално значение. Днес не задаваме въпроса защо този и други знакови обекти от първата половина на ХХ век нямат статут. Днес трябва да попитаме защо по това и по останалите предложения на Столична община няма резултат? Защо не се връщат отнетите при съмнителни обстоятелства статути и не се дават статути на тези обекти, които са в рискова ситуация? Защо, въпреки изминалите вече две години, не е осигурен за общините достъп до архива на НИНКН, както изисква закона за културното наследство?\", пита заместник-кметът.  \"Длъжни сме да уверим обществеността, че Столична община при никакви обстоятелства няма да допусне зловредни намеси в обекта \"Царските конюшни\", който е изцяло защитен от действащия ПУП и произтичащите от него регулации. Искрено се надяваме, че този пореден призив няма да остане без последствия и ще видим реални действия, доказващи също така, че от съществуването на специализирана администрация за опазване на културното наследство все още има смисъл\", завършва публикацията си Тодор Чобанов. ", "date": "2018.07.29", "title": "Тодор Чобанов за \"Царските конюшни\": Свидетели сме на вероятно умишлен акт"}
{"url": "https://www.24chasa.bg/novini/article/6977696", "text": "    Замисляли ли сте се някога как е отгледано пилето, което купувате на промоция от големия супермаркет? Ако знаехте наистина, просто щяхте да сложите нещо друго във фурната. Традиционно промишлените пилета се отглеждат в огромни халета. Целият им около месец и половина живот преминава на една и съща постеля, често от техните собствени екскременти. В естествената природа на пилето е да рови, а когато то го прави в голямото хале, вдишва амонячните изпарения и така заболяват дихателните му мембрани. Светлината е от лампи, а температурата се регулира с климатик. денонощно. За да оцеляват пилетата в този суров изкуствен свят, превантивно ги инжектират с антибиотици и хормони. Така те растат още по-бързо, за да достигнат кланично тегло много по-рано от свободните им събратя. Бързият растеж не позволява правилно структуриране на месото и влошава вкуса. Така в живота си промоционалното ни пиле от големия магазин е било В малката биоферма “Съни фарм”, разположена в предбалканското село Абланица, ситуацията е коренно различна. Гергана Петкова и съдружниците ѝ практикуват естествения пасищен метод на отглеждане. Птиците се гледат по два начина. При първия те са разположени изцяло на ливада, където имат пространство за движение и много свежа трева. Тичайки, пилетата изразходват калориите от фуражните смески и трупат естествена маса и мазнина. Стопанството работи в затворен цикъл, а 400 дка пасища осигуряват непрекъснат запас от свежа трева. За да избегнат нежеланите примеси, стопаните мелят фуража си, като отглеждат царевица, жито и слънчоглед. Стремежът е пилето да получава всичко необходимо в естествени условия. Щастливите птици прекарват по цял ден на чист въздух, а слънцето и тревата са в изобилие. “Отглеждаме птиците по 70-80 дни, а Така месото е чисто от гледна точка на лекарства и в пъти по-вкусно - с развита мускулатура и естествено отложена мазнина - разказва основателката Гергана. - Смея да кажа, че пилетата ни са по-добри и от тези на баба”. При втория тип отглеждане фермата използва т.нар. бездънни мобилни къщи. Те всеки ден се преместват с една стъпка. Целта е пилето да има нова порция свежа трева, защото така получава естествени антиоксиданти и антибиотици. За да е здраво, животното се нуждае от около 20-30% от дневната му порция да бъде зелена. Разликата с пилето на баба е, че птиците във фермата сами кълват салатата си. Експерти са доказали, че когато една трева се откоси, тя губи част от летливите си полезни вещества. Когато пилето само откъсва свежия стрък, той е много по-питателен и полезен. Гергана и колегите ѝ от години са запалени по здравословното хранене. “Хайде да си направим общо малко стопанство”, казва Гергана при поредното посещение на приятеля им Тодор Тодоров, който им носел яйца и свинско от малкото си стопанство в Абланица. Така през 2014 г. “Съни фарм” започва работа. Отиват в с. Абланица, откъдето е Тодор, и стартират първоначално на територията на неговото стопанство. Започват да отглеждат първо телета. След като създават нужните условия, добавят и пилета и накрая идват и прасетата.  Началото е трудно, но Първата година се наложило да подарят голяма част от пилетата заради непознаването на този начин на отглеждане и продажба. В “Съни фарм” живеят около 45 телета, а капацитетът на птиците е около 2200 в един и същи момент. При тях обаче има непрекъсната ротация и за сезона Около 100 кокошки се грижат винаги да има пресни яйца. След края на лятото замразяват шоково последната партида. Във фейсбук Гергана и колегите ѝ дават и много полезни съвети. Размразяването трябва да е бавно, може да се сложи и в хладилник на 8 - 10 градуса за около 24 часа. Фермерите твърдят, че определено има тенденция към здравословното хранене и хората все повече се интересуват от чистата храна. В София дори се наблюдава тренд сред все повече ресторантьори, които държат в менюто си да предлагат фермерска храна. Големи супермаркети също зареждат пилета от фермата. Всички те идват на място да проверят как се отглеждат животните. Фермата има собствен ветеринар и си е създала система за вътрешен самоконтрол, давайки редовно проби на БАБХ. В случай на болест Единствените жертви, които са давали през годините, са били от нападение от лисици, грабливи птици или от наводнения. В “Съни фарм” следват философията на американеца Джоел Салатин за пасищно отглеждане на животни: “Може да изядете тонове салата и надали ще качите дори килограм. Ще бъдете обаче здрави. Същото е и при животните”. Фермата гледа птиците си по биометод, но за да пише на етикета био, то той трябва да е минал през целия около 2-годишен процес на сертифициране. Извършва се от независими фирми. Мястото се наблюдава непрекъснато, вземат се проби. Според стандартите, за да е био едно месо, първо животните трябва да са хранени с биоцаревица, биожито и т.н. Пасищата и ливадите трябва да не се обработват, да не се пръскат или торят. Следващата стъпка е да не се дават лекарства. Слънчевата ферма тепърва ще мине през процедурата, тъй като досега не е имало на пазара биосертифицирани зърна. “За жалост, - обяснява Гергана. - Био носи едно спокойствие у клента, че този продукт е минал съответния контрол. Всичко останало е доверие, което се изгражда постепенно. Биосертификатът вдига цената по няколко причини - при липсата на лекарства има по-голям риск от смъртност, което се калкулира в крайната цена, плаща се на фирмата за контрола. Има много ръчни процеси, много по-дълъг период на отглеждане. Гергана признава, че и сега цената на продуктите им излиза висока. Но пък инвестицията е в качество и здраве...", "date": "2018.07.29", "title": "Най-щастливите пилета - в биоферма в Абланица"}
{"url": "https://www.24chasa.bg/novini/article/6986653", "text": "Турция няма намерение да се отказва от доставките на газ от Иран заради намеренията на САЩ отново да въведат санкции срещу Техеран. Това заяви днес турският президент Реджеп Тайип Ердоган, цитиран от ТАСС. Казвал съм преди време на предишния президент на САЩ Барак Обама: \"Извинете, но ние купуваме газ от Иран. Откъде още да го получа, ако не от Иран? Моите граждани ще измръзнат през зимата без него и какво да правя аз тогава? Същите тези думи казах и на сегашния стопанин на Белия дом Доналд Тръмп\", посочи Ердоган, цитиран от турската телевизия СиЕнЕн-Тюрк. Преди няколко дни турският президент заяви, че е против скъсването на икономическите връзки с Иран. Той изтъкна, че искането на САЩ за скъсване на връзките на някои държави с техен \"съсед и стратегически партньор\" е насочено срещу независимостта на държавите, предава БТА.  Американският президент Доналд Тръмп заяви през май, че Съединените щати се оттеглят от иранското ядрено споразумение и ще наложат отново санкции на Техеран. Администрацията му заплаши другите страни със санкции, ако не прекратят вноса на ирански петрол до началото на ноември.", "date": "2018.07.29", "title": "Ердоган: Нямаме намерение да се отказваме от доставките на газ от Иран заради САЩ"}
{"url": "https://www.24chasa.bg/novini/article/6986701", "text": "Фиш със случайно избрани числа донесе поредната голяма печалба от Българския спортен тотализатор.  по традиция получи големия чек за 1 056 810 лв. от играта “6 от 42” в централата на тотото в София. Щастливата притежателка на печелившия фиш е от Варна, но в момента работи в горсто стопанство в Царево като касиер. Играе тото от 34 години, има и свои постоянни числа, но този път е извадила късмет с други. С пари от печелбата Панайотова ще сбъдне мечта на съпруга си и ще му подари малка яхта и нова кола. Тя признава, че чисто от психологическа гледна точка е по-трудно, когато спечелиш в малък град, защото много бързо се разчува, че има нов милионер точно там. Със сигурност няма да е същото, ако подобно нещо се случи във Варна. Янка е разбрала, че печели големия джакпот, докато гледала тегленето на тиража по телевизията. “Не можех да повярвам, няколко пъти проверявах числата. После ми се обадиха от централата на тотото и така”, сподели новата милионерка на България. Тя е 95-ият участник в тиражите на тотализатора, който печели поне милион за цялата история. Според правилата джакпотът в “6 от 42” стартира с нови 300 000 лв. и продължава да расте. Панайотова има печелба още от първия тираж за тази година - улучила е петица, но тъй като позналите съответните числа са били много, е взела около 1600-1700 лв. Преди около 8 години тя е взела 1000 лв., но от “Втори тотошанс”, когато е бил изтеглен номерът на пуснатия от нея фиша. Преди да я покажат с чека по телевизията според новите правила на тотото, никой в пункта в Царево не е знаел, че точно я е милионерът. “Но ще почерпя много хора”, обеща Панайотова.", "date": "2018.07.29", "title": "Новата милионерка от тотото спечелила със случайни числа"}
{"url": "https://www.24chasa.bg/novini/article/6986670", "text": "Зара Тиндъл, внучката на кралица Елизабет Втора, разкри, че преди раждането на дъщеря си Лена е пометнала за втори път, съобщи Контактмюзик. 37-годишната състезателка по конен спорт и съпругът й, бившият ръгбист Майк Тиндъл, станаха родители за първи път през 2014 г., когато се роди дъщеря им Мия. През ноември 2016 г. двойката оповести, че очаква второ дете. Само няколко седмици по-късно беше съобщено, че Зара Тиндъл е пометнала. Сега внучката на кралица Елизабет Втора разкрива в интервю за в. \"Сънди таймс\", че е претърпяла второ помятане, но е предпочела да не съобщава за него, тъй като темата е била \"твърде болезнена\", предава БТА.  \"Има периоди в живота, когато човек не желае да говори за болката си. Времето обаче лекува всичко\", казва Зара Тиндъл, допълвайки, че второто й помятане се е случило на по-ранен етап от бременността в сравнение с първото. Втората дъщеря на Зара и Майк Тиндъл, Лена, се роди през юни тази година.", "date": "2018.07.29", "title": "Внучката на кралица Елизабет Втора Зара Тиндъл призна, че е пометнала за втори път"}
{"url": "https://www.24chasa.bg/novini/article/6986700", "text": "Еквадор обсъжда с Великобритания съдбата на основателя на \"Уикилийкс\" Джулиан Асандж, който се укрива в еквадорското посолство в Лондон от 2012 г. насам, предаде Франс прес, цитирайки публикувано днес интервю на еквадорския президент Ленин Морено за испанския в. \"Паис\". \"Въпросът за Асандж се обсъжда с британското правителство и знам, че вече сме установили контакт с адвокатите на Асандж, за да се намери възможност за решение\", обяснява еквадорският президент. Той подчертава, че евентуалното решение трябва да защитава правата на Асандж, включително правото му на живот, но в същото време да не създава проблеми за Еквадор, предава БТА.  Според Морено идеалното решение би било Асандж да приеме наказание за нарушаване на условията на гаранцията си, наложена му от Великобритания. След това той трябва да бъде екстрадиран към страна, където не е изложен на опасност. 47-годишният австралиец Джулиан Асандж потърси убежище в посолството на Еквадор, за да избегне екстрадирането си от Великобритания за Швеция по обвинения в изнасилване и сексуална агресия от края на 2010 година. Основателят на \"Уикилийкс\" отрича тези обвинения. През май 2017 г. Швеция се отказа от съдебното преследване на Асандж, но през февруари тази година британският съд отказа да отмени заповедта за арест с мотива, че той не е спазил условията на освобождаването си под гаранция. Австралиецът се опасява, че ако излезе от посолството може да бъде екстрадиран в САЩ, където е издирван заради публикуваните през 2010 г. от \"Уикилийкс\" американски секретни военни и дипломатически документи. През декември миналата година Кито му даде еквадорско гражданство, но Лондон отказа да признае дипломатически статут, който би му позволил да напусне посолството, без да бъде арестуван. Отношенията между Еквадор и Асандж се влошават от няколко месеца. Недоволен от някои заемани от него позиции, особено подкрепата му за каталунските сепаратисти, през март Кито прекъсна системите му за комуникация с външния свят. Президентът Морено обаче вече подчерта, че няма да спре да го защитава.", "date": "2018.07.29", "title": "Еквадорският президент Ленин Морено: Кито и Лондон обсъждат съдбата на Асандж"}
{"url": "https://www.24chasa.bg/novini/article/6986705", "text": "Във връзка с пожар на територията на обект, станал известен като „Царските конюшни“, бихме искали да заявим, че опожарената сграда не е собственост на „Евротрансбилд” ЕООД, а е друга сграда в същото каре. Това съобщи в писмо до медиите Янко Иванов, предава  .  Янко Иванов, който е бивш управител на КТБ, купи през 2016 г. голяма част от терена под „Царските конюшни”. Сделката, започната няколко правителства по-рано, беше подписана от тогавашния областен управител Веселин Пенев, който сега е обвиняем заради нея. „Целият обект, познат в публичното пространство като „Царските конюшни”, е съвкупност от над 20 отделни сгради на различни собственици – държавни и частни. Евротрансбилд ЕООД, управлявано от Янко Иванов, е собственик на терена и съсобственик заедно с Националната художествена академия на една от всичките сгради, която не е засегната от пожара през изминалата нощ. Сградата, на която Евротрансбилд е съсобственик се намира на административен адрес бул „Васил Левски“ 108, а засегната от пожара сграда се намира на ъгъла между ул „Врабча“ и ул. „Панайот Волов“, съобщи още Иванов. Той определи като „спекулации” твърденията, че опожаряването на сградата отваря врати към застрояване на терена. „Като съсобственик на имот върху терена сме силно притеснени от събитието и вярваме, че компетентните органи ще установят причините за възникналия пожар. На разположение сме на разследващите органи при нужда от съдействие и допълнителни разяснения”, пише в заключение Янко Иванов.", "date": "2018.07.29", "title": "Янко Иванов: Горялата сграда в Царските конюшни не е наша"}
{"url": "https://www.24chasa.bg/novini/article/6986720", "text": "Американският президент Доналд Тръмп заяви днес, че е имал \"много добра и интересна среща\" в Белия дом с издателя на в. \"Ню Йорк таймс\", предаде Асошиейтед прес. \"Прекарахме доста време в разговори за огромното количество фалшиви новини, разпространявани от медиите, и как тези фалшиви новини се трансформират в израза \"враг на народа\". Тъжно!\", написа Тръмп в Туитър. Той не каза кога се е срещнал с Артър Грег Сълзбъргър, предава БТА.  Тръмп се вбесява от отрицателното медийно отразяване на него и правителството. Той заклеймява новинарските медии като \"враг на народа\" и ги обвинява в разпространяване на \"фалшиви новини\". След като Сълзбъргър пое ръководството от баща си на 1 януари, Тръмп заяви в Туитър, че неговото издигане предоставя на вестника \"последна възможност\" да изпълни виждането на своя основател за безпристрастност.", "date": "2018.07.29", "title": "Тръмп имал \"много добра и интересна среща\" с издателя на \"Ню Йорк таймс\""}
{"url": "https://www.24chasa.bg/novini/article/6986736", "text": "Телекомът А1 пуска в България дигиталния портфейл. Това е мобилно приложение, чрез което клиентите ще могат да извършват безконтактни плащания чрез смартфон, да изпращат пари, да плащат сметки за телефон, интернет, телевизия, ток, вода, парно и други услуги. Към А1 Wallet се издава безплатна виртуална карта, с която се пазарува онлайн. Може да се поръча и дебитна карта за плащания на ПОС терминал и за теглене на пари от банкомат. Дигиталният портфейл А1 Wallet няма да има месечен абонамент. Услугата е съвместна с “Айкарт” и “Аксес файнанс”. От А1 твърдят, че са първият телеком в България, който предлага финансовите услуги като дигитален портфейл и кредитна карта. Приложението А1 Wallet ще е достъпно за сваляне от Google Play Store след 15 август, като се очаква да се появи и в App Store на Apple скоро след това. В периода до 30 август то ще бъде в тестови режим. Всеки клиент, който ползва приложението в тестовия период и даде предложение за подобрение на услугата, ще получи еднократен бонус от 1000 MB мобилен интернет. Втората нова финансова услуга на телекома е А1 кредитна карта, коятоще има преференциална лихва и условия за клиентите на компанията, няма да има такси при теглене от банкомат в страната и чужбина и ще бъде без такси за годишно обслужване. Процесът по кандидатстване за А1 кредитна карта ще е лесен и удобен за клиентите.Предвидено е предлагането да започне след 15 Август, като повече информация желаещите може да получат като се свържат с А1 на *88. А1 пуска дигитален портфейл", "date": "2018.07.29", "title": "А1 пуска в България дигитален портфейл и кредитна карта"}
{"url": "https://www.24chasa.bg/novini/article/6986733", "text": "Президентът на Сърбия Александър Вучич заяви днес, че държавата ще предприеме още по-твърди и сериозни акции да покаже на убийците и престъпниците, че Сърбия не е подходяща територия за техните действия, предаде Танюг. Запитан за състоянието на сигурността в Сърбия, имайки предвид убийството на адвокат Драгослав Огнянович, Вучич каза, че според него е то по-добро от 2001, 2002 и 2011 г., което по думите му се вижда от намалелия брой убийства. Той обаче добави, че го тревожи \"войната между два клана\" за пазара на наркотици и по думите му това става нещо, с които държавата трябва да се справи по най-брутален начин, предава БТА.  Известният белградски адвокат по наказателно право Драгослав Миша Огнянович бе застрелян снощи пред дома си в Нови Белград. \"Смъртта му е не само изстрел в адвокатурата, а нападение срещу цялото правосъдие и закона\", каза днес адвокат Зора Добричанин и поясни, че тъкмо затова адвокатите ще прекратят работа за една седмица, съобщават сръбските медии. \"Вършим опасна работа и трябва най-сетне да предупредим за това всички в държавата и по-широко\", добави адвокатката, която заедно с колеги запали свещи и остави цветя на мястото, където бе убит Огнянович. Огнянович беше част от юридическия екип, защитавал бившия югославски президент Слободан Милошевич в Международния трибунал за бивша Югославия в Хага. Той имаше и много клиенти, извършили тежки престъпления, а в последните години представляваше Лука Бойович, една от основните фигури в черногорски престъпен клан в град Котор. Според черногорския вестник \"Борба\" конфликтът между клановете за трафик на наркотици вече е довел до трийсетина убити от 2014 г. в няколко черногорски градове и в Белград. Друг сръбски адвокат - Владимир Зрелец, който представляваше Слободан Шаранович, влиятелен член на другия клан, самият той убит през 2017 г., бе убит през декември 2015 г. в Белград. Войната между двата черногорски клана започна след изчезването на 300 кг кокаин в испанско пристанище, припомнят сръбските и черногорските вестници.", "date": "2018.07.29", "title": "Вучич: Ще покажем на убийците, че Сърбия не е подходяща територия за действията им"}
{"url": "https://www.24chasa.bg/novini/article/6986784", "text": "Много опечалени хора се събраха днес в църква в гръцкия град Мати, в която плакаха и запалиха свещи в памет на загиналите при унищожителните пожари в курорта тази седмица, предаде Ройтерс. Междувременно спасителни екипи продължават да търсят оцелели от пожарите, които започнаха в понеделник на няколко места в Атика. Най-малко 88 души загинаха и десетки бяха ранени. Гръцкият премиер Алексис Ципрас заяви в петък, че поема цялата политическа отговорност за опустошителните пожари, предава БТА.  Главната гръцка опозиционна партия Нова демокрация днес призова правителството да каже колко точно хора се водят за изчезнали. Формацията критикува речта на Ципрас, излъчена в нощта на пожарите, като посочи, че това е било \"жалко\" представяне. Райони в Атика днес бяха засегнати от порои след проливния дъжд и наводнения в някои райони вчера, заради което са възпрепятствани усилията на властите да търсят оцелели от пожарите. Появиха се обаче и някои признаци за нормализиране на ситуацията, след като днес отново бе отворен детски лагер, който тази седмица бе затворен заради пожарите, отбелязва Ройтерс.", "date": "2018.07.29", "title": "Десетки опечалени се събраха в църква \nв Мати в памет на загиналите при пожарите"}
{"url": "https://www.24chasa.bg/novini/article/6986801", "text": "Собственикът на в. \"Ню Йорк таймс\" Артър Грег Сълзбъргър е предупредил президента Доналд Тръмп, с когото се е срещнал преди десетина дни в Белия дом, че изказванията му срещу медиите са опасни и вредни, предаде Франс прес. \"Казах направо на президента, че според мен изказванията му са не само фактор, предизвикващ разделения, но и все по-опасен фактор\", съобщи днес Сълзбъргър в комюнике, в което потвърди, че се е състояла такава среща на 20 юли по искане на Белия дом, предава БТА.  Тръмп написа туит за нея по-рано днес. \"Помолих го да спре постоянните си нападки срещу журналистиката, които според мен са опасни и вредни за нашата страна\", добави Сълзбъргър.", "date": "2018.07.29", "title": "Шефът на \"Ню Йорк таймс\": Нападките на Тръмп срещу печата са опасни и вредни"}
{"url": "https://www.24chasa.bg/novini/article/6986608", "text": "Британските министри са съставили планове за изпращане на армията да доставя храни, медикаменти и гориво в случай на недостиг, ако Великобритания излезе от ЕС без споразумение, съобщава в. \"Сънди таймс\" в електронното си издание. Войската ще бъде изпращана, ако евентуално блокиране на пристанища доведе до недостиг на храни, гориво и медикаменти. Хеликоптери и военни камиони ще бъдат използвани за различни доставки на уязвими групи хора, които не могат да получат необходимите им лекарства, предава БТА.  Супермаркетите са предупредили доставчиците си да складират стоки като чай и кафе. Освен това в публикацията е посочено, че националната здравна система ще изпита криза, тъй като ще трябва да закупува лекарства от страни извън ЕС, за да осигури резерви в болниците.", "date": "2018.07.29", "title": "\"Сънди таймс\": Британската армия ще доставя храна и лекарства при липса на споразумение"}
{"url": "https://www.24chasa.bg/novini/article/6986602", "text": "Ловец загина и друг бе тежко ранен, когато навлезли в минно поле, останало след войната през 90-те години в община Завидовичи в Босна и Херцеговина, съобщи босненският сайт кликс. Сапьори от Федералното управление за гражданска защита влязоха рано сутринта в минното поле, за да изнесат тялото на ловеца, който загинал снощи към 22 часа. Тялото било намерено дълбоко в минното поле близо до град Возуча, предава БТА.  Другият ловец е изпратен в болница в Тузла и животът му е извън опасност. Босна бе повсеместно минирана по време на войната през 90-те години. През последните години мини все още експлодираха из страната въпреки усилията по разминиране. Стотици хора загинаха от експлозии на мини след войната.", "date": "2018.07.29", "title": "Ловец, навлязъл в минно поле, загина, а друг е тежко ранен в Босна и Херцеговина"}
{"url": "https://www.24chasa.bg/novini/article/6986606", "text": "Двама души загинаха и тридесет бяха ранени днес при катастрофа на автобус с китайски туристи и два автомобила, станала на път в Южна Турция, предаде Асошиейтед прес. Загиналите при катастрофата в окръг Анталия са турски граждани. Автобусът с китайските туристи е пътувал към Кападокия, предава БТА.  В критично състояние е една от пострадалите. Тежко ранената жена, която е китайска туристка, е била транспортирана с хеликоптер до болница в град Анталия. На мястото на инцидента пристигнаха много линейки, които транспортират ранените в различни болници в окръга.", "date": "2018.07.29", "title": "Автобус с китайски туристи и две коли се удариха в Турция, има 2-ма загинали"}
{"url": "https://www.24chasa.bg/novini/article/6986586", "text": "Гръм е убил човек на връх Ореляк над Гоце Делчев, в района на телевизионната кула. Мъжът е бил много обгорен. Сигнал в планинска спасителна служба - Банско е подаден около 15 часа. 3 групи спасители са тръгнали към мястото, за да свалят тялото на починалия. Заради факта, че има смъртен случай е уведомена и полицията.", "date": "2018.07.29", "title": "Гръм уби човек на връх Ореляк, три групи планински спасители пътуват към мястото"}
{"url": "https://www.24chasa.bg/novini/article/6986313", "text": "Проект на италианския архитект Клаудио Нарди спечели конкурса за нов градски център на Велико Търново, предаде БТА. От 2019 г. започва реализацията на мащабния проект - поетапното създаване на нов градски център на старопрестолния град върху територия от 160 000 квадратни метра. \"Проведохме международен архитектурен конкурс, за да бъде Велико Търново с най-добрия облик в бъдеще, за да има новата централна част красива пешеходна зона, много зелени площи, паркове, паркинги, спортни зони, музеи и да се вписва с културно-историческото наследство\", посочи кметът Даниел Панов. Общо 62 разработки участваха в международната надпревара. На второ място, журито с председател проф. Георгий Станишев класира проекта на арх. Диего Терна (Италия), а на трето - разработката на \"Стивън Джордж Интернешънъл\" ООД - България. Още пет проекта са получили поощрителни награди - те са на архитектурни екипи от Полша, Испания, Турция и България. Задължително условие е било разработките да съчетават както градоустройствено решение за целия терен, така и проект за първата сграда – експозиционен и конгресен център, който ще се простира върху 6000 кв. метра площ.", "date": "2018.07.29", "title": "Новият център на Велико Търново ще е по италиански проект"}
{"url": "https://www.24chasa.bg/novini/article/6986318", "text": "Шестима души, включително три деца, загинаха при потъване на лодка в Егейско море, недалеч от гръцкия остров Лесбос, предадоха световните агенции, като се позовават на турски медии. По информация на Анадолската агенция сред жертвите има турски граждани. Лодката с 16 души на борда е потеглила от турския курорт Айвалък към о-в Лесбос. Турската брегова охрана е спасила девет души, а един човек се смята за изчезнал, предаде БТА.  Гьокхан Гьоргюарслан, представител на местните власти, каза пред Анадолската агенция, че в лодката е имало лица, свързани с движението на мюсюлманския проповедник Фетхуллах Гюлен, както и двама наркотърговци. Според турските власти Фетхуллахистката терористична организация (ФЕТО) на живеещия в САЩ Гюлен стои зад опита за преврат в Турция през юли 2016 г.", "date": "2018.07.29", "title": "6-ма души, включително 3 деца, загинаха при потъване на лодка в Егейско море"}
{"url": "https://www.24chasa.bg/novini/article/6986281", "text": "По повод  ., във фейсбук пламнаха разгорещени спорове. Някои припомнят как бе придобит имотът, други подозират, че пожарът е умишлен и цели да се освободи теренът, за да се строи на него. Мнозина питат кой е собственикът и какви са намеренията му.  Ето защо припомняме скандала около собствеността на царските конюшни и историята на собственика им. Варненският бизнесмен Янко Иванов, който придоби земята под царските конюшни след 10-годишна съдебна сага през 2016 г. е бивш съдружник на Цветан Василев в Корпоративна търговска банка. По професия Иванов е финансист, работил е и в други трезори. Във фейсбук при покупката на царските конюшни през 2016 г. варненци пуснаха снимки на имоти в Морската градина на своите съграждани - братята Янко и Красимир Иванови. Вторият тогава е ректор на Варненския медицински университет. През 2010 г., когато е управител на университетската болница “Св. Марина”, за малко да бъде арестуван. При стрелба в Слънчев бряг е ранен местният бандит Юрката, когото полицията започва да издирва. По това време МВР шеф е Цветан Цветанов. Оказва се, че издирваният е в болницата, ръководена от Красимир Иванов. При фалита на КТБ се оказва, че близо 10 милиона лева на медицинския университет и болница \"Св.Марина\" изгарят. Според статусите на възмутените варненци двамата братя били сред основните борци за спиране на автомобилите в Морската градина, а в същото време самите те шофирали до луксозния си дом. Те подкрепяли кандидатурата на кандидат-кмета на Варна Чавдар Трифонов, издигнат от ДСБ, според сайта novinaria.bg. И имотът в Морската градина е придобит от Янко Иванов чрез заменка, твърди пак сайтът novinaria.bg. Бившият шеф в КТБ Янко Иванов е и сред хората, построили сградата “Кораба” във Варна на гърба на Морското училище, след като теренът за нея бил изваден от списъците на забранените за приватизация имоти. По-късно сградата бе продадена на министерството на правосъдието срещу 4000 лв. на кв. м при площ от 1000 кв. м за административен съд на Варна. Янко Иванов е управител и съсобственик в агенцията за недвижими имоти “Дивисима”, през която първоначално е направена заменката на царските конюшни. Тази фирма е и купувачът на сградата на държавния “Булгарплодекспорт” на столичната улица “Съборна”. За нея са платени само 1,1 млн. лв. през 2008 г. Фирми на Иванов започват овладяването на царските конюшни още през 2005 г. На 12 август 2005 г., петък, в самия край на мандата си и при вече загубени избори, правителството на Сакскобургготски решава да замени част от терена на царските конюшни с фирма “Дивисима”. Само 3 дни по-късно, на 15 август - понеделник, тогавашният регионален министър Валентин Церовски, вече покойник, е издал съответната заповед. Така Иванов става собственик на 16% от имота.  В началото на юли 2016 г. областният управител на София Веселин Пенев продава на фирма “Евротрансбилд” (пак на Иванов) останалата част от имота - три терена държавна собственост с площ над 7 дка за 658 хил. лева. Терените се намират на ъгъла на булевардите “Дондуков” и “Васил Левски” в идеалния център на столицата. А сделката е на цена от 90 лв. за квадратен метър, по-евтино от чифт маратонки. “Евротрансбилд” е притежавала 16% от земята, а държавата - 84%. Като повод за сделката е послужило искане на “Евротрансбилд” да се ликвидира съсобствеността. И областният Пенев решава да го направи, като продаде държавния дял въпреки становищата на две министерства - това на регионалното развитие и на земеделието. Янко Иванов обявява намерението си да строи върху имота жилищни сгради.  В придобиването на царските конюшни няма абсолютно нищо незаконно. Може и на някого цената да изглежда ниска, но тя е абсолютно законна. И нека не забравяме, че с този имот аз като предприемач поемам голям риск, тъй като там има много сгради с различен статут и собственост, които не са мои. И накрая може да се окаже, че аз не мога да строя нищо там и ще загубя много пари. Но това си е абсолютно мой проблем, казва през 2016 г. Иванов в интервю за \"24 часа\".", "date": "2018.07.29", "title": "Кой притежава царските конюшни и ще се строи ли там?"}
{"url": "https://www.24chasa.bg/novini/article/6986346", "text": "Иракският министър на електроенергетиката Касим ал Фахдауи днес беше уволнен след три седмици протести в Южен Ирак заради хроничен недостиг на ток, съобщиха световните агенции, цитирани от БТА.  Решението е взето поради срива в електроенергийния сектор, уточни кабинетът на премиера Хайдер ал Абади. Оставката на Фахдауи беше едно от исканията на протестиращите в Южен Ирак, както и в Багдад, тъй като иракските домакинства имат ток едва по няколко часа на ден. Абади всъщност е прекратил правомощията на Фахдауи, тъй като единствено парламентът има право да отстранява от длъжност министри, се казва в съобщението на кабинета. Недостигът на ток е хроничен в богатата на петрол страна и постът на министър на електроенергетиката е високо рисков, отбелязва АФП. Официално Ирак отпусна след свалянето на диктатора Саддам Хюсеин през 2003 година 40 милиарда долара за модернизиране на електрическата мрежа, но част от тези средства са били отклонени. Най-малко двама министри на електроенергетиката бяха обвинени в корупция, по-специално за фиктивни договори за милиони долари. След американската инвазия в Ирак през 2003 година потреблението на ток в страната рязко се увеличи поради масовата поява на електродомакински уреди, компютри, сателитни антени и мобилни телефони. От години иракчаните разчитат повече на генератори, инсталирани по уличните кръстовища от частни предприемачи, отколкото на няколкото часа дневно ток, доставян от държавата. Неотдавна обаче иракските компании, доставящи голяма част от електричеството в южен Ирак, прекъснаха доставките поради множество неплатени сметки. Иракските власти се опитват да оправдаят липсата на инвестиции и остарялата мрежа със спада на цените на петрола, който е основен източник на постъпления за държавния бюджет. Те обвиняват и населението, голяма част от което не си плаща сметките към държавните компании.", "date": "2018.07.29", "title": "Иракският министър на електроенергетиката е уволнен заради хроничен недостиг на ток"}
{"url": "https://www.24chasa.bg/novini/article/6986348", "text": "Кризата с водата в Хасково продължава. След като през април миналата година в нея беше открито високо съдържание на уран и тя беше забранена за пиене, бяха отпуснати 2 милиона лева за нови кладенци и водопроводи, разказва NOVA.  Сагата с водата в Хасково продължава вече година и четири месеца и въпреки че поне при повечето хора вода в чешмите има, тя не става за пиене, защото е забранена заради високо съдържание на уран. Въпреки че само след дни се очаква комисия да приеме четирите нови кладенци, оказва се това няма да е достатъчно от чешмите да потече чиста вода. От възложените осем нови кладенци и два водопровода, нищо не е влязло в експлоатация. Според общината, която е отговорна за строителството, причината е във ВиК, които посочили къде и какво да се строи, но не и че документално нещата не са уредени. Заради допълнителни съгласувания повече от половин година, откакто са готови част от кладенците, те тепърва ще бъдат пуснати в експлоатация. Но само ако и последните проби от водата в тях са достатъчно добри. И това обаче няма да реши проблемът с урана и високата алфа активност. Едва след построяването на останалите четири кладенци и два водопровода ВиК ще може да смесва водата и тя да бъде в нормата, а това ще стане най-рано догодина. Заради забраната водата от чешмите да се ползва за пиене и готвене, в града са разположени водоноски.", "date": "2018.07.29", "title": "Кризата с водата в Хасково продължава"}
{"url": "https://www.24chasa.bg/novini/article/6986361", "text": "Кошмарен трафик в Северозапада, заради ремонта на моста край врачанското село Краводер. Жителите на няколко населени места, през които се отклонява движението от международния път Е-79, се оплакват от тежкотоварните камиони. В Криводол, например, хората се оплакват, че не могат да спят нощем. Друг изход няма, защото мостът при Краводер, изграден преди 35 години, никога не е бил основно ремонтиран и е пред разпад. Сега за него са заделени 700 000 лева. „Наложителен е, защото пътната плоча е много стара и изгнила и трябва да се подменят арматурата, плочата, нови тротоари и нова пътна настилка”, каза ръководителят на обекта Венцислав Матеев. Максималният срок на строителството е 90 дни, може да се скъси с една трета, но всичко зависи от времето.", "date": "2018.07.29", "title": "Тежък трафик на Северозапад заради ремонт"}
{"url": "https://www.24chasa.bg/novini/article/6986367", "text": "Недоволни планинари споделят в социалните мрежи снимки на боклуци, останали по поляните на Бузлуджа след събора на БСП вчера. Виждат се пластмасови торбички, кенове от бира и други отпадъци.  Хората питат защо социалистите не са почистили след себе си, това ли е визията за България, защо съсипват публична държавна собственост, ще им се търси ли отговорност и други от този род. От \"Позитано\" 20 съобщиха, че БСП има сключен договор с фирмата по почистване в община Казанлък и тя вече е започнала с разчистването на боклуците, но върви отдолу нагоре по пътя към поляната. От общината в Казанлък са поели ангажимент до утре да почистят.                                                                                                                                                                                                                                                                                                                                                                                                                                                                                                                                                                                                                                           ", "date": "2018.07.29", "title": "Вижте как изглежда Бузлуджа след събора на БСП (Снимки)"}
{"url": "https://www.24chasa.bg/novini/article/6986366", "text": "Кметът на София Йорданка Фандъкова сформира експертна комисия на Столична община и от район “Оборище”, която да направи оценка на щетите на пострадалата от пожар сграда от Царските конюшни и да задължи собственика да я възстанови в автентичния й вид, предаде NOVA.  Сградите притежават високи исторически качества и въпреки че нямат статут на паметник на културата, с плана е предвидено запазването им. В специфичните правила и норми е записано, че в кв. „532” не се допуска пристрояване, надстрояване и ново строителство. Единствено допустими са дейности по консерванция и реставрация на сградите в комплекса, поясняват от Столична община. Това е и причината главният архитект на София през май 2017 г. да откаже издаването на виза за високо строителство, поискано от собственика. През февруари тази година Фандъкова е поискала от Министерство на културата сградите на Царските конюшни да бъдат обявени за паметник на културата с най-високата степен на защита от национално значение.", "date": "2018.07.29", "title": "Фандъкова: Собственикът ще възстанови Царските конюшни в автентичен вид"}
{"url": "https://www.24chasa.bg/novini/article/6986363", "text": "Шестдесет и пет процента от американците считат, че са надарени с висок интелект, значително надвишаващ средния, установи проучване, публикувано в сайта на Британското психологическо дружество. Изследването е проведено от проф. Патрик Хек от \"Гайсинджър хелт систъм\" и е обхванало 750 души. То е първото по рода си от 50 години насам. Шейсет и пет на сто от участниците са отговорили утвърдително на въпроса дали са по-интелигентни от средностатистическия американец. При мъжете този процент бил 70 на сто, а при жените - 60 на сто, предаде БТА.  Предишното проучване, проведено преди около половин век от фондацията \"Ръсел Сейдж\", констатира същите нагласи - американските граждани имат склонност да се надценяват. Сегашното проучване установило още една тенденция. Колкото по-нискоинтелигентни били интервюираните, толкова склонността им да надценяват умствените си възможности се оказвала по-голяма. От друга страна американските висшисти като по правило били по-склонни да подценяват умствения си багаж.", "date": "2018.07.29", "title": "Над половината американци считат, че са надарени с висок интелект"}
{"url": "https://www.24chasa.bg/novini/article/6986403", "text": "Италианският министър на вътрешните работи Матео Салвини посъветва британския премиер Тереза Мей да се покаже по-твърда в преговорите с Брюксел за Брекзит, ако не иска да я \"прецакат\", съобщава в. \"Сънди таймс\", предаде Франс прес. \"От опита ми в Европейския парламент знам, че или вие се налагате, или ви прецакват\", каза Салвини пред британското издание. \"По някои въпроси не е нужно да се проявява гъвкавост\", допълни лидерът на крайнодясната, евроскептична италианска партия Лига. Лондон и Брюксел трябва да постигнат споразумение за Брекзит до средата на октомври и да установят основите на бъдещите си отношения, но преговорите не вървят бързо, предаде БТА.  В четвъртък главният европейски преговарящ Мишел Барние отхвърли предложение на Мей, целящо запазване на по-тесни търговски връзки с ЕС след Брекзит. \"Няма нито обективност, нито добронамереност от европейска страна\", каза Салвини пред британското издание. Според него Брюксел се опитва да накаже британците. \"Надявам се, че преговорите ще приключат добре, за да може Обединеното кралство да послужи за пример на онези, които искат да излязат от ЕС\", допълни той.", "date": "2018.07.29", "title": "Салвини съветва Мей да се покаже по-твърда в преговорите с ЕС за Брекзит"}
{"url": "https://www.24chasa.bg/novini/article/6986406", "text": "Около 50 000 души в Мианма бяха принудени да напуснат домовете си след дни на тежки мусонни дъждове, които наводниха селища и отнесоха мостове, предаде Ройтерс, цитирайки местните власти и медиите. Властите се опитват да доставят помощи на засегнатите региони. Президентът на Мианма Вин Минт посети вчера централната част на страната, за да се срещне с хора, които бяха принудени да напуснат домовете си. Той подкани местните власти да се подготвят за създаването на временни подслони и раздаване на помощи. Смята се, че общият брой на засегнатите от наводненията може да достига 100 000 души, предаде БТА. В някои части на Мианма се стига до наводнения всяка година по време на мусонния сезон. Бедствието обикновено причинява свличания на земни маси и щети на земеделието и инфраструктурата. През 2015 г. в страната преживя най-тежките мусони от едно десетилетие. Загинаха около 100 души и над 330 000 бяха принудени да напуснат домовете си. Националната комисия за борба с бедствията призова днес живеещите край реки и в низини да напуснат незабавно домовете си, защото равнището на водите е надхвърлило опасното равнище.", "date": "2018.07.29", "title": "Мусонни дъждове принудиха хиляди мианмарци да напуснат домовете си"}
{"url": "https://www.24chasa.bg/novini/article/6986405", "text": "Ако трябва да избирам дали синът ми да влезе в затвора или намушканото дете да оцелее, бих избрал първото. Това е казал бащата на 15-годишния ученик, който наръга с нож свой връстник в кв. \"Надежда\". Думите му предаде авдокатът на Д.В. след заседанието за мярката за неотклонение в Софийския градски съд. Магистратите оставиха младежа в ареста. Мярката се гледаше при закрити врата. Той е обвинен в опит за убийство.  Колаж в интернет и тормоз от съученици е мотивът на момчето от ирански произход да извърши престъплението. Постът във фейсбук е видян от много потребители, включително и от роднини на Д.В. в Иран. Това накърнило честта на момчето и то решило да се саморазправи с автора - К.С. Намерило го в блока, в който живее и го намушкало няколко пъти с нож. След това разказва пред свои познати историята. Те го снимат с телефон и пускат клипа във фейсбук.  Защитата на Д.В. ще обжалва ареста на втора инстанция в четвъртък. ", "date": "2018.07.29", "title": "Гейколажът с ученика от \"Надежда\" видян и от роднините му в Иран"}
{"url": "https://www.24chasa.bg/novini/article/6986452", "text": "Властите на Тунис позволиха на спасителен кораб с мигранти, намиращ се в морето вече повече от две седмици, да влезе в южното пристанище Джарджис, след като Малта, Италия и Тунис започнаха спор коя от страните трябва да го приеме, предаде ДПА, цитирана от БТА.  Премиерът на Тунис Юсеф Шахед заяви пред репортери в парламента, че снабдителния кораб \"Сарост 5\", който спаси мигрантите след корабокрушението на техния плавателен съд на 13 юли, е получил разрешение да акостира в пристанище Джарджис по хуманитарни причини. \"Първата намеса (за спасяване на мигрантите) се случи в район, принадлежащ на малтийските власти. Последва спор по въпроса кой трябва да ги приеме. Ние бяхме предпазливи по този въпрос\", подчерта Шахед. Той добави, че те са получили медицинска помощ и са в добро състояние. Властите на Тунис се опасяват, че разрешението кораба да свали мигрантите ще отвори вратите пред поток от бежанци и кандидати за убежище, които няколко европейски страни отказват да приемат, отбелязва ДПА. \"Тунис отказа да създаде лагери за приемане на мигранти. Акостирането на кораба не трябва да става претекст за това\", подчерта премиерът.", "date": "2018.07.29", "title": "Тунис позволи на спасителен кораб с мигранти да влезе в негово пристанище"}
{"url": "https://www.24chasa.bg/novini/article/6986454", "text": "Олимпийският отбор по химия на България спечели медали на международната олимпиада в Чехия ,съобщиха от Сдружението на олимпийските отбори по природни науки - СООПН. Българският национален отбор се завръща от Чехия с пълен комплект медали - златен, сребърен и бронзов. Състезателите се прибират на родна земя днес, 29 юли, в 19:15 ч. с полет от Прага. От 19 до 29 юли в Прага и Братислава се е състояло 50-ото юбилейно издание на най-голямото международно състезание по химия. В надпреварата сили са мерили над 300 ученици, от които наградени повече от половината. България участва ежегодно още от първите издания на международната олимпиада по химия, и броят спечелени медали всяка година нараства. Младежите имат над 40 отличия. Ръководители на отбора са доц. д-р Донка Ташева и доц. д-р Пенка Василева от Факултета по химия и фармация на СУ \"Св. Кл. Охридски\". Дванадесетокласникът Петър Христов от СМГ е носител на златото за втора поредна година. В тазгодишния национален отбор по химия участват Христов, Евгени Стателов, 11 клас, ЕГ Пловдив - със сребърен медал, Камен Петров, 11 клас, НПМГ София - с бронзов медал и Денислав Станчев, 12 клас, ПМГ Велико Търново. Престижното състезание традиционно се състои от две части по пет часа- теоретична и лабораторно-практическа. От 2013 г. насам отборът се подготвя във високотехнологична и модерна олимпийска лаборатория по химия, създадена със средства от Фондация \"Америка за България\". Това позволява на учениците да бъдат много по-конкурентноспособни в експерименталния кръг на олимпиадата, се посочва в съобщението. Участниците в олимпийските отбори по природни науки у нас са ученици между 8-ми и 12-ти клас. От създаването на българското олимпийско движение по природни науки към 2017 г. нашите ученици са успели да донесат на страната ни общо 821 медала - 149 златни, 275 сребърни и 397 бронзови - от най-престижните международни състезания и олимпиади по астрономия, биология, информатика, математика, математическа лингвистика, физика и химия.", "date": "2018.07.29", "title": "Олимпийският отбор по химия на България \nспечели медали в Чехия"}
{"url": "https://www.24chasa.bg/novini/article/6986458", "text": "„Съединените щати могат да загубят своя искрен съюзник, ако Вашингтон не промени отношението си към Анкара”, заяви президента Реджеп Ердоган по повод случая с американския пастор Андрю Брансън. \"Турция няма да отстъпи под заплахата за санкции. Официалните коментари на САЩ по този въпрос са \"психологическа война“, каза Ердоган, цитиран от ТАСС. Говорителят на Белия дом Хоган Гидли каза на 26 юли, че Съединените щати ще наложат санкции на Турция, ако Брънсън не бъде освободен. Тръмп заяви, че очаква завръщането на пастора в САЩ и заплаши Турция със санкции, ако това не се случи. Подобна позиция изрази и вицепрезидентът Майкъл Пенс, предаде БТА.  Ръководителят на турското външно министерство по време на телефонен разговор с държавния секретар на САЩ Майкъл Помпео заяви в петък, че Турция \"няма да се пречупи пред каквито и да било заплахи и върховенството на закона се прилага за всички без изключение.\"", "date": "2018.07.29", "title": "Ердоган: САЩ могат да загубят искрен съюзник в лицето на Турция"}
{"url": "https://www.24chasa.bg/novini/article/6986487", "text": "Зимбабве не е свободна страна след преврата, който де факто бе извършен. Това заяви бившият президент на страната Робърт Мугабе, който миналата есен бе принуден да се оттегли от поста. Деветдесет и четири годишният Мугабе даде пресконференция в резиденцията си в Хараре в навечерието на изборите в Зимбабве, предаде Ройтерс, цитирана от БТА.  Според него политическата среда в страната е далеч от свободна в навечерието на вота, насрочен за утре. Относно оттеглянето си от власт той каза, че е планирал да подаде оставка на конгреса на управляващата партия Африкански национален съюз на Зимбабве - Патриотичен фронт (ЗАНУ-ПФ), който се проведе през декември 2017 г. Мугабе определи като абсолютна безсмислица твърдението, че е искал на президентския пост да го наследи съпругата му Грейс Мугабе. Той каза, че негов приемник на поста е трябвало да бъде бившият министър на отбраната Сидни Секерамай. Това е първа пресконференция на Мугабе, откакто той се оттегли от поста си миналия ноември след серия от събития, последвали неговото решение да уволни вицепрезидента си Емерсън Мнангагва, предизвикало намеса на армията. По време на предизборната кампания Мугабе остана в сянка. Мнангагва пък стана президент на Зимбабве след оттеглянето на Мугабе и сега е кандидат за президент на управляващата партия, която също оглави.", "date": "2018.07.29", "title": "Мугабе каза, че Зимбабве не е свободна \nстрана"}
{"url": "https://www.24chasa.bg/novini/article/6974753", "text": "На 15 август 2008 г. княз Кардам и съпругата му Мириам Унгрия претърпяват тежка автомобилна катастрофа в близост до Мадрид. На 16 август от испанската столица започва да предава пратеникът на “24 часа” Момчил Инджов. На 17 август във вестника излиза обширна информация със заглавие: “Царският син в кома поне 5 дни”. Инцидентът става на магистрала А 1. На голям вираж при град Ел Молар, намиращ се на 46,3 км северно от испанската столица, князът губи контрол върху шофирания от него “Ягуар”. Автомобилът излита от пътя, удря се в дърво и се преобръща. Според испанската “Гражданска гвардия” Кардам е карал с около 150 км/ч. при ограничение от 100. Князът получава тежка черепно-мозъчна травма, много фрактури на ръцете и на гръбначен прешлен и изпада в кома, Мириам е със счупен лакът на едната ръка, счупени ребра и колабирал бял дроб. С намесата лично на крал Хуан Карлос I на мястото на катастрофата веднага е изпратен хеликоптер, който откарва тежко ранения княз в мадридската болница “12 октомври” Мириам е откарана в болница Ла Пас. Пратеникът на “24 часа” се свързва с дежурния лекар в клиниката “12 октомври” Хесус Медина. Той обяснява, че княз Кардам ще бъде държан в изкуствена кома поне пет дни. “Заради състоянието му не можем да дадем прогноза за крайния изход. Това обаче съвсем не означава, че животът му е в опасност”, уточни д-р Медина. Той потвърждава, че ръцете на Кардам са тежко контузени и че теоретично има възможност да бъдат отрязани някои от пръстите. За ампутация на ръцете обаче на този етап не може да става и дума. Проблемът е, че докато е в кома, Кардам не може да бъде подложен на друга операция. Оказва се, че въпреки тежкото състояние на ръцете му тази контузия е от второстепенно значение на фона на черепно-мозъчната травма и вътрешния кръвоизлив. “Така че до 5 дни, през които пациентът ще бъде държан в кома, не можем да кажем нито какво ще правим с него, нито как ще се развие състоянието му. Именно затова състоянието му е обявено за стабилно, но с резервирана прогноза”, допълва Медина. Мириам Унгрия - съпругата на Кардам, е настанена в университетската клиника “Ла Пас”. Оттам обаче категорично отказват да дадат информация на човека на “24 часа” за здравословното й състояние. Това, което се знае, е, че има счупване на единия й лакът. Тя обаче е в съзнание и състоянието йе стабилно. Кардам и Мириам се връщали към столицата по магистралата от Бургос, автономна провинция Кастиля и Леон. Точно в района на Ел Молар шосето е широко, право, но и изключително стръмно. Оттам колите хвърчат с огромна скорост и често стават катастрофи, пишат испански журналисти. Колата била смачкана до неузнаваемост. Притеклите се на помощ пожарникари рязали вратите, за да извадят съпрузите. Има три версии за причините за катастрофата на княз Кардам. Едната е, че царският син е шофирал прекалено бързо. Възможно е също така той да е задрямал на волана заради правия път и да е изгубил управлението на колата. Най-малко вероятно е князът да е употребил някакъв алкохол. Според журналисти от “Ел Мундо” българското посолство било уведомено за катастрофата с факс от полицията. Пред “24 часа” обаче от мисията казаха, че за пръв път чуват за катастрофата. Вместо “поне 5 дни”, както предполагат лекарите от клиниката “12 октомври”, князът остава в будна кома близо седем години. В това си състояние той не е способен да общувао с близките си. През това време те търсят помощ от невролози. Два месеца по-късно Кардам е преместен в университетската болница “Санчинаро”. През декември 2008 г. е изписан от болницата и лечението му продължава в домашни условия. От лятото на 2009 г. Кардам е подложен на едногодишно лечение с хормон на растежа в клиника в галисийския град Тео, близо от Сантяго де Компостела. През лятото на 2010 г. е преместен в дома си в Мадрид, който е оборудван за специалните му нужди. Всички опити на семейството да осигури лечение, което да го извади от комата, се оказват безуспешни. Княз Кардам Сакскобургготски умира на 7 април 2015 г. в 11,30 ч. в мадридската болница “Санчинаро”, от белодробна инфекция, която е следствие от дългогодишното му обездвижване. До леглото на княза в последните мигове на живота му са били Симеон Сакскобургготски и съпругата му Маргарита, съпругата на Кардам - Мириам, и братята му - княз Константин Видински и княз Кирил Преславски, както и други членове на семейството, Погребението е извършено на 8 април, в тесен семеен кръг на мадридското гробище “Сан Исидро”. Опелото е отслужено от митрополит Поликарп и архимандрит Димитрий, представители на вселенския патриарх за Испания и Португалия. Съболезнователни адреси и венци са изпратени от испанското кралско семейство, мароканския крал, японското императорско семейство и други държавници. От българска страна съболезнования изказват президентът Росен Плевнелиев, премиерът Бойко Борисов и патриарх Неофит. На следващия ден в храм-паметник “Св. Александър Невски” и в митрополитската катедрала “Св. Неделя” в София с благословията на патриарха е произнесена заупокойна молитва за Кардам, Княз Търновски. На 16 май 2015 г., по повод 40 дни от смъртта на Кардам, в софийската църква “Св. Седмочисленици” е отслужена панихида. Ръководена е от Тивериополския епископ Тихон, патриаршески викарий, в присъствието на родителите и съпругата на Кардам и патриарх Неофит. На помена в Мадрид се събират над триста души. Панихидата е отслужена на 8 юни от митрополит Антоний Западно и Средноевропейски в църквата “Сан Херонимо ел Реал”. Сред гостите са испанските крале Хуан Карлос I и Фелипе VI и кралиците София и Летисия, Беатрикс Нидерландска, крал Вилем-Александър и кралица Максима от Нидерландия, принц Павлос Гръцки, глава на гръцкия кралски дом, херцог Дуарте Пиу, глава на португалския кралски дом Браганса, представители на Орлеанския дом и др. След смъртта на Кардам неговият първороден син Борис става първи в линията за наследяване на българския царски дом. Официалното монархическо название на доскорошния принц вече е Негово Царско Височество Борис, княз Търновски и херцог Саксонски. И тъй като до момента в българската история е имало трима монарси с името Борис, внукът на Симеон II би трябвало да приеме името Борис IV. Той е роден на 12 октомври 1997 г. в Мадрид. Покръстен е по традиция в източното православие. Има по-малък брат – Белтран. Борис IV е учил в Европейския лицей в родния си град, както и в Австрия. Говори испански, английски, френски и малко български език. Обича спорта и е голям фен на “Реал” - Мадрид.", "date": "2018.07.29", "title": "15.08.2008 г. Машина на времето: Царският син Кардам в кома поне пет дни"}
{"url": "https://www.24chasa.bg/novini/article/6986167", "text": "Десет души са загинали, а 40 са ранени при земетресението с магнитуд 6,4 на индонезийския остров Ломбок, съобщи индонезийската служба за справяне с бедствията, цитирана от Асошиейтед прес и БТА.  Говорителят на службата Сутопо Пурво Нугрохо каза, че броят на жертвите и ранените може да нарасне, тъй като все още събират данни от други места на популярния туристически остров. Според него най-тежко е пострадал окръг Източен Ломбок, където са загинали осем души, включително малайзиец. Говорителят каза, че трусът е задействал голямо свлачище в планината Ринджани. Властите още проучват последиците от земетресението.", "date": "2018.07.29", "title": "Десет загинали и 40 ранени при земетресението на индонезийски остров"}
{"url": "https://www.24chasa.bg/novini/article/6986169", "text": "Рейтингът на консервативния блок на Християндемократическия и Християнсоциалния съюз (ХДС/ ХСС), оглавяван от германския канцлер Ангела Меркел, е спаднал до 29 процента - най-ниското равнище от 2006 г. насам. Това показва допитване на института Емнид, публикувано във в. \"Билд ам зонтаг\" и цитирано от ТАСС. Рейтингът на блока е с един процентен пункт по-нисък, отколкото предходната седмица. Сходен спад отчита и участващата в управляващата коалиция Германска социалдемократическа партия. Ако изборите за Бундестаг се състояха сега, за социалдемократите щяха да гласуват 18 процента от избирателите, показва допитването. Трета по рейтинг е крайнодясната популистка партия \"Алтернатива за Германия\" с 15 процента, каквото беше равнището на одобрението за нея и предходната седмица. Допитването е извършено от 19 до 25 юли с участието на около 2000 души. Меркел е канцлер на Германия от 2005 г., припомня ТАСС, цитирана от БТА. ", "date": "2018.07.29", "title": "Рейтингът на партията на Ангела Меркел \nе в най-ниската си точка от 12 години"}
{"url": "https://www.24chasa.bg/novini/article/6986171", "text": "Бързо разрастващите се пожари в американския щат Калифорния, където беше обявено частично извънредно положение, взеха шест жертви, а 17 души са в неизвестност. Хиляди хора бяха принудени да се евакуират, предадоха Франс прес и Ройтерс, цитирани от БТА.  Според службата за извънредни ситуации към губернатора на щата при 14 пожара на територията на Калифорния са изгорели площи от 63 000 хектара. В борбата с огъня участват 10 000 пожарникари. Пожарът на име \"Кар\", бушуващ северно от град Рединг (Северна Калифорния), отне живота на двама пожарникари в четвъртък, а днес беше съобщено, че негова жертва са станали 70-годишна жена и двете й правнучета. От понеделник досега той е изпепелил 32 700 ха. Унищожени са 500 сгради, а още 75 са повредени. Общо 38 000 души са евакуирани в община Шаста, заради, както каза губернаторът на Калифорния Джери Браун, неконтролируемото огнище. Президентът Доналд Тръмп подписа вчера указ, с който нарежда на Агенцията за управление на извънредни ситуации да съдейства на властите в общината. В Южна Калифорния над 1300 пожарникари се борят с пожара \"Кранстън\". Огънят погълна пет къщи, доведе до затваряне на пътища и до евакуацията на около 7000 души, посочи националната служба по горите. Пожарът, който вилнее от сряда в националната гора Сан Бернардино, на близо 150 км югоизточно от Лос Анджелис, превърна в пепел близо 5300 ха. Застрашени там са 4900 сгради. Трима пожарникари са ранени. Малко след лумването на този пожар беше задържан 32-годишен мъж, Брандън Макглоувър, който е заподозрян за подпалването на девет пожара югозападно от община Ривърсайд. В петък му бяха повдигнати обвинения в подпалвачество, които той отхвърля. Губернатор Браун обяви извънредно положение в общината, за да бъдат отпуснати допълнителни средства за справяне с пожара и щетите. По на север, пожарът \"Фъргюсън\" продължава да напредва край националния парк Йосемити, който беше частично затворен. От избухването си на 13 юли този пожар е унищожил 20 000 ха. Един пожарникар загина, а седем души са ранени. Според националния координационен център за пожарите към вчера сутринта на територията на САЩ са горели 36 големи пожара, които са унищожили над 93 000 ха от територията, управляване от национална служба по горите.", "date": "2018.07.29", "title": "Шест жертви и 17 души в неизвестност при пожарите в американския щат Калифорния"}
{"url": "https://www.24chasa.bg/novini/article/6986173", "text": "Турският президент Реджеп Тайип Ердоган заяви днес, че страната му няма да се поддаде на натиск, след като американският му колега Доналд Тръмп заплаши Анкара със санкции, ако не освободи американския пастор Андрю Брънсън, предаде Ройтерс, като се позова на телевизия \"Хабертюрк\", цитирана от Ройтерс и БТА.  САЩ може да изгубят силен и искрен партньор, ако не променят поведението си, каза Ердоган, цитиран от телевизия \"ТРТ Хабер\" и други медии. Андрю Брънсън, който тази седмица беше поставен под домашен арест, след като прекара 21 месеца в турски затвор, е работил в Турция повече от 20 години. Той беше обвинен в подкрепа на организацията, която според Анкара стои зад неуспелия военен преврат през 2016 г., и на Кюрдската работническа партия (ПКК). Ако бъде признат за виновен пасторът, който отрича обвиненията, може да бъде осъден на 35 години затвор. Турция ще прибегне до международен арбитраж, ако САЩ блокират продажбата на изтребители Ф-35 на Анкара, предупреди Ердоган. Турският президент обяви, че през септември ще свика среща на върха с Русия, Германия и Франция, посветена на Сирия, предаде ТАСС. На 7 септември в Истанбул ще се състои среща на върха между Русия, Германия, Франция и Турция, за да видим какво можем да направим по сирийския проблем, каза Ердоган, цитиран от телевизия \"Си Ен Ен тюрк\".", "date": "2018.07.29", "title": "Ердоган: САЩ може да изгубят силен и искрен партньор, ако не променят поведението си"}
{"url": "https://www.24chasa.bg/novini/article/6986175", "text": "Известният белградски адвокат Драгослав Миша Огнянович е бил застрелян снощи на прага на дома си в квартал Нови Белград. Тежко ранен е 26-годишният син на адвоката, предадоха Ройтерс и ТАСС, като се позоваха на полицията и на сръбския в. \"Блиц\". Нападението е извършено в 19,30 ч. Петдесет и седем годишният Огнянович е бил убит, докато със сина си вървял към входа на дома си. Синът е ранен в дясната ръка, посочи в комюнике МВР. Полицията работи по случая. Целият квартал е отцепен, проверяват се излизащите от него автомобили. Навсякъде има полицейски патрули, посочва ТАСС, цитирана от БТА.  Огнянович беше част от юридическия екип, защитавал бившия югославски президент Слободан Милошевич в Международния трибунал за бивша Югославия в Хага. В последните години кариерата му беше много успешна. Сръбски медии отбелязват, че той е защитавал много клиенти, извършили тежки престъпления, а в последните години е представлявал един от водачите на престъпен клан, Лука Бойович. В. \"Блиц\" съобщава, че в последните няколко месеца в Белград са били убити няколко приятели на Бойович. По сведения на вестника това е свързано с войната между престъпни кланове, занимаващи се с разпространение на наркотици. Допуска се, че адвокатът може да е станал жертва на такава конфронтация. Милошевич почина в затвора на Хагския трибунал през 2006 г., преди да има съдебно решение по делото му.", "date": "2018.07.29", "title": "Застреляха адвокат, защитавал експрезидента Милошевич пред трибунала в Хага"}
{"url": "https://www.24chasa.bg/novini/article/6986177", "text": "Стотици сирийски бежанци започнаха да пресичат границата с Ливан, връщайки се в родината си, предаде Асошиейтед прес, цитирана от БТА.  Три автобуса с десетки пътници прекосиха границата, влизайки в Сирия в началото на следобеда, а над 30 други автобуса се готвят да отпътуват от Ливан по-късно с още бежанци. Русия лансира инициатива за връщането на стотици хиляди бежанци в Сирия. Стотици вече се върнаха от Ливан през последните седмици. Директорът на ливанската Обществена сигурност генерал Абас Ибрахим призова сирийските бежанци да посетят централите на ръководената от него организация, за да се регистрират за връщане у дома. Той добави, че в крайна сметка по домовете си ще се върнат стотици хиляди души. Известно забавяне се дължи на проверките на тези, които искат да се върнат на контролираната от режима на Башар Асад територия. \"Ние държим нито един сирийски бежанец да не бъде задържан, след като се е върнал у дома\", подчерта Ибрахим пред медиите на границата. Очаква се днес в Сирия да се върнат до 1200 сирийци, съобщи сирийската държавна телевизия. През последната седмица мнозина се върнаха от ливанския град Арсал. Повечето от връщащите се днес са живеели в южното ливанско селище Шебаа. Вчера ливанският президент Мишел Аун заяви, че руската инициатива цели връщането на около 890 000 сирийци от Ливан. В страната има около 1 милион сирийски бежанци. Русия предложи инициативата след срещата в Хелзинки между руския държавен глава Владимир Путин и неговия американски колега Доналд Тръмп, макар че не е ясно дали САЩ я подкрепят, отбелязва АП.", "date": "2018.07.29", "title": "Стотици сирийски бежанци се връщат от Ливан"}
{"url": "https://www.24chasa.bg/novini/article/6986179", "text": "Над 20 души са ранени в Япония при преминаването на тайфуна Джонгдари, предаде ДПА, цитирана от БТА.  Над 10 000 души получиха нареждане за евакуация. Това е 12-ият тайфун за сезона. Той причини щети на жилища и на други сгради в Централна и Западна Япония. Заради стихията бяха отменени 168 полета и бе преустановено движението на някои влакове. Тайфунът отслабна до тропическа буря, след като връхлетя град Изе, на 320 километра югозападно от Токио в един часа след полунощ днес местно време. Но метеоролози предупреждават за още проливни дъждове, които може да предизвикат свлачища и преливане на реки, както и високи вълни. По обед местно време окото на бурята бе над град Хирошима и се насочваше на запад със скорост от 30 километра в час, със скорост на вятъра 82,8 километра в час и с пориви до 126 километра в час. По-рано този месец обилни дъждове и свлачища отнеха живота на 220 души в Япония. Последва гореща вълна, причинила смъртта на около 100 души.", "date": "2018.07.29", "title": "Над 20 ранени при преминаването на тайфун \nпрез Япония"}
{"url": "https://www.24chasa.bg/novini/article/6986181", "text": "Търговците извън континенталната част на Китай вече могат да се запишат за първото китайско изложение за вносни стоки, заявиха организаторите, цитирани от  Те могат да се регистрират на интернет страницата www.ciie.org, която предлага услуги на китайски и английски езици. Организаторите очакват над 150 000 търговци от страната и чужбина да се включат в изложението. В петък Китай започна да отброява последните 100 дни до началото на Международното изложение за вносни стоки, което ще се проведе от 5 до 10 ноември в Шанхай. „Бизнес регистрацията за изложението приключи, като резултатите са далеч над очакванията ни\", каза на пресконференция заместник-министърът на търговията Уан Бин'ан. Повече от 2 800 компании от чужбина ще участват в изложението, над 200 от тях са в списъка на Форчън глобъл 500 и лидери в индустрията.", "date": "2018.07.29", "title": "Започна регистрацията за чуждестранни търговци за първото китайско изложение за внос"}
{"url": "https://www.24chasa.bg/novini/article/6986183", "text": "Състезанията за нападение по море към Армейските международни игри 2018 ще започнат днес в гр. Цюанджоу, провинция Фудзиен, предаде  От 30 юли до 10 август около 200 участници от Иран, Русия, Судан, Венецуела и Китай ще се състезават в три дисциплини – препятствия, оцеляване и щафета, каза говорителят на игрите полковник Чън Уейдун на пресконференция вчера. „За първи път Китай е домакин на морските състезания и всички дисциплини, които имитират реални битки, ще бъдат изключително напрегнати и предизвикателни.\", каза говорителят. Ще бъдат организирани и различни дейности за културен обмен и демонстрация на оборудване, а няколко китайски военноморски кораба ще бъдат отворени за посещения не само за състезателите, но и за обществеността. Армейските международни игри, инициирани от руското Министерство на отбраната, започнаха на 28 юли. Тази година те включват 28 състезания и са организирани съвместно от Китай, Русия,", "date": "2018.07.29", "title": "Морските състезания към Армейските международни игри започват в китайския град Цюанджоу"}
{"url": "https://www.24chasa.bg/novini/article/6986187", "text": "Пожар е избухнал в ранните часове тази сутрин в София. Горяха „Царските конюшни” на столичните булеварди „Дондуков” и „Васил Левски”. За това сигнализират зрители на NOVA, които изпратили видео на горящата сграда. Един от зрителите пише, че огънят е възникнал около 3.00 часа. На място са пристигнали екипи на пожарната, които са потушили огъня. Все още няма официална информация за причините за пожара и дали той е умишлен. \"Горят Царските конюшни в центъра на София! Пожарът пламна за секунди и се разрасна изключително бързо из целия комплекс - само няколко часа след дългия напоителен дъжд над София. Случайност? Самите пожарникари казаха, че \"някой го е палнал, тези имоти са много апетитни\". Иначе никой не счете за нужно да предупреди живущите в съседната кооперация, която е на 20 метра от пожара и е свързана с горящите сгради. Нямаше събуждане, нямаше извеждане, нямаше нищо. А на улицата единствено таксиметровите шофьори услужливо предложиха да донесат храна и вода за децата\", пише във фейсбук Мирослав Стоев, свидетел на инцидента.   ", "date": "2018.07.29", "title": "Горяха \"Царските конюшни\" в София (Видео)"}
{"url": "https://www.24chasa.bg/novini/article/6986192", "text": "Студен атомен часовник загуби точност само от една секунда за 30 милиона години по време на орбита в китайската космическа лаборатория „Тиенгун-2\", заявиха от Китайската академия на науките. Часовникът е по-точен в сравнение с останалите негови атомни събратя. Очаква се той да направи GPS системите по-прецизни, след като бъде приложен към технологията, предаде  На учените от Шанхайския институт по оптика и фина механика им отне повече от десет години да активират студения атомен часовник в космоса, който е първия в света. Те разрешиха ключови проблеми като физическата система на часовника в микрогравитационна среда, подготовката на студените атоми за продължителна автономна работа и манипулирането на лазерната оптична система. Техните резултати бяха публикувани в международното академично списание „Nature Communications\" на 24 юли тази година. Часовникът бе изстрелян в космоса заедно с космическата лаборатория „Тиенгун-2\" на 25 септември 2016 г. Това е първият студен атомен часовник, който работи в космическото пространство и изпълни всички планирани научни цели.", "date": "2018.07.29", "title": "Китайският атомен часовник в космоса се оказа по-точен"}
{"url": "https://www.24chasa.bg/novini/article/6986196", "text": "Сложихме точка на скандалите след срещата с премиера Бойко Борисов. Това коментира депутатът от \"Обединени патриоти\" Искрен Веселинов пред Нова телевизия. \"Имаме фундаментални теми, по които нямаме никакви различия-националната сигурност, противодействие на радикалния ислям\", каза още Веселинов. По периферните теми според него било нормално да има дебат и различни мнения. Той коментира и темата за Истанбулската конвенция, която бе отхвърлена от Конституционния съд. \"Това е победа не само на здравният разум, но и победа на нормалността. По тази тема \"Обединените патриоти\" няма разногласия, започнахме тази битка и я доведохме до край\", каза Веселинов. Категоричен бе, че конвенцията щяла да вкара през задната врата джендър половете. Лидерът на \"Воля\" Веселин Марешки определи като мутрополитик, добър комедиант и проводник на олигархията.", "date": "2018.07.29", "title": "Искрен Веселинов: Сложихме точка на скандалите"}
{"url": "https://www.24chasa.bg/novini/article/6986198", "text": "Палестинската тийнейджърка Ахед Тамими, която прекара осем месеца в затвора, защото удари шамари на двама израелски войници, бе пусната на свобода, предадоха световните агенции, цитирани от БТА.  Говорител на израелския затвор, в който се намираше 17-годишната Тамими, каза, че момичето и неговата майка, която също бе зад решетките заради инцидента с военните, са били откарани до контролен пункт на Западния бряг, където двете живеят. Ахед Тамими бе арестувана на 19 декември 2017 г. няколко дни след като бе заснета как удря израелските военни. Записът от инцидента заля буквално интернет и Тамими се превърна в икона за палестинците. Кадрите показват как Ахед заедно с братовчедка си Нур се доближават до двама израелски военни, облегнали се на зид в двора на нейната къща в Наби Салех, село в окупираните палестински територии. Двете момичета приканват войниците да се махнат оттам, а после започват да ги ритат и да им раздават шамари. По онова време Ахед е на 16 години. Тя бе осъдена на 21 март на осем месеца затвор след споразумение да пледира виновна. Момичето отпразнува 17-ия си рожден ден зад решетките. Ахед произхожда от семейство, известно с борбата си срещу израелската окупация. В миналото тя вече бе замесена в инциденти с израелски военни. Според палестинците Ахед Тамими е пример за храбростта пред злоупотребите на израелците на окупираните територии. Много израелци обаче смятат Ахед за пример за начина, по който палестинците насаждат омраза у децата си. Същевременно агенция Ройтерс съобщава, че израелската гранична полиция е арестувала вчера двама италиански графити артисти, защото рисували портрет на Ахед на израелската разделителна стена във Витлеем на Западния бряг. Повече подробности за задържането не се съобщават.", "date": "2018.07.29", "title": "Освободиха от затвора 17-годишна палестинка, зашлевила двама войници"}
{"url": "https://www.24chasa.bg/novini/article/6986244", "text": "В Ню Орлийнс се водят разследвания за двама заподозрени, обвинени в убийството на трима души и в още 7 души, съобщи началникът на полицията Майкъл Харисън, цитиран от CNN.  Заподозрените са носили качулки, извадили са пушка и пистолет в тълпата в събота вечер, пред блока на \"Клейборн Авеню\", на около три мили от френския квартал. Харисън твърди, че заподозрените са нападнали жертвите отзад и са стреляли по хората безразборно.  Двама мъже и една жена са загинали на място, а няколко други са ранени, съобщи полицията в изявление.", "date": "2018.07.29", "title": "Стрелба в Ню Орлиънс - трима загинали и 7 ранени"}
{"url": "https://www.24chasa.bg/novini/article/6986251", "text": "Директорът на ОДБХ-Благоевград д-р Михаил Бащавелов отрече категорично, че има съмнения за чума по дребните преживни животни в областта, предаде БТА.  \"Не сме казвали, че има съмнения за чума по дребните преживни животни в Благоевградска област. В момента изпълняваме държавната профилактична програма, вземат се проби от всички животни и ако се появи такова заболяване, тогава ще го обявим. Не можем да всяваме паника в населението, при положение, че няма такова нещо\", каза за БТА д-р Бащавелов, по повод появили се информации в медии за съмнения за чума в две животновъдни ферми в Благоевградска област. След подадени сигнали за умрели дребни преживни животни, специалисти от ОДБХ Благоевград са посетили ферми в селата Мусомища и Филипово. Направени са аутопсии, които не показват ясно причината за смъртта. По тази причина са взети проби. Резултатът от лабораторното изследване се очаква да е готов през следващата седмица. Предприети са превантивни мерки - стадата са изолирани и поставени на оборен режим. \"Изследваме всички животни, не само дребни, но и едри преживни и свине, защото има опасност от навлизане в страната на \"африканска чума\" по свинете и други завболявания - син език, нодуларен дерматит. Изследванията са постоянни, за да наблюдаваме какъв е здравният статус на животните в областта\", каза още д-р Бащавелов.", "date": "2018.07.29", "title": "Няма чума по дребните преживни животни в Благоевградска област"}
{"url": "https://www.24chasa.bg/novini/article/6986253", "text": "33-годишен пловдивчанин е в болница след като тази сутрин е бил прострелян в крака. Инцидентът е станал около 7:30 в квартал \"Кършияка\". Самият пострадал е обяснил пред полицията, че при слизане от колата си неизвестен за него мъж го е уличил в крака. Разследващите уточняват, че той не е сериозно пострадал. Работи като охрана.  Издирва се извършителят. По случая работят криминалисти от трето РУП- Пловдив. ", "date": "2018.07.29", "title": "Простреляха охранител в Пловдив (Обновена, снимки)"}
{"url": "https://www.24chasa.bg/novini/article/6986257", "text": "Няма пострадали при пожара в т.нар. „Царски конюшни” в центъра на София рано тази сутрин, но на старите сгради са нанесени сериозни щети. Това каза пред   журналисти кметът на столичния район „Оборище” Васил Цолов. По думите му „инцидентът с подпалването на сградите” е станал около 3:30 часа, като той се въздържа от коментар дали става дума за умишлен палеж. 8 екипа и 30 пожарникари са участвали в акцията по гасенето на пожара, съобщи Маринчо Маринов - дежурен смяна в ГД ПБЗН. Не изключва и версията палежът да е умишлен. Пострадали са сградите от вътрешната част на комплекса, както и тези, които са към улица „Панайот Волов”. Има паднали покриви. „По-скоро мен ме притеснява частта от покривите и сградите, които са открити – във връзка с откриването на учебната година, която може би е след месец и половина, но този месец и половина ще се изтъркаля много бързо”, коментира Цолов. Учениците от Първа английска гимназия и разположеното в сградата й основно училище трябва да минават точно покрай пострадалите сгради. Именно заради това още от понеделник започва процедура по обезопасяването им. Собствениците ще бъдат призовани да укрепят сградите.", "date": "2018.07.29", "title": "Обезопасяват „Царските конюшни”, няма пострадали при пожара"}
{"url": "https://www.24chasa.bg/novini/article/6986261", "text": "Гледат мярката за неотклонение на 15-годишния Даниал Бейкверди, който рани тежко друго момче на 16 години. Софийският градски съд ще реши дали да остане за постоянно в ареста. Пострадалият Християн беше настанен в „Пирогов” с прободни рани в корема и врата. Лекарите го стабилизираха още в първите часове след нападението, но състоянието му е тежко. Даниал е обвинен в опит за убийство. Беше задържан първоначално за 72 часа. Разпитан е и дал е обяснения. Пред разследващите казал, че е бил подложен на интернет тормоз в продължение на година.", "date": "2018.07.29", "title": "Съдът решава за 15-годишния, който наръга свой връстник"}
{"url": "https://www.24chasa.bg/novini/article/6986333", "text": "Подпалено умишлено БМВ изгоряло напълно в последните минути на миналата нощ във Враца. Според полицията сигнал за инцидента е подаден в 23.57 часа в събота от жителка на областния град. Немското возило е било загасено от екип на пожарната, но е напълно неизползваемо. Заради палежът е образувано досъдебно производство. Подпалената кола е собственост на областния лидер на ДПС за Врачанско и общински съветник Борислав Банчев. Тя била паркирана в квартал до болницата пред блок, в който Банчев гостувал. Малко преди полунощ очевидци забелязали мъж да приближава джипа с кофа, от която изсипал течност и избягал. Минута след това колата пламнала. Виделият пожара Банчев успял да отвори сред пламъците багажника, в който имал чанта с пари и документи.  Според лидера на ДПС огненото отмъщение вероятно е по поръчение на местен бизнесмен, чийто интереси засегнал като общински съветник. Банчев обаче отказа повече подробности за да не пречи на разследването.", "date": "2018.07.29", "title": "Огнена мъст за лидера на ДПС във Враца"}
{"url": "https://www.24chasa.bg/novini/article/6986266", "text": "Заподозрян за корупция китайски полицай, който бе в списъка на 100-те най-издирвани престъпници в Китай, се е върнал в родината си от САЩ, където пребиваваше. Той се е предал и ще бъде съден за взимане на подкуп, предадоха Ройтерс и Асошиейтед прес, цитирани от БТА.  Смята се, че Чжан Йонгуан е получил подкуп в размер на 920 000 юана (135 000 долара) от заподозрян за престъпление. Той работеше в като полицай в южния китайски град Шънчжън и избяга от страната през 2010 г. Според китайски медии Чжан е предал на китайските власти парите, които е получил като подкуп. Това е петдесет и четвъртият китайски представител, който се връща от чужбина у дома, за да отговаря на обвинения за корупция. През 2015 г. китайските власти публикуваха списък на 100-те най-издирвани заподозрени, за които се смята, че се укриват зад граница. Повечето от тях живеят в САЩ, Канада и Австралия.", "date": "2018.07.29", "title": "В Китай се завърна един от 100-те най-издирвани престъпници"}
{"url": "https://www.24chasa.bg/novini/article/6986303", "text": "Индексът на тържищните цени /ИТЦ/, който отразява цените на хранителните стоки на едро, падна тази седмица с 0,30 процента до 1,320 пункта, сочат данните на Държавната комисия по стоковите борси и тържищата /ДКСБТ/. Миналото лято ИТЦ се понижи до 1,309 пункта, преди да започне да се повишава, както обикновено става всяка есен. Базовото ниво на индекса - 1,000, е от 2005 година. Оранжерийните домати поевтиняха тази седмица с 2,3 на сто и се продават по 1,26 лева за килограм. Оранжерийните краставици поевтиняват с 12,9 процента до 1,42 лева средно за килограм. Ранните картофи се търгуват по 0,69 лева за килограм на едро. Цената на зелените чушки пада с 4,5 на сто до 1,26 лева за килограм. Тиквичките поскъпват с 6 на сто до 0,71 лева за килограм. Ябълките поевтиняват с 7,1 на сто и се продават по 1,45 лв./кг. Кайсиите се търгуват по 1,92 лева за килограм на едро, а прасковите поевтиняват с 4,2 на сто до 1,15 лв./кг. Цената на дините пада със 2,9 на сто до 0,34 лв. кг, а пъпешите се търгуват по 0,89 лв./кг. Кравето сирене поевтинява с 1,7 процента и се търгува по 5,90 лв./кг; кашкавалът, тип \"Витоша\", се купува по 9,94 лв./кг, а олиото по 1,96 лева за литър. Каймата поевтинява с 0,7 на сто и се търгува по 4,47 лева за килограм. Пакетче краве масло от 125 грама се търгува за 2,33 лева. Пилешкото замразено месо поевтинява с 0,3 на сто до 3,94 лева за килограм на едро. Захарта се търгува по 1,05 лв./кг, а брашното тип \"500\" поскъпва с 3,7 на сто и се продава по 0,85 лева. Яйцата се продават по 0,21 лева за брой на едро в края на седмицата.", "date": "2018.07.29", "title": "Индексът на тържищните цени, който отразява цените на хранителните стоки на едро, падна с 0,3 процента"}
{"url": "https://www.24chasa.bg/novini/article/6985873", "text": "Робот, “служител” на международна верига хотели, с професионализма си спечелил обожателка, която дори му направила предложение за брак. Негов брат близнак вече предлага подобно обслужване и на клиентите на малък и голям бизнес у нас. Едуард е чатботът на “Радисън Блу”. Той отменя много от служителите на компанията в отговарянето на безбройните въпроси, с които хората се обръщат към служителите на хотелите. При настаняване например той ще ви изпрати учтиво съобщение, за да ви приветства и да ви пожелае приятен престой. Ако имате нужда от допълнително хавлии или просто не сте сигурни дали в резервацията ви е включена закуска, няма нужда да слизате до рецепцията в търсене на компетентен служител, който да ви помогне. Достатъчно е да изпратите съобщение на Едуард - той е готов да се отзове по всяко време. За две години ботът на веригата е бил обучен да отговаря на над 16 000 въпроса за 14 хотела, а ако не разполага с подходящ отговор на някое запитване, то бива автоматично прехвърлено към компетентния отдел. и въпроси като “Имаш ли си приятелка?” и “Кога приключваш работа?”. Общуването с него толкова напомня това с реален човек, че впечатлени клиенти на хотелите го търсели на рецепцията, за да му благодарят и да му оставят бакшиш. Ботът бил двукратно номиниран за служител на месеца, а от една дама дори получил предложение за брак. Подобно обслужване вече се предлага и у нас. “Българският Едуард” се нарича Умнибот и е идея на Елица Стоилова, основател и главен изпълнителен директор на стартъп компанията “Умни”. Според нея използването на чатботове, които ще отговарят на въпроси на клиенти онлайн и по всяко време вместо реални служители, ще пести на фирмите време и средства и ще улесни комуникацията с чуждоезични потребители на техните услуги. “Днес клиентите са не само офлайн, а са онлайн на различни канали и разговарят на различни езици, което също увеличава разхода за комуникацията, тъй като се налага да имаме и персонал, владеещ чужди езици. казва Стоилова. Както всеки служител чатботовете могат и трябва да се обучават редовно, за да бъдат все по-полезни на клиентите. Те могат да се усъвършенстват в отговарянето на въпроси дотолкова, че да не бъдат различими от човек. Подобни ботове навлизат масово в употреба от 2015 г. и днес се ползват от много бизнеси по целия свят, включително “Дисни”, “Мерцедес” и “Хилтън”. Те се прикачват към различни онлайн месинджъри и уебсайтове, откъдето комуникират с клиентите на съответната компания, а до края на тази година се очаква да има Умниботът също работи без необходимост от инсталиране на допълнително приложение. Идеята на Стоилова набира популярност у нас и фирмата ѝ вече има клиенти в България, които ефективно използват своите чатботове. За да разшири пазара и в чужбина, по-рано тази година тя се включва в програмата “Акселератор Северозападна България”, която насърчава стартирането на собствен бизнес в по-слаборазвитите райони на страната като областите Враца, Монтана, Плевен и Ловеч. “Умни” е единият от 11 проекта, одобрени в първия етап на “Акселератор Северозападна България”, който приключва в края на юли, а на 27 август започва набирането на кандидати за втория етап на програмата. “Акселератор Северозападна България” се финансира по програма на Европейския съюз, която цели да подпомогне развитието на стартиращи фирми в 11 държави, сред които и България. За разлика от повечето програми на ЕС обаче тази не предлага директно финансиране. На участниците се осигуряват възможности да се включат в семинари и обучения, достъпни и от разстояние по електронен път, както и да се срещнат с ментори и потенциални инвеститори и бизнес партньори, които да подпомогнат развитието на проектната идея и излизането ѝ на пазара. Партньор по програмата у нас е “Технологичен център София” под ръководството на Юрген Ейзеле, член на мениджърския екип. “Когато през 2019 г. “Акселератор Северозападна България” приключи, ние се надяваме да сме намерили и изградили някаква инфраструктура, която да може да се използва и в бъдеще, за да продължи вече сам този проект”, каза Ейзеле. “Хората в България говорят за Северозападна България: “О, това е най-бедният регион в Европа. Това е най-бедният регион в света.” Но това не е коректно. добави още той на представянето на 3 от вече одобрените по програмата проекти по-рано този месец.  Друга идея, развита с подпомагане от “Акселератор Северозападна България”, е ECO-Forest. Тя предвижда ранното откриване на горски пожари от дронове със специални сензори. Сензорната система, разработена да се използва в горското и селското стопанство, е подходяща да се прилага и в индустрията. Третият представен проект пък се нарича Digi Culture и цели развитие на туризма в България чрез създаване на дигитален музей, където да бъдат представени множество културни експонати. Това трябва да увеличи тяхното търсене, с което различни дестинации у нас ще станат по-атрактивни за туристите.", "date": "2018.07.29", "title": "Робот стана служител на месеца, близнакът му почна работа у нас"}
{"url": "https://www.24chasa.bg/novini/article/6986492", "text": "Специалисти от Археологическия и етноложки музей към университета в Сао Пауло, Бразилия, са установили, че ловци и събирачи на плодове в югозападната част на Амазония са станали фермери преди повече от 6000 години, т.е. значително по-рано, отколкото се смяташе досега, съобщи Лента, цитирана от БТА.  Археолози са изследвали артефакти, намерени близо до водопада Теотонио в река Мадейра - един от притоците на Амазонка. Изяснено е, че инструментите били използвани за приготвяне на храна. Освен това са открити признаци за отглеждане на селскостопански култури, включително маниока, тиква, фасул, както и гуава и представител на семейство кариокарови. Находките датират отпреди 7-12 хиляди години. През февруари американски археолози откриха в Гватемала следи от над 60 000 неизвестни дотогава на учените съоръжения на цивилизацията на маите. По мнението на специалистите, наличието на много напоителни канали, пътища, крепости и пирамиди навежда на мисълта, че в древността в изследваните сега територии е имало десетки големи градове. Резултатите от изследването са публикувани в PLoS ONE.", "date": "2018.07.29", "title": "Следи от древна цивилизация бяха открити в Амазония"}
{"url": "https://www.24chasa.bg/novini/article/6986494", "text": "Най-малко 14 души загинаха и 162 бяха ранени при земетресението с магнитуд 6,4, разтърсило днес индонезийския остров Ломбок, предаде ДПА, цитирайки местните власти. Достъпът до вулкана на планината Ринджани е блокиран поради свличане на земни маси, дължащо се на земетресението. Спасителните служби евакуират туристи от популярната дестинация. Говорител на националната индонезийска агенция за борба с бедствията съобщи, че според данните от националния парк връх Ринджани по планината са се изкачвали 826 местни и чуждестранни туристи. 115 чужденци са били евакуирани, предаде БТА.  Индонезийският геофизичен институт е отбелязал 124 вторични труса. Земетресенията са били с умерена сила и не са създавали опасност от цунами. Епицентърът на земетресението е бил на 47 км североизточно от провинциалната столица Матарам, на дълбочина 24 км. То е било усетено и на намиращия се наблизо курортен остров Бали. Туристи са напуснали хотелските си стаи, насочвайки се към по-безопасни места.", "date": "2018.07.29", "title": "Най-малко 14 загинаха при земетресение на \nиндонезийския остров Ломбок"}
{"url": "https://www.24chasa.bg/novini/article/6986501", "text": "Рано тази сутрин на 71 години в болницата в Сплит почина една от най-големите хърватски естрадни звезди - Оливер Драгоевич. Той загуби битката с рака на белите дробове. Драгоевич бе женен за Весна, от която имаше един син и двама близнаци, информира БГНЕС. Роденият в Сплит Драгоевич записва музикалното училище в града и още като дете започва да пее. Като дете започва да забавлява с песни хората по улиците на града, а по-късно с корабчето от Сплит до Вела Лука. За първи път излиза на сцената на детския фестивал през 1961 г. През 1967 г. участва на фестивала в Сплит, където изпълнява песента Пицаферай, която се превръща в любима на публиката. След това пее в различни клубове в Западна Европа. През 1974 година изпълнява песента \"За какво ми е Копакабана\", която става хит. Година по-късно изпява и легендарната песен \"Аз и Галеб\", която се превръща в негова запазена марка. Това е и най-награждаваната песен в страната. Сред хитове на Оливер Драгоевич са \"Скалинада\", \"Когато идваш при мен\", \"Прости ми\", \"Вярвам в любовта\", \"Надалина\", \"Кароца\" и др. Драгоевич остави зад себе си 23 албума. Той бе и сред малкото хърватски изпълнители, които успяваше да напълни залите в чужбина като - Carnegie Hall, Royal Albert Hall, Olympiа, Opera House Sydney.", "date": "2018.07.29", "title": "Почина легендата на хърватската естрада Оливер Драгоевич"}
{"url": "https://www.24chasa.bg/novini/article/6986516", "text": "Турската брегова охрана е попречила на над 14 хиляди мигранти да преминат нелегално в Европа от началото на годината, съобщи Анадолската агенция, като се позовава на данни на Командването на бреговата охрана, предаде БТА.  Според данните броят на мигрантите, опитали да стигнат до Европа от Турция през първите седем месеца на годината, се е увеличил с 60 процента спрямо същия период м. г. Бреговата охрана е заловила общо 14 470 мигранти при акции в Егейско море, Черно море и Средиземно море. Най-голям е броят на заловените мигранти в Егейско море - 13 336. Бежанците предпочитат да използват нелегалните маршрути през Егейско море, тъй като много гръцки острови са разположени недалеч от турския бряг, отбелязва Анадолската агенция. Най-голям е бил броят на заловените мигранти през май - 3398. Бреговата охрана съобщи, че общо 54 нелегални мигранти са загинали при опита си да стигнат до Европа тази година, а през първите седем месеца на 2017 г. броят на загиналите бежанци е бил 20. През март 2016 г. ЕС и Турция сключиха споразумение за спиране на мигрантския наплив към Европа, припомня агенцията.", "date": "2018.07.29", "title": "Турската брегова охрана е попречила \nна над 14 хил. мигранти да стигнат до Европа"}
{"url": "https://www.24chasa.bg/novini/article/6986546", "text": "Председателят на Народната партия Вук Йеремич твърди, че президентът на Сърбия Александър Вучич планира да насрочи на 4 ноември референдум за Косово заедно с предсрочни парламентарни избори, предаде Танюг, цитиран от БТА.  Йеремич смята, че на Запада му е нужен подписът на Сърбия под споразумение, което би дало на Прищина възможността да получи членство в ООН и Вучич да завърши преговорите за споразумението, съобщи Народната партия. Йеремич изрази голямо задоволство от акцията за събиране на подписи на граждани против споразумение, с което Сърбия да се съгласи Косово да получи място в ООН и с това да признае неговата независимост. Акцията \"Един подпис променя всичко\" започна вчера в Белград, Нови Сад, Ниш и Крагуевац", "date": "2018.07.29", "title": "Вучич планира референдум за Косово \nи предсрочни избори в Сърбия на 4 ноември"}
{"url": "https://www.24chasa.bg/novini/article/6986567", "text": "Президентът на Сърбия Александър Вучич съобщи днес, че тази година ще бъдат инвестирани над милиард евро във въоръжение и военно оборудване, което е най-много в региона с изключение на Румъния, която е 2,5 пъти по-голяма по брой на населението, предаде Танюг, цитирана от БТА.  По този начин засилваме отбранителната си промишленост, каза сръбският президент. \"Когато искате да бъдете военно неутрални, трябва да бъдете достатъчно силни да се защитавате от онези, които биха могли да използват военната си сила като средство за политически натиск\", каза Вучич в Никинци, където присъства на демонстративно учение на сръбската армия. Мисля, че е добре, че инвестираме и ще инвестираме още повече, добави Вучич. ", "date": "2018.07.29", "title": "Сърбия инвестира около милиард евро \nвъв въоръжение и оборудване тази година"}
{"url": "https://www.24chasa.bg/novini/article/6986569", "text": "Още полети бяха отменени днес на летището в Мюнхен, след като част от него беше временно затворена вчера заради промъкването на жена през контролнопропускателен пункт, предаде ДПА, цитирана от БТА.  Говорителка на летището каза, че сутринта са били отменени 12 полета. Пътниците все още трябва да очакват дълги опашки на летището днес, въпреки че самолетите отново започнаха да излитат предния ден. Нормалната работа на летището беше нарушена вчера, след като полицията получи информация, че жена е преминала през охраняваната зона, без да бъде проверена от персонала. Най-малко 200 полета бяха отменени вчера, а още 60 бяха забавени на второто най-натоварено летище в Германия в разгара на летните почивки. Около 700 човека трябваше да спят снощи на походни легла на летището, а стотици отседнаха в хотели. Органите на реда заявиха, че жената е бил разпозната след няколко часа безуспешно издирване, но отказаха да дадат подробности какви последици може да понесе тя.", "date": "2018.07.29", "title": "Още полети бяха отменени на летището в Мюнхен след пробив в сигурността"}
{"url": "https://www.24chasa.bg/novini/article/6986706", "text": "Най-добрият BG химик сред учениците - Петър Христов, дублира миналогодишния си златен медал от Международната олимпиада по химия. От състезанието, провело се в Прага и Братислава, със сребро си тръгна Евгени Стателов от Езиковата гимназия в Пловдив. Бронз спечели Камен Петров от Националната природо-математическа гимназия. В отбора участва и Денислав Станчев от Природо-математическата гимназия във Велико Търново. Тримата печелят медалите в Така общо медалите за България от международната олимпиада стават 50. Тозгодишното ѝ издание бе юбилейно - 50-о. За него учениците подготвили доц. д-р Донка Ташева и доц. д-р Пенка Василева от Факултета по химия и фармация на Софийския университет “Св. Климент Охридски”. И четирите момчета са част от отбора на “Отличниците на България”. Кампанията на “24 часа” има за цел да открои красивите умове на страната. Те влязоха в личагата на отличниците през май, когато завоюваха 4 медала от най-престижното международно състезание в своята област - Менделеевската олимпиада по химия. Петър е в 12-и клас в СМГ и Запален е по изкуството и ходи на уроци по рисуване. За него това е 6-о международно състезание, като от Менделеевата олимпиада има два сребърни медала. ", "date": "2018.07.29", "title": "Златен наш химик дублира световната си титла в Прага"}
{"url": "https://www.24chasa.bg/novini/article/6986755", "text": "296 млн. лева от винетки за 5 месеца От 1 януари до 31 май 2018 г. приходите от винетки са 259 млн. лв., като от тях 60 млн. са от камиони. Дисбалансът ще бъде поправен с въвеждането на толсистемата. Това става ясно от отговор на регионалния министър Николай Нанков до депутата от БСП . Толсистемата влиза в сила от 1 август 2019 г., а от януари догодина винетките стават електронни. От Световната банка, която е консултант, предлагат три тарифи, които да плащат камионите - 12, 10 и 26 ст. на километър. Таксите са за магистрали и първокласни пътища, посочва Нанков. След това ще се добавят второкласните и третокласните. Годишните приходи варират от 661 млн. до 1,48 млрд. лв. 50% от средствата ще са изграждане на пътища, предимно в Северна България - магистрала “Хемус”, скоростния път Видин - Ботевград, аутобанът Русе - Велико Търново. Останалата част ще е за рехабилитация на шосетата. ", "date": "2018.07.29", "title": "296 млн. лева от винетки за 5 месеца"}
{"url": "https://www.24chasa.bg/novini/article/6986959", "text": "Десетки загинаха при сблъсъци между проправителствени сили и шиитски бунтовници хуси по западното крайбрежие на Йемен, предаде Асошиейтед прес, цитирайки местните власти и очевидци. Силите на водената от Саудитска Арабия коалиция са опитали да превземат контролираният от бунтовниците район Забид в провинция Ал Худайда. Коалиционните сили са нанесли въздушни удари по бунтовническите сили в район на юг от град Худайда, отнемайки живота на най-малко 18 души, предава БТА.  Коалицията е унищожила ракетни площадки, използвани от бунтовниците за ракетни атаки срещу Саудитска Арабия в граничната с кралството северна провинция Саада, съобщи Франс прес, като се позова на саудитската телевизия. Водената от Саудитска Арабия коалиция се бори срещу подкрепяните от Иран бунтовници хуси от март 2015 година. Над 10 000 души загинаха във войната между тях.", "date": "2018.07.29", "title": "Десетки загинаха при сблъсъци в Йемен"}
{"url": "https://www.24chasa.bg/novini/article/6986974", "text": "Американският президент Доналд Тръмп каза, че ще остави федералното правителство да спре работа, ако демократите не подкрепят законопроект за охрана на границата, включващ строителството на стена по границата с Мексико, предадоха Ройтерс и ТАСС. \"Ще бъда готов да спра работата на правителството, ако демократите не ни дадат гласовете за граничната сигурност, която включва стената! Трябва да се отървем от лотарията, хващането и пускането и т.н. и най-накрая да пристъпим към система за имиграция, основана на заслуга! Имаме нужда велики хора да идват в нашата страна!\", заяви Тръмп в Туитър, предава БТА.  Той иска Конгресът да приеме законодателство, което се занимава с имиграционните въпроси. Макар че републиканците имат мнозинство в Конгреса, разногласията между умерените и консерваторите в партията възпрепятстват бързо приемане на законодателство. Откакто встъпи в длъжност през януари 2017 г., Тръмп се стреми да изпълни обещанието си за по-твърда имиграционна политика и засилване на граничния контрол. Още в първите дни на своето управление той подписа указ за построяване на стена по границата на САЩ с Мексико, но досега Конгресът не е отделил необходимите пари. Президентът иска 25 милиарда долара за изграждане на стената.", "date": "2018.07.29", "title": "Тръмп заплашва да спре работата на правителството заради имиграцията"}
{"url": "https://www.24chasa.bg/novini/article/6986976", "text": "Успехът на Българското председателство на Съвета на ЕС не е партиен, а на България, на всички ни. Постигнат бе консенсус по много въпроси, приключи работата по голяма част от досиетата, получихме висока оценка за свършеното. Успехите показаха, че в страната ни има подготвени хора да дирижират европейските теми. Това коментира председателят на Народното събрание Цвета Караянчева, която в рамките на визитата си в морската столица откликна на поканата на народния представител и ръководител на ГЕРБ – Одесос, д-р Руслан Тошев за среща с граждани в централния варненски район, съобщиха от пресцентъра на ГЕРБ.  „Парламентът е най-прозрачната институция в България. 800 акредитирани журналисти следят работата в Народното събрание, както и в комисиите, където се структурират законите. Най-широко се отразяват обаче личните нападки и конфронтации, което вреди на имиджа на институцията”, отчете Караянчева. Като пример за активната работа в парламента тя посочи, че само за да може свидетелството за съдимост да се издава онлайн, са редактирани 57 закона. Цвета Караянчева изтъкна, че възможността повече граждани да посещават парламента и да наблюдават отблизо законодателната дейност е важна стъпка за повишаване авторитета на Народното събрание. „Проведените срещи, дните на отворени врати в парламента, които също се радват на голям интерес, дават шанс на хората да видят, че мнозинството от депутатите не сме професионални политици, а професионалисти в различни области и следваме поетите ангажименти към избирателите”, заяви още Караянчева. В непринуден разговор с нея присъстващите поставиха редица въпроси, свързани с предстоящата законодателна работа през новия политически сезон. Хората изразиха недоволство от ширещите се в интернет пространството фалшиви новини, които създават предпоставки за манипулиране на обществеността. Обсъдена бе и ключовата роля на инфраструктурата за подобряване на бизнес климата в страната. „Развитието на икономиката дава реални перспективи за поетапен ръст на доходите”, увери Цвета Караянчева и оцени високо ускорения темп на обновление на Варна. Д-р Тошев й подари за спомен от срещата с членове на ГЕРБ-Одесос книгата на Офелия Хаджиколева „Варна и варненци в една колекция”, събрала стотици стари пощенски картички и любопитни истории за забележителното минало на морската ни столица. По-късно тази вечер Цвета Караянчева ще присъства на връчването на наградите на 28-то издание на Международния балетен конкурс в Летния театър във Варна. Най-старият и престижен балетен конкурс в света се провежда под патронажа на председателя на Народното събрание.", "date": "2018.07.29", "title": "Караянчева във Варна: Успехът на председателството не е партиен, а на всички (Снимки)"}
{"url": "https://www.24chasa.bg/novini/article/6987016", "text": "Противопожарната служба в Гърция съобщи, че жертвите от пожарите в крайбрежните райони източно от Атина са нараснали до 91, а 25 души са изчезнали, предаде Асошиейтед прес. Според предишната равносметка жертвите бяха 86. Огънят лумна на 23 юли. По данни на брюкселския Център за изследване на епидемиологията на бедствията това е най-смъртоносният пожар в Европа от 1900 г. Повечето жертви са загинали в огъня, но някои са се удавили в морето, бягайки от пламъците, припомня БТА.  Десетки доброволци гмуркачи, някои бивши \"тюлени\" от военноморските сили, продължиха да търсят тела в морето, добавя АП.", "date": "2018.07.29", "title": "Жертвите от пожарите в Гърция станаха 91, други 25 са в неизвестност"}
{"url": "https://www.24chasa.bg/novini/article/6986861", "text": "Стачката на таксиметровите шофьори в Мадрид и Барселона предизвика истински транспортен хаос в два от най-големите градове на Испания. Протестът, който продължава вече пети ден, е срещу нелоялната конкуренция на така наречените \"туристически превозни средства с шофьор\", каквито са „Юбер“ и „Кабифай“, съобщава \"Франс прес\". Според федерацията на таксиметровите шофьори в Мадрид в стачката са се включили 15 000 от нейните членове. Те бяха подкрепени от колегите си в Барселона – предпочитана туристическа дестинация, които наброяват около 10 000 души, предава  .  Федерацията настоява испанските власти да приемат закон, според който на 30 „традиционни таксита“ да има само по едно туристическо превозно средство с шофьор.", "date": "2018.07.29", "title": "Таксиметрови шофьори протестират вече 5 дена в Мадрид и Барселона (Снимки)"}
{"url": "https://www.24chasa.bg/novini/article/6986904", "text": "      От 2019 година стартира реализацията на най-мащабния в България проект – поетапното създаване на нов градски център на Велико Търново върху 190 дка, колкото е площта на Старото военно училище. За целта по инициатива на кмета Даниел Панов община Велико Търново обяви международен архитектурен конкурс за проектиране на експозиционен център – първата сграда в бъдещата централна градска част, както и за градоустройствени концепции за развитието, пространственото и устройственото планиране на цялата територия. В тази част участниците предлагат различни решения – голяма пешеходна зона, зелени площи, паркове и спортни зони, музеи и туристически атракции. 62 идейни проекта за експозиционен център и концепции за градоустройствено решение бяха подадени от архитекти от цял свят. Разработките бяха оценявани о Членове на комисията бяха също архитектите проф. Андрю Йеомен (Великобритания), проф. Доминик Роялд (Франция), Хеле Джул (Дания), Андреа д'Антраси (Италия), Андрей Чернихов (Русия), Николай Малаков, Юрий Любомирски и Лора Бъчварова (България, В.Търново). На първо място авторитетното жури от архитекти от шест държави класира проекта на арх. Клаудио Нарди от Италия. На второ място е проектът на арх. Диего Терна (Италия), а на трето – разработката на “Стивън Джордж Интернешънъл” ООД – България. Още пет проекта получиха поощрителни награди – те са на архитектурни екипи от Полша – “ОВО Грабчевски”, Испания – “МРВ Интернешънъл”, Турция – “Копс” ООД, България – “Мая Шопова и архитекти”, “Имидж Бюро” ЕООД. С класирания на първо място архитект предстои сключването на договор, както и провеждане на процедури, предшестващи изработката на технически проект за строителството на експозиционния център и съпътстващата инфраструктура. С идейния проект община Велико Търново ще кандидатства за финансиране по Оперативна програма “Региони в растеж” 2014-2020. Инвестиционното намерение е част от одобрената инвестиционна програма по приоритетната ос за градска среда. Допустим разход по него е и осигуряването на наградния фонд за международния конкурс. Именно със строителството на първата сграда ще бъде поставено началото на цялото развитие на територията на Старото военно училище, подчертаха проф. Георгий Станишев и главният архитект на Велико Търново Николай Малаков. Подадените 62 проекта ще бъдат подредени в изложба. Великотърновци ще могат да се запознаят с идеите за градоустройствено планиране на новия център, които ще бъдат подложени и на обществено обсъждане. Архитектите предлагат “зелени пешеходни булеварди”, подземни улици и паркинги, за което да бъдат ползвани и съществуващите траншеи, голямо централно ларго, нови обществени сгради – библиотека, музеи и др. Наборът от тези идеи ще бъде ползван за изготвяне на нов устройствен и регулационен план на територията от 190 декара, обясни арх. Малаков. “Всяка една от тези концепции е съобразена с изградените вече инфраструктурни трасета, с кадастралната карта на територията и със съществуващия план за развитие. Всяко едно от предложените от архитектите решения представлява алтернатива за развитие на новия център на Велико Търново, какво по-хубаво от това”, подчерта проф. Станишев.", "date": "2018.07.29", "title": "Италиански архитект ще строи новия градски център на Велико Търново, започва от догодина"}
{"url": "https://www.24chasa.bg/novini/article/6986499", "text": "Съдебна заповед да не приближава две деца на разстояние по-малко от 20 метра е издадена на тяхната леля, съобщиха от пловдивската организация за защита на жертви на насилие. До забраната се стигнало след жалба на родителите на момиченцата, които са на 10 и 12 г. Жената обвинила хлапетата, че са й запушили пощенската кутия с дъвка, и заплашила да ги закара в полицията. \"После вече никога няма да видите родителите си\", заканила се роднината. Децата се изплашили и се заключили в семейната сладкарница, където в този момент нямало никого. Оттам по-голямото се обадило на майка си. При пристигането й лелята избягала. Фамилията е подала сигнал в полицията и прокуратурата, тъй като след инцидента момиченцата се боели да излизат навън. Според психологическата експертиза те са силно стресирани и се налага да се подложат на терапия. Семейството е завело дело срещу лелята за домашен тормоз. Жената била в конфликт с майката и бащата, тъй като не можела да си раздели с тях имущество от наследствен сладкарски бизнес. Родителите твърдят, че преди случая лелята многократно е насъсквала каракачанката си срещу дъщерите им. \"След приключване на делото се очаква магистратите да издадат заповед за трайна защита на двете деца. Периодът, предвиден в закона, е от 3 до 18 месеца\", обясниха правозащитниците от пловдивската организация.", "date": "2018.07.29", "title": "Забраниха на леля да приближава племенници на 20 м"}
{"url": "https://www.24chasa.bg/novini/article/6986898", "text": "Хиляди хора протестираха днес в центъра на Москва срещу предложение за увеличаване на пенсионната възраст и скандираха лозунги против руския президент Владимир Путин, чиито рейтинг пострада заради законопроекта, предаде Ройтерс. Участниците в демонстрацията, организирана от опозиционната Либертарианска партия, скандираха \"Путин е крадец\" и \"царят вън\". Организацията \"Бял брояч\" заяви, че в протеста са се включили над 6000 човека. Според полицията те са били около 2500, предава БТА.  Предложението за повишаване на пенсионната възраст предизвиква протести в Русия, откакто беше обявено на 14 юни. Неотдавнашно проучване показа, че около 90 процента от населението са против законопроекта, а петиция срещу него вече е събрала 3 милиона подписа в интернет. Трима души са били арестувани при днешната демонстрация, заяви сътрудник на руския опозиционен лидер Алексей Навални, цитиран от Асошиейтед прес. Олег Степанов съобщи в Туитър, че той и двама организатори на протеста са били задържани от властите. Заместник-председателят на Либертарианската партия Кирил Самодуров каза пред агенция Интерфакс, че другите задържани са председателят на партията Сергей Бойко и протестният лидер Михаил Чичков.", "date": "2018.07.29", "title": "Хиляди протестираха в центъра на Москва срещу увеличаване на пенсионната възраст (Снимки)"}
{"url": "https://www.24chasa.bg/novini/article/6986926", "text": "Известният германски политолог Кристиан Хаке смята, че Германия трябва да има собствено ядрено оръжие заради политиката, която води американският президент Доналд Тръмп, предаде ТАСС, като се позова на в. \"Велт ам зонтаг\". Хаке заяви в статия, публикувана от германското издание, че Германия за първи път от 1949 г. трябва да приеме, че \"ядреният чадър\" на САЩ не я защитава от нападения на други страни. \"Принципът \"Америка на първо място\" доведе до това, че съюзниците внезапно се превърнаха в баласт. След като президентът Тръмп потъпква основните ценности и интереси на Запада, САЩ губят ролята на главна сила на Запада\", заяви политологът, който определи дипломацията на Тръмп като \"популистка\", предава БТА.  \"Американските гаранции за възпиране (на възможен противник) от ден на ден заслужават все по-малко доверие\", смята той. Според него \"сега Германия е беззащитна, в случай че възникне извънредна ситуация\". По думите му Германия трябва да \"мисли и действа с оглед на бъдещето\", за да може да \"възпре всеки възможен агресор чрез ядрено оръжие\". Заместник-председателят на парламентарната група на Свободната демократическа партия в Бундестага Александер граф Ламбсдорф обаче се обяви против тази идея. \"Не само защото в такъв случай ще трябва да напуснем Договора за неразпространение на ядрените оръжия, а и защото Договорът за окончателното уреждане по отношение на Германия определя граници за военния потенциал на Германия. Нашите съседи са отдавали на това голямо значение предвид историята ни\", заяви той пред \"Велт ам зонтаг\". Според него е необходимо \"открито да се обсъжда темата за ядрените оръжия\", но сдобиването на Германия с тях може сериозно да подкопае съществуващия световен ред.", "date": "2018.07.29", "title": "Политолог: Германия трябва да има ядрени \nоръжия на фона на разногласията със САЩ"}
{"url": "https://www.24chasa.bg/novini/article/6985889", "text": "Близкият изток - на хиляди километри от нас, а всъщност толкова близо! Затварям очи и съм там! Хиляди бомби и куршуми, отровен газ, улици, осеяни с човешки трупове, ранени тела, разбити сърца! Там, в Близкия изток, геноцидът е ежедневие, а ние, “гражданите на света”, почти никога не разбираме за жертвите. Медиите забравят, че всички хора имат равни човешки права, че всеки има право да живее, и “пропускат” да отразят поредния покъртителен атентат в Алепо, пропускат да ни разкажат за поредната невинна жертва, обезглавена от жестоките джихадисти. А ако случайно дочуем нещо, го приемаме за напълно нормално, защото “хората там са свикнали”, “това им е начин на живот”!” Това е част от есето на десетокласничката Моника Митова от Благоевград, с което впечатли авторитетно жури и взе голямата награда в Петия национален литературен конкурс “Който спаси един човешки живот, спасява цяла вселена”, организиран от Центъра за еврейско-българско сътрудничество “Алеф”. На заключителната церемония през април Моника отива заедно с баща си. Там обявяват наградените. “Започнаха от задните места и когато обявиха второто място, бях сигурна, че вече съм извън класацията. Не допусках, че може да съм първа Страшно се развълнувах Получих наградата от посланика на Израел Ирит Лилиан”, разказва за вълненията си ученичката от езиковата гимназия “Акад. Людмил Стоянов”. Голямата награда ѝ носи участие в международен конгрес за млади лидери в Херцлия, Израел, от 10 до 17 август. Конгресът събира млади хора от различни страни под мотото “Бъдещето е наше и е наш дълг да направим света по-добро място за живеене”. Тази година ще дискутират по темата за зависимостта от пластмасите и замърсяването, ще търсят оптимални варианти за справяне с този глобален проблем. “Целта е да се провокира креативно мислене, да предлагаме решения, и не на последно място - чрез неформално общуване да се докоснем до традициите и културите на различните народи, да създадем приятелства. Вече се подготвям по темата”, допълни Моника. Впечатлила е журито с есето си на тема “Ако в бъдеще настъпи политически режим, който извършва геноцид над определен етнос, какъв избор би направил/а и какви жертви би могъл/а да понесеш”. На 17 г. тя се вълнува от световните проблеми. Следи случващото се в Близкия изток, а регионът е нейна слабост. “Проблемите там ме провокират да мисля как може да се решат. Интересът ми е провокиран и от моята леля, която от 20 г. живее в ОАЕ. Ходила съм там и съм израснала с тази култура”, разказва Моника. Впечатлена е от държавите в Персийския залив и тяхното бързо развитие. Интересува се и от конфликта Израел-Палестина, от войната в Сирия, следи всичко около “Ислямска държава”. Чете и за терористичните групировки в редица африкански държави. Ползва информация от CNN, BBC и др. новинарски агенции, но винаги има едно наум. “Невинаги това, което има в интернет, е достоверно. Затова проверявам от няколко източника. Чета и много книги”, казва момичето. Задължително семейството гледа всяка вечер новините и поставените проблеми се дискутират вкъщи. Майка ѝ работи в областта на медицината, а баща ѝ - в застрахователното дело, но имат интереси в политиката, обществените отношения, световните проблеми. Любовта си към литературата пък е наследила от прадядо си Стефан Нушев, участник във Втората световна война. От него е слушала спомени от войната. Той четял много, обичал и да пише. До дълбока старост е писал спомените си. Разказите на Вазов са първите, които тя си спомня от дете. В шести клас започнала да участва в конкурси за есета. Печели национален конкурс с есе на тема “Ако имах криле” и заминава на лагер на НАСА в Измир. Като дете искала да стане космонавт и може би заради това се включила така нахъсано в конкурса за лагер на НАСА. Следващите години все нещо малко не ѝ достигало за първото място. Казва, че ако не е била подкрепата на родителите ѝ, досега да се е отказала от писането и участието в състезания. Миналата година с “Промяната, която искам да направя” печели едномесечно обучение на лагер с преподаватели англичани. Летният курс Immersion Academy Bulgaria подобрява езиковите ѝ умения, участниците имат и възможност да развият качествата си по лидерство, креативно мислене и работа в екип. Членува и в отбора по речи и дебати на гимназията. Заедно с друго момче от България ще представляват страната ни на балканско състезание. Моника е една от седемте български ученици, получили наскоро наградата на Харвардския университет Book Award 2018. Наградата е учредена от Българския Харвард клуб, в който членуват бивши възпитаници на престижния университет. Успехите си дължи освен на родителите си и на преподавателите. Не пропуска благодарности към учителката си по литература от основното училище Павлина Чингова, която рано забелязала уменията ѝ да пише и коментира значими за обществото проблеми. Доброто си представяне сега пък дължи на преподавателката Ирина Реджова, която я съветва при писането на есета. За участието си в състезания по речи и дебати се подготвя с Мария Стоянова. “Едно есе пиша по 10-20 дни. Не просто ей така, за един час Обмислям всичко, чета, за да събера информация. Първо го прочитам вкъщи, след това го давам на учителката ми, но само за да го види за технически грешки. Не и да го променя. Забелязвала съм, че понякога ученици се явяват с есета, писани от учители. И това личи. Понякога желанието за успех на учителя е по-голямо от това на ученика”, критична е десетокласничката. Притеснява се да коментира образователната система у нас, но все пак смята, че в гимназиите трябва да има по-голяма профилираност. “Учим 13 предмета. Обемът на материала е голям, времето ни притиска и това демотивира. Може би трябва да се учат по 7-8 предмета - тези, които ученикът сметне, че са му интересни и иска да се развива в дадена област”, препоръчва Моника. Остават ѝ още 2 г. до завършване на средното образование и още мисли какво да продължи да учи. Има желание да се занимава с журналистика, колебае се дали да продължи в България, или в чужд университет. Обича да пътува, да се среща с непознати хора, да изучава различни култури и затова студентски години в чужбина са част от мечтите ѝ. “България е моята родина и аз си я обичам. Не съм обаче от тези хора, които за нищо на света не биха я напуснали. Съжалявам, че имаме вътрешни проблеми, които са решими, но няма инициатива”, казва девойката. Дава пример с възрастните и болните хора, които имат нужда от повече грижи и не е трудно да се намери начин да се облекчи животът им. Не е сигурна дали иска да се занимава с политика, защото преди това трябва да натрупа още много знания и житейски опит.", "date": "2018.07.29", "title": "Моника печели награди с есета за световната политика"}
{"url": "https://www.24chasa.bg/novini/article/6986935", "text": "Стотици квадратни метра изолация от 16-етажен блок в Пловдив паднаха двора на новострояща се кооперация. Инцидентът е отпреди два дни, но клипът в социалните мрежи продължава да се споделя от десетки потребители, предава  .  Блокът е на улица „Менделеев” в Пловдив. Парчетата изолация – стиропор и мазилка, са паднали във вътрешен двор, но има и такива, които са се разпилели по улицата. За късмет по това време не е имало преминаващи пешеходци и автомобили.", "date": "2018.07.29", "title": "Падна голямо парче от изолацията на 16-етажен блок в Пловдив"}
{"url": "https://www.24chasa.bg/novini/article/6986502", "text": "Служители на областната дирекция по безопасност на храните в Пловдив проверяват багажите на пътници, които кацат на летището край града. Всички сурово-пушени колбаси от свинско се конфискуват, за да се предотврати риска от разпространяване на африканска чума по прасетата. В региона все още няма случай на болестта, но се вземат превантивни мерки. \"Могат да се внасят единствено консерви, замразена риба или мляко за деца, но те трябва да фигурират в списъка на полета\", обясни шефът на дирекцията д-р Камен Янков. Позволени са и термично обработени месни продукти от несвински произход. На аеропорта са командировани трима инспектори. Двама са по контрол на храните, а един следи дали домашните любимци, пътуващи със стопаните си, имат необходимите документи. \"Тъй като не е възможно да се прегледат куфарите на всички пасажери, колегите го правят на принципа на анализ на риска. Проверките няма да са кампанийни, а ще продължат и през зимния сезон, когато има повече чартърни полети и по-голяма опасност за проникване на африканска чума\", уточни д-р Янков.", "date": "2018.07.29", "title": "Ровят багажи на пътници на летище Пловдив за свинско"}
{"url": "https://www.24chasa.bg/novini/article/6986701", "text": "Фиш със случайно избрани числа донесе поредната голяма печалба от Българския спортен тотализатор.  по традиция получи големия чек за 1 056 810 лв. от играта “6 от 42” в централата на тотото в София. Щастливата притежателка на печелившия фиш е от Варна, но в момента работи в горсто стопанство в Царево като касиер. Играе тото от 34 години, има и свои постоянни числа, но този път е извадила късмет с други. С пари от печелбата Панайотова ще сбъдне мечта на съпруга си и ще му подари малка яхта и нова кола. Тя признава, че чисто от психологическа гледна точка е по-трудно, когато спечелиш в малък град, защото много бързо се разчува, че има нов милионер точно там. Със сигурност няма да е същото, ако подобно нещо се случи във Варна. Янка е разбрала, че печели големия джакпот, докато гледала тегленето на тиража по телевизията. “Не можех да повярвам, няколко пъти проверявах числата. После ми се обадиха от централата на тотото и така”, сподели новата милионерка на България. Тя е 95-ият участник в тиражите на тотализатора, който печели поне милион за цялата история. Според правилата джакпотът в “6 от 42” стартира с нови 300 000 лв. и продължава да расте. Панайотова има печелба още от първия тираж за тази година - улучила е петица, но тъй като позналите съответните числа са били много, е взела около 1600-1700 лв. Преди около 8 години тя е взела 1000 лв., но от “Втори тотошанс”, когато е бил изтеглен номерът на пуснатия от нея фиша. Преди да я покажат с чека по телевизията според новите правила на тотото, никой в пункта в Царево не е знаел, че точно я е милионерът. “Но ще почерпя много хора”, обеща Панайотова.", "date": "2018.07.29", "title": "Новата милионерка от тотото спечелила със случайни числа"}
{"url": "https://www.24chasa.bg/novini/article/6986670", "text": "Зара Тиндъл, внучката на кралица Елизабет Втора, разкри, че преди раждането на дъщеря си Лена е пометнала за втори път, съобщи Контактмюзик. 37-годишната състезателка по конен спорт и съпругът й, бившият ръгбист Майк Тиндъл, станаха родители за първи път през 2014 г., когато се роди дъщеря им Мия. През ноември 2016 г. двойката оповести, че очаква второ дете. Само няколко седмици по-късно беше съобщено, че Зара Тиндъл е пометнала. Сега внучката на кралица Елизабет Втора разкрива в интервю за в. \"Сънди таймс\", че е претърпяла второ помятане, но е предпочела да не съобщава за него, тъй като темата е била \"твърде болезнена\", предава БТА.  \"Има периоди в живота, когато човек не желае да говори за болката си. Времето обаче лекува всичко\", казва Зара Тиндъл, допълвайки, че второто й помятане се е случило на по-ранен етап от бременността в сравнение с първото. Втората дъщеря на Зара и Майк Тиндъл, Лена, се роди през юни тази година.", "date": "2018.07.29", "title": "Внучката на кралица Елизабет Втора Зара Тиндъл призна, че е пометнала за втори път"}
{"url": "https://www.24chasa.bg/novini/article/6986653", "text": "Турция няма намерение да се отказва от доставките на газ от Иран заради намеренията на САЩ отново да въведат санкции срещу Техеран. Това заяви днес турският президент Реджеп Тайип Ердоган, цитиран от ТАСС. Казвал съм преди време на предишния президент на САЩ Барак Обама: \"Извинете, но ние купуваме газ от Иран. Откъде още да го получа, ако не от Иран? Моите граждани ще измръзнат през зимата без него и какво да правя аз тогава? Същите тези думи казах и на сегашния стопанин на Белия дом Доналд Тръмп\", посочи Ердоган, цитиран от турската телевизия СиЕнЕн-Тюрк. Преди няколко дни турският президент заяви, че е против скъсването на икономическите връзки с Иран. Той изтъкна, че искането на САЩ за скъсване на връзките на някои държави с техен \"съсед и стратегически партньор\" е насочено срещу независимостта на държавите, предава БТА.  Американският президент Доналд Тръмп заяви през май, че Съединените щати се оттеглят от иранското ядрено споразумение и ще наложат отново санкции на Техеран. Администрацията му заплаши другите страни със санкции, ако не прекратят вноса на ирански петрол до началото на ноември.", "date": "2018.07.29", "title": "Ердоган: Нямаме намерение да се отказваме от доставките на газ от Иран заради САЩ"}
{"url": "https://www.24chasa.bg/novini/article/6986700", "text": "Еквадор обсъжда с Великобритания съдбата на основателя на \"Уикилийкс\" Джулиан Асандж, който се укрива в еквадорското посолство в Лондон от 2012 г. насам, предаде Франс прес, цитирайки публикувано днес интервю на еквадорския президент Ленин Морено за испанския в. \"Паис\". \"Въпросът за Асандж се обсъжда с британското правителство и знам, че вече сме установили контакт с адвокатите на Асандж, за да се намери възможност за решение\", обяснява еквадорският президент. Той подчертава, че евентуалното решение трябва да защитава правата на Асандж, включително правото му на живот, но в същото време да не създава проблеми за Еквадор, предава БТА.  Според Морено идеалното решение би било Асандж да приеме наказание за нарушаване на условията на гаранцията си, наложена му от Великобритания. След това той трябва да бъде екстрадиран към страна, където не е изложен на опасност. 47-годишният австралиец Джулиан Асандж потърси убежище в посолството на Еквадор, за да избегне екстрадирането си от Великобритания за Швеция по обвинения в изнасилване и сексуална агресия от края на 2010 година. Основателят на \"Уикилийкс\" отрича тези обвинения. През май 2017 г. Швеция се отказа от съдебното преследване на Асандж, но през февруари тази година британският съд отказа да отмени заповедта за арест с мотива, че той не е спазил условията на освобождаването си под гаранция. Австралиецът се опасява, че ако излезе от посолството може да бъде екстрадиран в САЩ, където е издирван заради публикуваните през 2010 г. от \"Уикилийкс\" американски секретни военни и дипломатически документи. През декември миналата година Кито му даде еквадорско гражданство, но Лондон отказа да признае дипломатически статут, който би му позволил да напусне посолството, без да бъде арестуван. Отношенията между Еквадор и Асандж се влошават от няколко месеца. Недоволен от някои заемани от него позиции, особено подкрепата му за каталунските сепаратисти, през март Кито прекъсна системите му за комуникация с външния свят. Президентът Морено обаче вече подчерта, че няма да спре да го защитава.", "date": "2018.07.29", "title": "Еквадорският президент Ленин Морено: Кито и Лондон обсъждат съдбата на Асандж"}
{"url": "https://www.24chasa.bg/novini/article/6986705", "text": "Във връзка с пожар на територията на обект, станал известен като „Царските конюшни“, бихме искали да заявим, че опожарената сграда не е собственост на „Евротрансбилд” ЕООД, а е друга сграда в същото каре. Това съобщи в писмо до медиите Янко Иванов, предава  .  Янко Иванов, който е бивш управител на КТБ, купи през 2016 г. голяма част от терена под „Царските конюшни”. Сделката, започната няколко правителства по-рано, беше подписана от тогавашния областен управител Веселин Пенев, който сега е обвиняем заради нея. „Целият обект, познат в публичното пространство като „Царските конюшни”, е съвкупност от над 20 отделни сгради на различни собственици – държавни и частни. Евротрансбилд ЕООД, управлявано от Янко Иванов, е собственик на терена и съсобственик заедно с Националната художествена академия на една от всичките сгради, която не е засегната от пожара през изминалата нощ. Сградата, на която Евротрансбилд е съсобственик се намира на административен адрес бул „Васил Левски“ 108, а засегната от пожара сграда се намира на ъгъла между ул „Врабча“ и ул. „Панайот Волов“, съобщи още Иванов. Той определи като „спекулации” твърденията, че опожаряването на сградата отваря врати към застрояване на терена. „Като съсобственик на имот върху терена сме силно притеснени от събитието и вярваме, че компетентните органи ще установят причините за възникналия пожар. На разположение сме на разследващите органи при нужда от съдействие и допълнителни разяснения”, пише в заключение Янко Иванов.", "date": "2018.07.29", "title": "Янко Иванов: Горялата сграда в Царските конюшни не е наша"}
{"url": "https://www.24chasa.bg/novini/article/6986713", "text": "Силна буря връхлетя следобед Атина и въпреки че бе краткотрайна, бе с голяма интензивност и наводни повечето от улиците в гръцката столица, остави без електричество няколко квартала, а противопожарната служба получи 190 повиквания за помощ, съобщи агенция МИА. Повечето от повикванията били за запушени канали и за помощ за блокирани в автомобилите си хора. По нареждане на полицията са затворени улици и булеварди в Атина. Според гръцките медии е трябвало да се евакуират две станции на метрото, едната поради спиране на електричеството, а другата поради насъбралото се голямо количество вода, предава БТА.  Генералният секретариат за гражданска защита на Гърция посъветва гражданите да бъдат особено внимателни по време на екстремните времеви условия и да избягват да се движат в обхванатите от лошото време райони.", "date": "2018.07.29", "title": "Отново силна буря в Атина, има наводнени улици и булеварди"}
{"url": "https://www.24chasa.bg/novini/article/6986720", "text": "Американският президент Доналд Тръмп заяви днес, че е имал \"много добра и интересна среща\" в Белия дом с издателя на в. \"Ню Йорк таймс\", предаде Асошиейтед прес. \"Прекарахме доста време в разговори за огромното количество фалшиви новини, разпространявани от медиите, и как тези фалшиви новини се трансформират в израза \"враг на народа\". Тъжно!\", написа Тръмп в Туитър. Той не каза кога се е срещнал с Артър Грег Сълзбъргър, предава БТА.  Тръмп се вбесява от отрицателното медийно отразяване на него и правителството. Той заклеймява новинарските медии като \"враг на народа\" и ги обвинява в разпространяване на \"фалшиви новини\". След като Сълзбъргър пое ръководството от баща си на 1 януари, Тръмп заяви в Туитър, че неговото издигане предоставя на вестника \"последна възможност\" да изпълни виждането на своя основател за безпристрастност.", "date": "2018.07.29", "title": "Тръмп имал \"много добра и интересна среща\" с издателя на \"Ню Йорк таймс\""}
{"url": "https://www.24chasa.bg/novini/article/6986736", "text": "Телекомът А1 пуска в България дигиталния портфейл. Това е мобилно приложение, чрез което клиентите ще могат да извършват безконтактни плащания чрез смартфон, да изпращат пари, да плащат сметки за телефон, интернет, телевизия, ток, вода, парно и други услуги. Към А1 Wallet се издава безплатна виртуална карта, с която се пазарува онлайн. Може да се поръча и дебитна карта за плащания на ПОС терминал и за теглене на пари от банкомат. Дигиталният портфейл А1 Wallet няма да има месечен абонамент. Услугата е съвместна с “Айкарт” и “Аксес файнанс”. От А1 твърдят, че са първият телеком в България, който предлага финансовите услуги като дигитален портфейл и кредитна карта. Приложението А1 Wallet ще е достъпно за сваляне от Google Play Store след 15 август, като се очаква да се появи и в App Store на Apple скоро след това. В периода до 30 август то ще бъде в тестови режим. Всеки клиент, който ползва приложението в тестовия период и даде предложение за подобрение на услугата, ще получи еднократен бонус от 1000 MB мобилен интернет. Втората нова финансова услуга на телекома е А1 кредитна карта, коятоще има преференциална лихва и условия за клиентите на компанията, няма да има такси при теглене от банкомат в страната и чужбина и ще бъде без такси за годишно обслужване. Процесът по кандидатстване за А1 кредитна карта ще е лесен и удобен за клиентите.Предвидено е предлагането да започне след 15 Август, като повече информация желаещите може да получат като се свържат с А1 на *88. А1 пуска дигитален портфейл", "date": "2018.07.29", "title": "А1 пуска в България дигитален портфейл и кредитна карта"}
{"url": "https://www.24chasa.bg/novini/article/6986733", "text": "Президентът на Сърбия Александър Вучич заяви днес, че държавата ще предприеме още по-твърди и сериозни акции да покаже на убийците и престъпниците, че Сърбия не е подходяща територия за техните действия, предаде Танюг. Запитан за състоянието на сигурността в Сърбия, имайки предвид убийството на адвокат Драгослав Огнянович, Вучич каза, че според него е то по-добро от 2001, 2002 и 2011 г., което по думите му се вижда от намалелия брой убийства. Той обаче добави, че го тревожи \"войната между два клана\" за пазара на наркотици и по думите му това става нещо, с които държавата трябва да се справи по най-брутален начин, предава БТА.  Известният белградски адвокат по наказателно право Драгослав Миша Огнянович бе застрелян снощи пред дома си в Нови Белград. \"Смъртта му е не само изстрел в адвокатурата, а нападение срещу цялото правосъдие и закона\", каза днес адвокат Зора Добричанин и поясни, че тъкмо затова адвокатите ще прекратят работа за една седмица, съобщават сръбските медии. \"Вършим опасна работа и трябва най-сетне да предупредим за това всички в държавата и по-широко\", добави адвокатката, която заедно с колеги запали свещи и остави цветя на мястото, където бе убит Огнянович. Огнянович беше част от юридическия екип, защитавал бившия югославски президент Слободан Милошевич в Международния трибунал за бивша Югославия в Хага. Той имаше и много клиенти, извършили тежки престъпления, а в последните години представляваше Лука Бойович, една от основните фигури в черногорски престъпен клан в град Котор. Според черногорския вестник \"Борба\" конфликтът между клановете за трафик на наркотици вече е довел до трийсетина убити от 2014 г. в няколко черногорски градове и в Белград. Друг сръбски адвокат - Владимир Зрелец, който представляваше Слободан Шаранович, влиятелен член на другия клан, самият той убит през 2017 г., бе убит през декември 2015 г. в Белград. Войната между двата черногорски клана започна след изчезването на 300 кг кокаин в испанско пристанище, припомнят сръбските и черногорските вестници.", "date": "2018.07.29", "title": "Вучич: Ще покажем на убийците, че Сърбия не е подходяща територия за действията им"}
{"url": "https://www.24chasa.bg/novini/article/6986784", "text": "Много опечалени хора се събраха днес в църква в гръцкия град Мати, в която плакаха и запалиха свещи в памет на загиналите при унищожителните пожари в курорта тази седмица, предаде Ройтерс. Междувременно спасителни екипи продължават да търсят оцелели от пожарите, които започнаха в понеделник на няколко места в Атика. Най-малко 88 души загинаха и десетки бяха ранени. Гръцкият премиер Алексис Ципрас заяви в петък, че поема цялата политическа отговорност за опустошителните пожари, предава БТА.  Главната гръцка опозиционна партия Нова демокрация днес призова правителството да каже колко точно хора се водят за изчезнали. Формацията критикува речта на Ципрас, излъчена в нощта на пожарите, като посочи, че това е било \"жалко\" представяне. Райони в Атика днес бяха засегнати от порои след проливния дъжд и наводнения в някои райони вчера, заради което са възпрепятствани усилията на властите да търсят оцелели от пожарите. Появиха се обаче и някои признаци за нормализиране на ситуацията, след като днес отново бе отворен детски лагер, който тази седмица бе затворен заради пожарите, отбелязва Ройтерс.", "date": "2018.07.29", "title": "Десетки опечалени се събраха в църква \nв Мати в памет на загиналите при пожарите"}
{"url": "https://www.24chasa.bg/novini/article/6986801", "text": "Собственикът на в. \"Ню Йорк таймс\" Артър Грег Сълзбъргър е предупредил президента Доналд Тръмп, с когото се е срещнал преди десетина дни в Белия дом, че изказванията му срещу медиите са опасни и вредни, предаде Франс прес. \"Казах направо на президента, че според мен изказванията му са не само фактор, предизвикващ разделения, но и все по-опасен фактор\", съобщи днес Сълзбъргър в комюнике, в което потвърди, че се е състояла такава среща на 20 юли по искане на Белия дом, предава БТА.  Тръмп написа туит за нея по-рано днес. \"Помолих го да спре постоянните си нападки срещу журналистиката, които според мен са опасни и вредни за нашата страна\", добави Сълзбъргър.", "date": "2018.07.29", "title": "Шефът на \"Ню Йорк таймс\": Нападките на Тръмп срещу печата са опасни и вредни"}
{"url": "https://www.24chasa.bg/novini/article/6986816", "text": "Президентите на Русия и на Франция Владимир Путин и Франсоа Макрон ще посетят Сърбия до края на годината, съобщи сръбският държавен глава Александър Вучич пред журналисти, цитиран от Танюг. \"Макрон през декември, Путин през ноември пристигат в Сърбия\", уточни Вучич, цитиран от БТА.  Заслугата за това е на сръбските граждани, но благодарение на тяхното ръководство, което се е държало и се държи по отговорен и сериозен начин, е цитиран още да казва Вучич.", "date": "2018.07.29", "title": "Вучич: Макрон през декември, а Путин през ноември пристигат в Сърбия"}
{"url": "https://www.24chasa.bg/novini/article/6986834", "text": "Семейството на убитата малтийска журналистка Дафне Каруана Галиция е разгневено от публикуваното днес интервю на Мишел Мускат - съпругата на малтийския премиер Джоузеф Мускат, предаде ДПА. В него съпругата на министър-председателя заявява, че вероятно съжалява повече от собственото семейство на журналистката, убита миналата година. \"Ако има някой, който иска Дафне Каруана Галиция да беше жива днес, това съм аз\", каза Мишел Мускат пред в. \"Малта тудей\". \"Когато чух новините какво й се е случило, мисля, че съжалявах повече от собственото й семейство. Нейното семейство може да се опита да я превърне в светица; но в същото време аз си казах \"Сега ще трябва да живея с лъжите й\". Иска ми се тя да беше жива\", обяснява съпругата на премиера. Тя подчертава пред в. \"Малта тудей\", че е страдала много от написаното от Каруана Галиция, преди журналистката да бъде убита при шокиращия атентат с кола бомба през октомври миналата година, който разтърси средиземноморския остров, припомня БТА.  Трите деца на Каруана Галиция отправиха остри критики срещу думите на Мишел Мускат. Синът на убитата Матю ги нарече \"смайващи и възмутителни\". Брат му Ендрю заяви в Туитър, че \"обикновено виновните преследват противниците си и след като са починали\". Най-младият от братята, Пол Каруана Галиция, написа: \"Те ликуват от убийството на Дафне Каруана Галиция, говорят за несправедливостта, на която те са били подложени и за желанието си да я върнат към живота, за да я накажат\".", "date": "2018.07.29", "title": "Съпругата на малтийския премиер разгневи близките на убитата журналистка Дафне Галиция"}
{"url": "https://www.24chasa.bg/novini/article/6986868", "text": "Елена Власева ни изпрати снимки на горялата сграда от царските конюшни сега - покривът още пуши. Тя е снимала и как пожарната гаси до зазоряване. Сградата се подпали към 3 ч., но огнеборците успяха да потушат пожара.  Вижте как:                                                                                                                                                                                                                                                                                                                       ", "date": "2018.07.29", "title": "Горялата сграда от царските конюшни още пуши, вижте как я гасиха (Снимки)"}
{"url": "https://www.24chasa.bg/novini/article/6986606", "text": "Двама души загинаха и тридесет бяха ранени днес при катастрофа на автобус с китайски туристи и два автомобила, станала на път в Южна Турция, предаде Асошиейтед прес. Загиналите при катастрофата в окръг Анталия са турски граждани. Автобусът с китайските туристи е пътувал към Кападокия, предава БТА.  В критично състояние е една от пострадалите. Тежко ранената жена, която е китайска туристка, е била транспортирана с хеликоптер до болница в град Анталия. На мястото на инцидента пристигнаха много линейки, които транспортират ранените в различни болници в окръга.", "date": "2018.07.29", "title": "Автобус с китайски туристи и две коли се удариха в Турция, има 2-ма загинали"}
{"url": "https://www.24chasa.bg/novini/article/6986608", "text": "Британските министри са съставили планове за изпращане на армията да доставя храни, медикаменти и гориво в случай на недостиг, ако Великобритания излезе от ЕС без споразумение, съобщава в. \"Сънди таймс\" в електронното си издание. Войската ще бъде изпращана, ако евентуално блокиране на пристанища доведе до недостиг на храни, гориво и медикаменти. Хеликоптери и военни камиони ще бъдат използвани за различни доставки на уязвими групи хора, които не могат да получат необходимите им лекарства, предава БТА.  Супермаркетите са предупредили доставчиците си да складират стоки като чай и кафе. Освен това в публикацията е посочено, че националната здравна система ще изпита криза, тъй като ще трябва да закупува лекарства от страни извън ЕС, за да осигури резерви в болниците.", "date": "2018.07.29", "title": "\"Сънди таймс\": Британската армия ще доставя храна и лекарства при липса на споразумение"}
{"url": "https://www.24chasa.bg/novini/article/6986613", "text": "\"Ще спасим ли каквото остава за спасяване от Царските конюшни?\", пита заместник-кметът по култура на София Тодор Чобанов във фейсбук. Неговото изказване е свързано с  \"За пореден път сме свидетели на разрушителен и вероятно умишлен акт на посегателство срещу културното наследство на нашия град. След вандалското разрушаване на \"Двойната къща\" в нарушение на всички закони и норми, за което и до днес нямаме информация да е понесена съдебна или административна отговорност от виновните лица. Този път се посяга се на един от най-важните обекти в историческия център, единствен по рода си в България, за който успяхме да се преборим през 2015 да има подробен устройствен план (ПУП), чрез който да запази оригиналния си облик и даже да бъдат възстановени изчезнали негови черти и особености\", пише още Чобанов. Той се обръща и към министъра на културата с въпроса: \"Уважаеми г-н Министър на културата, ще \"доживеят\" ли знакови обекти в риск подчинените на министерството структури и експерти да си свършат работата? Или ще наблюдаваме как един по един стават жертва на бездействието и странни инвестиционни намерения? Още миналата зима Столична община изпрати до Вас подробно мотивирано предложение за обявяване на комплекса \"Царските конюшни\" за културна ценност от национално значение. Днес не задаваме въпроса защо този и други знакови обекти от първата половина на ХХ век нямат статут. Днес трябва да попитаме защо по това и по останалите предложения на Столична община няма резултат? Защо не се връщат отнетите при съмнителни обстоятелства статути и не се дават статути на тези обекти, които са в рискова ситуация? Защо, въпреки изминалите вече две години, не е осигурен за общините достъп до архива на НИНКН, както изисква закона за културното наследство?\", пита заместник-кметът.  \"Длъжни сме да уверим обществеността, че Столична община при никакви обстоятелства няма да допусне зловредни намеси в обекта \"Царските конюшни\", който е изцяло защитен от действащия ПУП и произтичащите от него регулации. Искрено се надяваме, че този пореден призив няма да остане без последствия и ще видим реални действия, доказващи също така, че от съществуването на специализирана администрация за опазване на културното наследство все още има смисъл\", завършва публикацията си Тодор Чобанов. ", "date": "2018.07.29", "title": "Тодор Чобанов за \"Царските конюшни\": Свидетели сме на вероятно умишлен акт"}
{"url": "https://www.24chasa.bg/novini/article/6977696", "text": "    Замисляли ли сте се някога как е отгледано пилето, което купувате на промоция от големия супермаркет? Ако знаехте наистина, просто щяхте да сложите нещо друго във фурната. Традиционно промишлените пилета се отглеждат в огромни халета. Целият им около месец и половина живот преминава на една и съща постеля, често от техните собствени екскременти. В естествената природа на пилето е да рови, а когато то го прави в голямото хале, вдишва амонячните изпарения и така заболяват дихателните му мембрани. Светлината е от лампи, а температурата се регулира с климатик. денонощно. За да оцеляват пилетата в този суров изкуствен свят, превантивно ги инжектират с антибиотици и хормони. Така те растат още по-бързо, за да достигнат кланично тегло много по-рано от свободните им събратя. Бързият растеж не позволява правилно структуриране на месото и влошава вкуса. Така в живота си промоционалното ни пиле от големия магазин е било В малката биоферма “Съни фарм”, разположена в предбалканското село Абланица, ситуацията е коренно различна. Гергана Петкова и съдружниците ѝ практикуват естествения пасищен метод на отглеждане. Птиците се гледат по два начина. При първия те са разположени изцяло на ливада, където имат пространство за движение и много свежа трева. Тичайки, пилетата изразходват калориите от фуражните смески и трупат естествена маса и мазнина. Стопанството работи в затворен цикъл, а 400 дка пасища осигуряват непрекъснат запас от свежа трева. За да избегнат нежеланите примеси, стопаните мелят фуража си, като отглеждат царевица, жито и слънчоглед. Стремежът е пилето да получава всичко необходимо в естествени условия. Щастливите птици прекарват по цял ден на чист въздух, а слънцето и тревата са в изобилие. “Отглеждаме птиците по 70-80 дни, а Така месото е чисто от гледна точка на лекарства и в пъти по-вкусно - с развита мускулатура и естествено отложена мазнина - разказва основателката Гергана. - Смея да кажа, че пилетата ни са по-добри и от тези на баба”. При втория тип отглеждане фермата използва т.нар. бездънни мобилни къщи. Те всеки ден се преместват с една стъпка. Целта е пилето да има нова порция свежа трева, защото така получава естествени антиоксиданти и антибиотици. За да е здраво, животното се нуждае от около 20-30% от дневната му порция да бъде зелена. Разликата с пилето на баба е, че птиците във фермата сами кълват салатата си. Експерти са доказали, че когато една трева се откоси, тя губи част от летливите си полезни вещества. Когато пилето само откъсва свежия стрък, той е много по-питателен и полезен. Гергана и колегите ѝ от години са запалени по здравословното хранене. “Хайде да си направим общо малко стопанство”, казва Гергана при поредното посещение на приятеля им Тодор Тодоров, който им носел яйца и свинско от малкото си стопанство в Абланица. Така през 2014 г. “Съни фарм” започва работа. Отиват в с. Абланица, откъдето е Тодор, и стартират първоначално на територията на неговото стопанство. Започват да отглеждат първо телета. След като създават нужните условия, добавят и пилета и накрая идват и прасетата.  Началото е трудно, но Първата година се наложило да подарят голяма част от пилетата заради непознаването на този начин на отглеждане и продажба. В “Съни фарм” живеят около 45 телета, а капацитетът на птиците е около 2200 в един и същи момент. При тях обаче има непрекъсната ротация и за сезона Около 100 кокошки се грижат винаги да има пресни яйца. След края на лятото замразяват шоково последната партида. Във фейсбук Гергана и колегите ѝ дават и много полезни съвети. Размразяването трябва да е бавно, може да се сложи и в хладилник на 8 - 10 градуса за около 24 часа. Фермерите твърдят, че определено има тенденция към здравословното хранене и хората все повече се интересуват от чистата храна. В София дори се наблюдава тренд сред все повече ресторантьори, които държат в менюто си да предлагат фермерска храна. Големи супермаркети също зареждат пилета от фермата. Всички те идват на място да проверят как се отглеждат животните. Фермата има собствен ветеринар и си е създала система за вътрешен самоконтрол, давайки редовно проби на БАБХ. В случай на болест Единствените жертви, които са давали през годините, са били от нападение от лисици, грабливи птици или от наводнения. В “Съни фарм” следват философията на американеца Джоел Салатин за пасищно отглеждане на животни: “Може да изядете тонове салата и надали ще качите дори килограм. Ще бъдете обаче здрави. Същото е и при животните”. Фермата гледа птиците си по биометод, но за да пише на етикета био, то той трябва да е минал през целия около 2-годишен процес на сертифициране. Извършва се от независими фирми. Мястото се наблюдава непрекъснато, вземат се проби. Според стандартите, за да е био едно месо, първо животните трябва да са хранени с биоцаревица, биожито и т.н. Пасищата и ливадите трябва да не се обработват, да не се пръскат или торят. Следващата стъпка е да не се дават лекарства. Слънчевата ферма тепърва ще мине през процедурата, тъй като досега не е имало на пазара биосертифицирани зърна. “За жалост, - обяснява Гергана. - Био носи едно спокойствие у клента, че този продукт е минал съответния контрол. Всичко останало е доверие, което се изгражда постепенно. Биосертификатът вдига цената по няколко причини - при липсата на лекарства има по-голям риск от смъртност, което се калкулира в крайната цена, плаща се на фирмата за контрола. Има много ръчни процеси, много по-дълъг период на отглеждане. Гергана признава, че и сега цената на продуктите им излиза висока. Но пък инвестицията е в качество и здраве...", "date": "2018.07.29", "title": "Най-щастливите пилета - в биоферма в Абланица"}
{"url": "https://www.24chasa.bg/novini/article/6986346", "text": "Иракският министър на електроенергетиката Касим ал Фахдауи днес беше уволнен след три седмици протести в Южен Ирак заради хроничен недостиг на ток, съобщиха световните агенции, цитирани от БТА.  Решението е взето поради срива в електроенергийния сектор, уточни кабинетът на премиера Хайдер ал Абади. Оставката на Фахдауи беше едно от исканията на протестиращите в Южен Ирак, както и в Багдад, тъй като иракските домакинства имат ток едва по няколко часа на ден. Абади всъщност е прекратил правомощията на Фахдауи, тъй като единствено парламентът има право да отстранява от длъжност министри, се казва в съобщението на кабинета. Недостигът на ток е хроничен в богатата на петрол страна и постът на министър на електроенергетиката е високо рисков, отбелязва АФП. Официално Ирак отпусна след свалянето на диктатора Саддам Хюсеин през 2003 година 40 милиарда долара за модернизиране на електрическата мрежа, но част от тези средства са били отклонени. Най-малко двама министри на електроенергетиката бяха обвинени в корупция, по-специално за фиктивни договори за милиони долари. След американската инвазия в Ирак през 2003 година потреблението на ток в страната рязко се увеличи поради масовата поява на електродомакински уреди, компютри, сателитни антени и мобилни телефони. От години иракчаните разчитат повече на генератори, инсталирани по уличните кръстовища от частни предприемачи, отколкото на няколкото часа дневно ток, доставян от държавата. Неотдавна обаче иракските компании, доставящи голяма част от електричеството в южен Ирак, прекъснаха доставките поради множество неплатени сметки. Иракските власти се опитват да оправдаят липсата на инвестиции и остарялата мрежа със спада на цените на петрола, който е основен източник на постъпления за държавния бюджет. Те обвиняват и населението, голяма част от което не си плаща сметките към държавните компании.", "date": "2018.07.29", "title": "Иракският министър на електроенергетиката е уволнен заради хроничен недостиг на ток"}
{"url": "https://www.24chasa.bg/novini/article/6986348", "text": "Кризата с водата в Хасково продължава. След като през април миналата година в нея беше открито високо съдържание на уран и тя беше забранена за пиене, бяха отпуснати 2 милиона лева за нови кладенци и водопроводи, разказва NOVA.  Сагата с водата в Хасково продължава вече година и четири месеца и въпреки че поне при повечето хора вода в чешмите има, тя не става за пиене, защото е забранена заради високо съдържание на уран. Въпреки че само след дни се очаква комисия да приеме четирите нови кладенци, оказва се това няма да е достатъчно от чешмите да потече чиста вода. От възложените осем нови кладенци и два водопровода, нищо не е влязло в експлоатация. Според общината, която е отговорна за строителството, причината е във ВиК, които посочили къде и какво да се строи, но не и че документално нещата не са уредени. Заради допълнителни съгласувания повече от половин година, откакто са готови част от кладенците, те тепърва ще бъдат пуснати в експлоатация. Но само ако и последните проби от водата в тях са достатъчно добри. И това обаче няма да реши проблемът с урана и високата алфа активност. Едва след построяването на останалите четири кладенци и два водопровода ВиК ще може да смесва водата и тя да бъде в нормата, а това ще стане най-рано догодина. Заради забраната водата от чешмите да се ползва за пиене и готвене, в града са разположени водоноски.", "date": "2018.07.29", "title": "Кризата с водата в Хасково продължава"}
{"url": "https://www.24chasa.bg/novini/article/6986361", "text": "Кошмарен трафик в Северозапада, заради ремонта на моста край врачанското село Краводер. Жителите на няколко населени места, през които се отклонява движението от международния път Е-79, се оплакват от тежкотоварните камиони. В Криводол, например, хората се оплакват, че не могат да спят нощем. Друг изход няма, защото мостът при Краводер, изграден преди 35 години, никога не е бил основно ремонтиран и е пред разпад. Сега за него са заделени 700 000 лева. „Наложителен е, защото пътната плоча е много стара и изгнила и трябва да се подменят арматурата, плочата, нови тротоари и нова пътна настилка”, каза ръководителят на обекта Венцислав Матеев. Максималният срок на строителството е 90 дни, може да се скъси с една трета, но всичко зависи от времето.", "date": "2018.07.29", "title": "Тежък трафик на Северозапад заради ремонт"}
{"url": "https://www.24chasa.bg/novini/article/6986367", "text": "Недоволни планинари споделят в социалните мрежи снимки на боклуци, останали по поляните на Бузлуджа след събора на БСП вчера. Виждат се пластмасови торбички, кенове от бира и други отпадъци.  Хората питат защо социалистите не са почистили след себе си, това ли е визията за България, защо съсипват публична държавна собственост, ще им се търси ли отговорност и други от този род. От \"Позитано\" 20 съобщиха, че БСП има сключен договор с фирмата по почистване в община Казанлък и тя вече е започнала с разчистването на боклуците, но върви отдолу нагоре по пътя към поляната. От общината в Казанлък са поели ангажимент до утре да почистят.                                                                                                                                                                                                                                                                                                                                                                                                                                                                                                                                                                                                                                           ", "date": "2018.07.29", "title": "Вижте как изглежда Бузлуджа след събора на БСП (Снимки)"}
{"url": "https://www.24chasa.bg/novini/article/6986366", "text": "Кметът на София Йорданка Фандъкова сформира експертна комисия на Столична община и от район “Оборище”, която да направи оценка на щетите на пострадалата от пожар сграда от Царските конюшни и да задължи собственика да я възстанови в автентичния й вид, предаде NOVA.  Сградите притежават високи исторически качества и въпреки че нямат статут на паметник на културата, с плана е предвидено запазването им. В специфичните правила и норми е записано, че в кв. „532” не се допуска пристрояване, надстрояване и ново строителство. Единствено допустими са дейности по консерванция и реставрация на сградите в комплекса, поясняват от Столична община. Това е и причината главният архитект на София през май 2017 г. да откаже издаването на виза за високо строителство, поискано от собственика. През февруари тази година Фандъкова е поискала от Министерство на културата сградите на Царските конюшни да бъдат обявени за паметник на културата с най-високата степен на защита от национално значение.", "date": "2018.07.29", "title": "Фандъкова: Собственикът ще възстанови Царските конюшни в автентичен вид"}
{"url": "https://www.24chasa.bg/novini/article/6986363", "text": "Шестдесет и пет процента от американците считат, че са надарени с висок интелект, значително надвишаващ средния, установи проучване, публикувано в сайта на Британското психологическо дружество. Изследването е проведено от проф. Патрик Хек от \"Гайсинджър хелт систъм\" и е обхванало 750 души. То е първото по рода си от 50 години насам. Шейсет и пет на сто от участниците са отговорили утвърдително на въпроса дали са по-интелигентни от средностатистическия американец. При мъжете този процент бил 70 на сто, а при жените - 60 на сто, предаде БТА.  Предишното проучване, проведено преди около половин век от фондацията \"Ръсел Сейдж\", констатира същите нагласи - американските граждани имат склонност да се надценяват. Сегашното проучване установило още една тенденция. Колкото по-нискоинтелигентни били интервюираните, толкова склонността им да надценяват умствените си възможности се оказвала по-голяма. От друга страна американските висшисти като по правило били по-склонни да подценяват умствения си багаж.", "date": "2018.07.29", "title": "Над половината американци считат, че са надарени с висок интелект"}
{"url": "https://www.24chasa.bg/novini/article/6986403", "text": "Италианският министър на вътрешните работи Матео Салвини посъветва британския премиер Тереза Мей да се покаже по-твърда в преговорите с Брюксел за Брекзит, ако не иска да я \"прецакат\", съобщава в. \"Сънди таймс\", предаде Франс прес. \"От опита ми в Европейския парламент знам, че или вие се налагате, или ви прецакват\", каза Салвини пред британското издание. \"По някои въпроси не е нужно да се проявява гъвкавост\", допълни лидерът на крайнодясната, евроскептична италианска партия Лига. Лондон и Брюксел трябва да постигнат споразумение за Брекзит до средата на октомври и да установят основите на бъдещите си отношения, но преговорите не вървят бързо, предаде БТА.  В четвъртък главният европейски преговарящ Мишел Барние отхвърли предложение на Мей, целящо запазване на по-тесни търговски връзки с ЕС след Брекзит. \"Няма нито обективност, нито добронамереност от европейска страна\", каза Салвини пред британското издание. Според него Брюксел се опитва да накаже британците. \"Надявам се, че преговорите ще приключат добре, за да може Обединеното кралство да послужи за пример на онези, които искат да излязат от ЕС\", допълни той.", "date": "2018.07.29", "title": "Салвини съветва Мей да се покаже по-твърда в преговорите с ЕС за Брекзит"}
{"url": "https://www.24chasa.bg/novini/article/6986406", "text": "Около 50 000 души в Мианма бяха принудени да напуснат домовете си след дни на тежки мусонни дъждове, които наводниха селища и отнесоха мостове, предаде Ройтерс, цитирайки местните власти и медиите. Властите се опитват да доставят помощи на засегнатите региони. Президентът на Мианма Вин Минт посети вчера централната част на страната, за да се срещне с хора, които бяха принудени да напуснат домовете си. Той подкани местните власти да се подготвят за създаването на временни подслони и раздаване на помощи. Смята се, че общият брой на засегнатите от наводненията може да достига 100 000 души, предаде БТА. В някои части на Мианма се стига до наводнения всяка година по време на мусонния сезон. Бедствието обикновено причинява свличания на земни маси и щети на земеделието и инфраструктурата. През 2015 г. в страната преживя най-тежките мусони от едно десетилетие. Загинаха около 100 души и над 330 000 бяха принудени да напуснат домовете си. Националната комисия за борба с бедствията призова днес живеещите край реки и в низини да напуснат незабавно домовете си, защото равнището на водите е надхвърлило опасното равнище.", "date": "2018.07.29", "title": "Мусонни дъждове принудиха хиляди мианмарци да напуснат домовете си"}
{"url": "https://www.24chasa.bg/novini/article/6986405", "text": "Ако трябва да избирам дали синът ми да влезе в затвора или намушканото дете да оцелее, бих избрал първото. Това е казал бащата на 15-годишния ученик, който наръга с нож свой връстник в кв. \"Надежда\". Думите му предаде авдокатът на Д.В. след заседанието за мярката за неотклонение в Софийския градски съд. Магистратите оставиха младежа в ареста. Мярката се гледаше при закрити врата. Той е обвинен в опит за убийство.  Колаж в интернет и тормоз от съученици е мотивът на момчето от ирански произход да извърши престъплението. Постът във фейсбук е видян от много потребители, включително и от роднини на Д.В. в Иран. Това накърнило честта на момчето и то решило да се саморазправи с автора - К.С. Намерило го в блока, в който живее и го намушкало няколко пъти с нож. След това разказва пред свои познати историята. Те го снимат с телефон и пускат клипа във фейсбук.  Защитата на Д.В. ще обжалва ареста на втора инстанция в четвъртък. ", "date": "2018.07.29", "title": "Гейколажът с ученика от \"Надежда\" видян и от роднините му в Иран"}
{"url": "https://www.24chasa.bg/novini/article/6986452", "text": "Властите на Тунис позволиха на спасителен кораб с мигранти, намиращ се в морето вече повече от две седмици, да влезе в южното пристанище Джарджис, след като Малта, Италия и Тунис започнаха спор коя от страните трябва да го приеме, предаде ДПА, цитирана от БТА.  Премиерът на Тунис Юсеф Шахед заяви пред репортери в парламента, че снабдителния кораб \"Сарост 5\", който спаси мигрантите след корабокрушението на техния плавателен съд на 13 юли, е получил разрешение да акостира в пристанище Джарджис по хуманитарни причини. \"Първата намеса (за спасяване на мигрантите) се случи в район, принадлежащ на малтийските власти. Последва спор по въпроса кой трябва да ги приеме. Ние бяхме предпазливи по този въпрос\", подчерта Шахед. Той добави, че те са получили медицинска помощ и са в добро състояние. Властите на Тунис се опасяват, че разрешението кораба да свали мигрантите ще отвори вратите пред поток от бежанци и кандидати за убежище, които няколко европейски страни отказват да приемат, отбелязва ДПА. \"Тунис отказа да създаде лагери за приемане на мигранти. Акостирането на кораба не трябва да става претекст за това\", подчерта премиерът.", "date": "2018.07.29", "title": "Тунис позволи на спасителен кораб с мигранти да влезе в негово пристанище"}
{"url": "https://www.24chasa.bg/novini/article/6986454", "text": "Олимпийският отбор по химия на България спечели медали на международната олимпиада в Чехия ,съобщиха от Сдружението на олимпийските отбори по природни науки - СООПН. Българският национален отбор се завръща от Чехия с пълен комплект медали - златен, сребърен и бронзов. Състезателите се прибират на родна земя днес, 29 юли, в 19:15 ч. с полет от Прага. От 19 до 29 юли в Прага и Братислава се е състояло 50-ото юбилейно издание на най-голямото международно състезание по химия. В надпреварата сили са мерили над 300 ученици, от които наградени повече от половината. България участва ежегодно още от първите издания на международната олимпиада по химия, и броят спечелени медали всяка година нараства. Младежите имат над 40 отличия. Ръководители на отбора са доц. д-р Донка Ташева и доц. д-р Пенка Василева от Факултета по химия и фармация на СУ \"Св. Кл. Охридски\". Дванадесетокласникът Петър Христов от СМГ е носител на златото за втора поредна година. В тазгодишния национален отбор по химия участват Христов, Евгени Стателов, 11 клас, ЕГ Пловдив - със сребърен медал, Камен Петров, 11 клас, НПМГ София - с бронзов медал и Денислав Станчев, 12 клас, ПМГ Велико Търново. Престижното състезание традиционно се състои от две части по пет часа- теоретична и лабораторно-практическа. От 2013 г. насам отборът се подготвя във високотехнологична и модерна олимпийска лаборатория по химия, създадена със средства от Фондация \"Америка за България\". Това позволява на учениците да бъдат много по-конкурентноспособни в експерименталния кръг на олимпиадата, се посочва в съобщението. Участниците в олимпийските отбори по природни науки у нас са ученици между 8-ми и 12-ти клас. От създаването на българското олимпийско движение по природни науки към 2017 г. нашите ученици са успели да донесат на страната ни общо 821 медала - 149 златни, 275 сребърни и 397 бронзови - от най-престижните международни състезания и олимпиади по астрономия, биология, информатика, математика, математическа лингвистика, физика и химия.", "date": "2018.07.29", "title": "Олимпийският отбор по химия на България \nспечели медали в Чехия"}
{"url": "https://www.24chasa.bg/novini/article/6986458", "text": "„Съединените щати могат да загубят своя искрен съюзник, ако Вашингтон не промени отношението си към Анкара”, заяви президента Реджеп Ердоган по повод случая с американския пастор Андрю Брансън. \"Турция няма да отстъпи под заплахата за санкции. Официалните коментари на САЩ по този въпрос са \"психологическа война“, каза Ердоган, цитиран от ТАСС. Говорителят на Белия дом Хоган Гидли каза на 26 юли, че Съединените щати ще наложат санкции на Турция, ако Брънсън не бъде освободен. Тръмп заяви, че очаква завръщането на пастора в САЩ и заплаши Турция със санкции, ако това не се случи. Подобна позиция изрази и вицепрезидентът Майкъл Пенс, предаде БТА.  Ръководителят на турското външно министерство по време на телефонен разговор с държавния секретар на САЩ Майкъл Помпео заяви в петък, че Турция \"няма да се пречупи пред каквито и да било заплахи и върховенството на закона се прилага за всички без изключение.\"", "date": "2018.07.29", "title": "Ердоган: САЩ могат да загубят искрен съюзник в лицето на Турция"}
{"url": "https://www.24chasa.bg/novini/article/6986487", "text": "Зимбабве не е свободна страна след преврата, който де факто бе извършен. Това заяви бившият президент на страната Робърт Мугабе, който миналата есен бе принуден да се оттегли от поста. Деветдесет и четири годишният Мугабе даде пресконференция в резиденцията си в Хараре в навечерието на изборите в Зимбабве, предаде Ройтерс, цитирана от БТА.  Според него политическата среда в страната е далеч от свободна в навечерието на вота, насрочен за утре. Относно оттеглянето си от власт той каза, че е планирал да подаде оставка на конгреса на управляващата партия Африкански национален съюз на Зимбабве - Патриотичен фронт (ЗАНУ-ПФ), който се проведе през декември 2017 г. Мугабе определи като абсолютна безсмислица твърдението, че е искал на президентския пост да го наследи съпругата му Грейс Мугабе. Той каза, че негов приемник на поста е трябвало да бъде бившият министър на отбраната Сидни Секерамай. Това е първа пресконференция на Мугабе, откакто той се оттегли от поста си миналия ноември след серия от събития, последвали неговото решение да уволни вицепрезидента си Емерсън Мнангагва, предизвикало намеса на армията. По време на предизборната кампания Мугабе остана в сянка. Мнангагва пък стана президент на Зимбабве след оттеглянето на Мугабе и сега е кандидат за президент на управляващата партия, която също оглави.", "date": "2018.07.29", "title": "Мугабе каза, че Зимбабве не е свободна \nстрана"}
{"url": "https://www.24chasa.bg/novini/article/6985873", "text": "Робот, “служител” на международна верига хотели, с професионализма си спечелил обожателка, която дори му направила предложение за брак. Негов брат близнак вече предлага подобно обслужване и на клиентите на малък и голям бизнес у нас. Едуард е чатботът на “Радисън Блу”. Той отменя много от служителите на компанията в отговарянето на безбройните въпроси, с които хората се обръщат към служителите на хотелите. При настаняване например той ще ви изпрати учтиво съобщение, за да ви приветства и да ви пожелае приятен престой. Ако имате нужда от допълнително хавлии или просто не сте сигурни дали в резервацията ви е включена закуска, няма нужда да слизате до рецепцията в търсене на компетентен служител, който да ви помогне. Достатъчно е да изпратите съобщение на Едуард - той е готов да се отзове по всяко време. За две години ботът на веригата е бил обучен да отговаря на над 16 000 въпроса за 14 хотела, а ако не разполага с подходящ отговор на някое запитване, то бива автоматично прехвърлено към компетентния отдел. и въпроси като “Имаш ли си приятелка?” и “Кога приключваш работа?”. Общуването с него толкова напомня това с реален човек, че впечатлени клиенти на хотелите го търсели на рецепцията, за да му благодарят и да му оставят бакшиш. Ботът бил двукратно номиниран за служител на месеца, а от една дама дори получил предложение за брак. Подобно обслужване вече се предлага и у нас. “Българският Едуард” се нарича Умнибот и е идея на Елица Стоилова, основател и главен изпълнителен директор на стартъп компанията “Умни”. Според нея използването на чатботове, които ще отговарят на въпроси на клиенти онлайн и по всяко време вместо реални служители, ще пести на фирмите време и средства и ще улесни комуникацията с чуждоезични потребители на техните услуги. “Днес клиентите са не само офлайн, а са онлайн на различни канали и разговарят на различни езици, което също увеличава разхода за комуникацията, тъй като се налага да имаме и персонал, владеещ чужди езици. казва Стоилова. Както всеки служител чатботовете могат и трябва да се обучават редовно, за да бъдат все по-полезни на клиентите. Те могат да се усъвършенстват в отговарянето на въпроси дотолкова, че да не бъдат различими от човек. Подобни ботове навлизат масово в употреба от 2015 г. и днес се ползват от много бизнеси по целия свят, включително “Дисни”, “Мерцедес” и “Хилтън”. Те се прикачват към различни онлайн месинджъри и уебсайтове, откъдето комуникират с клиентите на съответната компания, а до края на тази година се очаква да има Умниботът също работи без необходимост от инсталиране на допълнително приложение. Идеята на Стоилова набира популярност у нас и фирмата ѝ вече има клиенти в България, които ефективно използват своите чатботове. За да разшири пазара и в чужбина, по-рано тази година тя се включва в програмата “Акселератор Северозападна България”, която насърчава стартирането на собствен бизнес в по-слаборазвитите райони на страната като областите Враца, Монтана, Плевен и Ловеч. “Умни” е единият от 11 проекта, одобрени в първия етап на “Акселератор Северозападна България”, който приключва в края на юли, а на 27 август започва набирането на кандидати за втория етап на програмата. “Акселератор Северозападна България” се финансира по програма на Европейския съюз, която цели да подпомогне развитието на стартиращи фирми в 11 държави, сред които и България. За разлика от повечето програми на ЕС обаче тази не предлага директно финансиране. На участниците се осигуряват възможности да се включат в семинари и обучения, достъпни и от разстояние по електронен път, както и да се срещнат с ментори и потенциални инвеститори и бизнес партньори, които да подпомогнат развитието на проектната идея и излизането ѝ на пазара. Партньор по програмата у нас е “Технологичен център София” под ръководството на Юрген Ейзеле, член на мениджърския екип. “Когато през 2019 г. “Акселератор Северозападна България” приключи, ние се надяваме да сме намерили и изградили някаква инфраструктура, която да може да се използва и в бъдеще, за да продължи вече сам този проект”, каза Ейзеле. “Хората в България говорят за Северозападна България: “О, това е най-бедният регион в Европа. Това е най-бедният регион в света.” Но това не е коректно. добави още той на представянето на 3 от вече одобрените по програмата проекти по-рано този месец.  Друга идея, развита с подпомагане от “Акселератор Северозападна България”, е ECO-Forest. Тя предвижда ранното откриване на горски пожари от дронове със специални сензори. Сензорната система, разработена да се използва в горското и селското стопанство, е подходяща да се прилага и в индустрията. Третият представен проект пък се нарича Digi Culture и цели развитие на туризма в България чрез създаване на дигитален музей, където да бъдат представени множество културни експонати. Това трябва да увеличи тяхното търсене, с което различни дестинации у нас ще станат по-атрактивни за туристите.", "date": "2018.07.29", "title": "Робот стана служител на месеца, близнакът му почна работа у нас"}
{"url": "https://www.24chasa.bg/novini/article/6986492", "text": "Специалисти от Археологическия и етноложки музей към университета в Сао Пауло, Бразилия, са установили, че ловци и събирачи на плодове в югозападната част на Амазония са станали фермери преди повече от 6000 години, т.е. значително по-рано, отколкото се смяташе досега, съобщи Лента, цитирана от БТА.  Археолози са изследвали артефакти, намерени близо до водопада Теотонио в река Мадейра - един от притоците на Амазонка. Изяснено е, че инструментите били използвани за приготвяне на храна. Освен това са открити признаци за отглеждане на селскостопански култури, включително маниока, тиква, фасул, както и гуава и представител на семейство кариокарови. Находките датират отпреди 7-12 хиляди години. През февруари американски археолози откриха в Гватемала следи от над 60 000 неизвестни дотогава на учените съоръжения на цивилизацията на маите. По мнението на специалистите, наличието на много напоителни канали, пътища, крепости и пирамиди навежда на мисълта, че в древността в изследваните сега територии е имало десетки големи градове. Резултатите от изследването са публикувани в PLoS ONE.", "date": "2018.07.29", "title": "Следи от древна цивилизация бяха открити в Амазония"}
{"url": "https://www.24chasa.bg/novini/article/6986494", "text": "Най-малко 14 души загинаха и 162 бяха ранени при земетресението с магнитуд 6,4, разтърсило днес индонезийския остров Ломбок, предаде ДПА, цитирайки местните власти. Достъпът до вулкана на планината Ринджани е блокиран поради свличане на земни маси, дължащо се на земетресението. Спасителните служби евакуират туристи от популярната дестинация. Говорител на националната индонезийска агенция за борба с бедствията съобщи, че според данните от националния парк връх Ринджани по планината са се изкачвали 826 местни и чуждестранни туристи. 115 чужденци са били евакуирани, предаде БТА.  Индонезийският геофизичен институт е отбелязал 124 вторични труса. Земетресенията са били с умерена сила и не са създавали опасност от цунами. Епицентърът на земетресението е бил на 47 км североизточно от провинциалната столица Матарам, на дълбочина 24 км. То е било усетено и на намиращия се наблизо курортен остров Бали. Туристи са напуснали хотелските си стаи, насочвайки се към по-безопасни места.", "date": "2018.07.29", "title": "Най-малко 14 загинаха при земетресение на \nиндонезийския остров Ломбок"}
{"url": "https://www.24chasa.bg/novini/article/6974753", "text": "На 15 август 2008 г. княз Кардам и съпругата му Мириам Унгрия претърпяват тежка автомобилна катастрофа в близост до Мадрид. На 16 август от испанската столица започва да предава пратеникът на “24 часа” Момчил Инджов. На 17 август във вестника излиза обширна информация със заглавие: “Царският син в кома поне 5 дни”. Инцидентът става на магистрала А 1. На голям вираж при град Ел Молар, намиращ се на 46,3 км северно от испанската столица, князът губи контрол върху шофирания от него “Ягуар”. Автомобилът излита от пътя, удря се в дърво и се преобръща. Според испанската “Гражданска гвардия” Кардам е карал с около 150 км/ч. при ограничение от 100. Князът получава тежка черепно-мозъчна травма, много фрактури на ръцете и на гръбначен прешлен и изпада в кома, Мириам е със счупен лакът на едната ръка, счупени ребра и колабирал бял дроб. С намесата лично на крал Хуан Карлос I на мястото на катастрофата веднага е изпратен хеликоптер, който откарва тежко ранения княз в мадридската болница “12 октомври” Мириам е откарана в болница Ла Пас. Пратеникът на “24 часа” се свързва с дежурния лекар в клиниката “12 октомври” Хесус Медина. Той обяснява, че княз Кардам ще бъде държан в изкуствена кома поне пет дни. “Заради състоянието му не можем да дадем прогноза за крайния изход. Това обаче съвсем не означава, че животът му е в опасност”, уточни д-р Медина. Той потвърждава, че ръцете на Кардам са тежко контузени и че теоретично има възможност да бъдат отрязани някои от пръстите. За ампутация на ръцете обаче на този етап не може да става и дума. Проблемът е, че докато е в кома, Кардам не може да бъде подложен на друга операция. Оказва се, че въпреки тежкото състояние на ръцете му тази контузия е от второстепенно значение на фона на черепно-мозъчната травма и вътрешния кръвоизлив. “Така че до 5 дни, през които пациентът ще бъде държан в кома, не можем да кажем нито какво ще правим с него, нито как ще се развие състоянието му. Именно затова състоянието му е обявено за стабилно, но с резервирана прогноза”, допълва Медина. Мириам Унгрия - съпругата на Кардам, е настанена в университетската клиника “Ла Пас”. Оттам обаче категорично отказват да дадат информация на човека на “24 часа” за здравословното й състояние. Това, което се знае, е, че има счупване на единия й лакът. Тя обаче е в съзнание и състоянието йе стабилно. Кардам и Мириам се връщали към столицата по магистралата от Бургос, автономна провинция Кастиля и Леон. Точно в района на Ел Молар шосето е широко, право, но и изключително стръмно. Оттам колите хвърчат с огромна скорост и често стават катастрофи, пишат испански журналисти. Колата била смачкана до неузнаваемост. Притеклите се на помощ пожарникари рязали вратите, за да извадят съпрузите. Има три версии за причините за катастрофата на княз Кардам. Едната е, че царският син е шофирал прекалено бързо. Възможно е също така той да е задрямал на волана заради правия път и да е изгубил управлението на колата. Най-малко вероятно е князът да е употребил някакъв алкохол. Според журналисти от “Ел Мундо” българското посолство било уведомено за катастрофата с факс от полицията. Пред “24 часа” обаче от мисията казаха, че за пръв път чуват за катастрофата. Вместо “поне 5 дни”, както предполагат лекарите от клиниката “12 октомври”, князът остава в будна кома близо седем години. В това си състояние той не е способен да общувао с близките си. През това време те търсят помощ от невролози. Два месеца по-късно Кардам е преместен в университетската болница “Санчинаро”. През декември 2008 г. е изписан от болницата и лечението му продължава в домашни условия. От лятото на 2009 г. Кардам е подложен на едногодишно лечение с хормон на растежа в клиника в галисийския град Тео, близо от Сантяго де Компостела. През лятото на 2010 г. е преместен в дома си в Мадрид, който е оборудван за специалните му нужди. Всички опити на семейството да осигури лечение, което да го извади от комата, се оказват безуспешни. Княз Кардам Сакскобургготски умира на 7 април 2015 г. в 11,30 ч. в мадридската болница “Санчинаро”, от белодробна инфекция, която е следствие от дългогодишното му обездвижване. До леглото на княза в последните мигове на живота му са били Симеон Сакскобургготски и съпругата му Маргарита, съпругата на Кардам - Мириам, и братята му - княз Константин Видински и княз Кирил Преславски, както и други членове на семейството, Погребението е извършено на 8 април, в тесен семеен кръг на мадридското гробище “Сан Исидро”. Опелото е отслужено от митрополит Поликарп и архимандрит Димитрий, представители на вселенския патриарх за Испания и Португалия. Съболезнователни адреси и венци са изпратени от испанското кралско семейство, мароканския крал, японското императорско семейство и други държавници. От българска страна съболезнования изказват президентът Росен Плевнелиев, премиерът Бойко Борисов и патриарх Неофит. На следващия ден в храм-паметник “Св. Александър Невски” и в митрополитската катедрала “Св. Неделя” в София с благословията на патриарха е произнесена заупокойна молитва за Кардам, Княз Търновски. На 16 май 2015 г., по повод 40 дни от смъртта на Кардам, в софийската църква “Св. Седмочисленици” е отслужена панихида. Ръководена е от Тивериополския епископ Тихон, патриаршески викарий, в присъствието на родителите и съпругата на Кардам и патриарх Неофит. На помена в Мадрид се събират над триста души. Панихидата е отслужена на 8 юни от митрополит Антоний Западно и Средноевропейски в църквата “Сан Херонимо ел Реал”. Сред гостите са испанските крале Хуан Карлос I и Фелипе VI и кралиците София и Летисия, Беатрикс Нидерландска, крал Вилем-Александър и кралица Максима от Нидерландия, принц Павлос Гръцки, глава на гръцкия кралски дом, херцог Дуарте Пиу, глава на португалския кралски дом Браганса, представители на Орлеанския дом и др. След смъртта на Кардам неговият първороден син Борис става първи в линията за наследяване на българския царски дом. Официалното монархическо название на доскорошния принц вече е Негово Царско Височество Борис, княз Търновски и херцог Саксонски. И тъй като до момента в българската история е имало трима монарси с името Борис, внукът на Симеон II би трябвало да приеме името Борис IV. Той е роден на 12 октомври 1997 г. в Мадрид. Покръстен е по традиция в източното православие. Има по-малък брат – Белтран. Борис IV е учил в Европейския лицей в родния си град, както и в Австрия. Говори испански, английски, френски и малко български език. Обича спорта и е голям фен на “Реал” - Мадрид.", "date": "2018.07.29", "title": "15.08.2008 г. Машина на времето: Царският син Кардам в кома поне пет дни"}
{"url": "https://www.24chasa.bg/novini/article/6986167", "text": "Десет души са загинали, а 40 са ранени при земетресението с магнитуд 6,4 на индонезийския остров Ломбок, съобщи индонезийската служба за справяне с бедствията, цитирана от Асошиейтед прес и БТА.  Говорителят на службата Сутопо Пурво Нугрохо каза, че броят на жертвите и ранените може да нарасне, тъй като все още събират данни от други места на популярния туристически остров. Според него най-тежко е пострадал окръг Източен Ломбок, където са загинали осем души, включително малайзиец. Говорителят каза, че трусът е задействал голямо свлачище в планината Ринджани. Властите още проучват последиците от земетресението.", "date": "2018.07.29", "title": "Десет загинали и 40 ранени при земетресението на индонезийски остров"}
{"url": "https://www.24chasa.bg/novini/article/6986169", "text": "Рейтингът на консервативния блок на Християндемократическия и Християнсоциалния съюз (ХДС/ ХСС), оглавяван от германския канцлер Ангела Меркел, е спаднал до 29 процента - най-ниското равнище от 2006 г. насам. Това показва допитване на института Емнид, публикувано във в. \"Билд ам зонтаг\" и цитирано от ТАСС. Рейтингът на блока е с един процентен пункт по-нисък, отколкото предходната седмица. Сходен спад отчита и участващата в управляващата коалиция Германска социалдемократическа партия. Ако изборите за Бундестаг се състояха сега, за социалдемократите щяха да гласуват 18 процента от избирателите, показва допитването. Трета по рейтинг е крайнодясната популистка партия \"Алтернатива за Германия\" с 15 процента, каквото беше равнището на одобрението за нея и предходната седмица. Допитването е извършено от 19 до 25 юли с участието на около 2000 души. Меркел е канцлер на Германия от 2005 г., припомня ТАСС, цитирана от БТА. ", "date": "2018.07.29", "title": "Рейтингът на партията на Ангела Меркел \nе в най-ниската си точка от 12 години"}
{"url": "https://www.24chasa.bg/novini/article/6986171", "text": "Бързо разрастващите се пожари в американския щат Калифорния, където беше обявено частично извънредно положение, взеха шест жертви, а 17 души са в неизвестност. Хиляди хора бяха принудени да се евакуират, предадоха Франс прес и Ройтерс, цитирани от БТА.  Според службата за извънредни ситуации към губернатора на щата при 14 пожара на територията на Калифорния са изгорели площи от 63 000 хектара. В борбата с огъня участват 10 000 пожарникари. Пожарът на име \"Кар\", бушуващ северно от град Рединг (Северна Калифорния), отне живота на двама пожарникари в четвъртък, а днес беше съобщено, че негова жертва са станали 70-годишна жена и двете й правнучета. От понеделник досега той е изпепелил 32 700 ха. Унищожени са 500 сгради, а още 75 са повредени. Общо 38 000 души са евакуирани в община Шаста, заради, както каза губернаторът на Калифорния Джери Браун, неконтролируемото огнище. Президентът Доналд Тръмп подписа вчера указ, с който нарежда на Агенцията за управление на извънредни ситуации да съдейства на властите в общината. В Южна Калифорния над 1300 пожарникари се борят с пожара \"Кранстън\". Огънят погълна пет къщи, доведе до затваряне на пътища и до евакуацията на около 7000 души, посочи националната служба по горите. Пожарът, който вилнее от сряда в националната гора Сан Бернардино, на близо 150 км югоизточно от Лос Анджелис, превърна в пепел близо 5300 ха. Застрашени там са 4900 сгради. Трима пожарникари са ранени. Малко след лумването на този пожар беше задържан 32-годишен мъж, Брандън Макглоувър, който е заподозрян за подпалването на девет пожара югозападно от община Ривърсайд. В петък му бяха повдигнати обвинения в подпалвачество, които той отхвърля. Губернатор Браун обяви извънредно положение в общината, за да бъдат отпуснати допълнителни средства за справяне с пожара и щетите. По на север, пожарът \"Фъргюсън\" продължава да напредва край националния парк Йосемити, който беше частично затворен. От избухването си на 13 юли този пожар е унищожил 20 000 ха. Един пожарникар загина, а седем души са ранени. Според националния координационен център за пожарите към вчера сутринта на територията на САЩ са горели 36 големи пожара, които са унищожили над 93 000 ха от територията, управляване от национална служба по горите.", "date": "2018.07.29", "title": "Шест жертви и 17 души в неизвестност при пожарите в американския щат Калифорния"}
{"url": "https://www.24chasa.bg/novini/article/6986173", "text": "Турският президент Реджеп Тайип Ердоган заяви днес, че страната му няма да се поддаде на натиск, след като американският му колега Доналд Тръмп заплаши Анкара със санкции, ако не освободи американския пастор Андрю Брънсън, предаде Ройтерс, като се позова на телевизия \"Хабертюрк\", цитирана от Ройтерс и БТА.  САЩ може да изгубят силен и искрен партньор, ако не променят поведението си, каза Ердоган, цитиран от телевизия \"ТРТ Хабер\" и други медии. Андрю Брънсън, който тази седмица беше поставен под домашен арест, след като прекара 21 месеца в турски затвор, е работил в Турция повече от 20 години. Той беше обвинен в подкрепа на организацията, която според Анкара стои зад неуспелия военен преврат през 2016 г., и на Кюрдската работническа партия (ПКК). Ако бъде признат за виновен пасторът, който отрича обвиненията, може да бъде осъден на 35 години затвор. Турция ще прибегне до международен арбитраж, ако САЩ блокират продажбата на изтребители Ф-35 на Анкара, предупреди Ердоган. Турският президент обяви, че през септември ще свика среща на върха с Русия, Германия и Франция, посветена на Сирия, предаде ТАСС. На 7 септември в Истанбул ще се състои среща на върха между Русия, Германия, Франция и Турция, за да видим какво можем да направим по сирийския проблем, каза Ердоган, цитиран от телевизия \"Си Ен Ен тюрк\".", "date": "2018.07.29", "title": "Ердоган: САЩ може да изгубят силен и искрен партньор, ако не променят поведението си"}
{"url": "https://www.24chasa.bg/novini/article/6986175", "text": "Известният белградски адвокат Драгослав Миша Огнянович е бил застрелян снощи на прага на дома си в квартал Нови Белград. Тежко ранен е 26-годишният син на адвоката, предадоха Ройтерс и ТАСС, като се позоваха на полицията и на сръбския в. \"Блиц\". Нападението е извършено в 19,30 ч. Петдесет и седем годишният Огнянович е бил убит, докато със сина си вървял към входа на дома си. Синът е ранен в дясната ръка, посочи в комюнике МВР. Полицията работи по случая. Целият квартал е отцепен, проверяват се излизащите от него автомобили. Навсякъде има полицейски патрули, посочва ТАСС, цитирана от БТА.  Огнянович беше част от юридическия екип, защитавал бившия югославски президент Слободан Милошевич в Международния трибунал за бивша Югославия в Хага. В последните години кариерата му беше много успешна. Сръбски медии отбелязват, че той е защитавал много клиенти, извършили тежки престъпления, а в последните години е представлявал един от водачите на престъпен клан, Лука Бойович. В. \"Блиц\" съобщава, че в последните няколко месеца в Белград са били убити няколко приятели на Бойович. По сведения на вестника това е свързано с войната между престъпни кланове, занимаващи се с разпространение на наркотици. Допуска се, че адвокатът може да е станал жертва на такава конфронтация. Милошевич почина в затвора на Хагския трибунал през 2006 г., преди да има съдебно решение по делото му.", "date": "2018.07.29", "title": "Застреляха адвокат, защитавал експрезидента Милошевич пред трибунала в Хага"}
{"url": "https://www.24chasa.bg/novini/article/6986177", "text": "Стотици сирийски бежанци започнаха да пресичат границата с Ливан, връщайки се в родината си, предаде Асошиейтед прес, цитирана от БТА.  Три автобуса с десетки пътници прекосиха границата, влизайки в Сирия в началото на следобеда, а над 30 други автобуса се готвят да отпътуват от Ливан по-късно с още бежанци. Русия лансира инициатива за връщането на стотици хиляди бежанци в Сирия. Стотици вече се върнаха от Ливан през последните седмици. Директорът на ливанската Обществена сигурност генерал Абас Ибрахим призова сирийските бежанци да посетят централите на ръководената от него организация, за да се регистрират за връщане у дома. Той добави, че в крайна сметка по домовете си ще се върнат стотици хиляди души. Известно забавяне се дължи на проверките на тези, които искат да се върнат на контролираната от режима на Башар Асад територия. \"Ние държим нито един сирийски бежанец да не бъде задържан, след като се е върнал у дома\", подчерта Ибрахим пред медиите на границата. Очаква се днес в Сирия да се върнат до 1200 сирийци, съобщи сирийската държавна телевизия. През последната седмица мнозина се върнаха от ливанския град Арсал. Повечето от връщащите се днес са живеели в южното ливанско селище Шебаа. Вчера ливанският президент Мишел Аун заяви, че руската инициатива цели връщането на около 890 000 сирийци от Ливан. В страната има около 1 милион сирийски бежанци. Русия предложи инициативата след срещата в Хелзинки между руския държавен глава Владимир Путин и неговия американски колега Доналд Тръмп, макар че не е ясно дали САЩ я подкрепят, отбелязва АП.", "date": "2018.07.29", "title": "Стотици сирийски бежанци се връщат от Ливан"}
{"url": "https://www.24chasa.bg/novini/article/6986179", "text": "Над 20 души са ранени в Япония при преминаването на тайфуна Джонгдари, предаде ДПА, цитирана от БТА.  Над 10 000 души получиха нареждане за евакуация. Това е 12-ият тайфун за сезона. Той причини щети на жилища и на други сгради в Централна и Западна Япония. Заради стихията бяха отменени 168 полета и бе преустановено движението на някои влакове. Тайфунът отслабна до тропическа буря, след като връхлетя град Изе, на 320 километра югозападно от Токио в един часа след полунощ днес местно време. Но метеоролози предупреждават за още проливни дъждове, които може да предизвикат свлачища и преливане на реки, както и високи вълни. По обед местно време окото на бурята бе над град Хирошима и се насочваше на запад със скорост от 30 километра в час, със скорост на вятъра 82,8 километра в час и с пориви до 126 километра в час. По-рано този месец обилни дъждове и свлачища отнеха живота на 220 души в Япония. Последва гореща вълна, причинила смъртта на около 100 души.", "date": "2018.07.29", "title": "Над 20 ранени при преминаването на тайфун \nпрез Япония"}
{"url": "https://www.24chasa.bg/novini/article/6986181", "text": "Търговците извън континенталната част на Китай вече могат да се запишат за първото китайско изложение за вносни стоки, заявиха организаторите, цитирани от  Те могат да се регистрират на интернет страницата www.ciie.org, която предлага услуги на китайски и английски езици. Организаторите очакват над 150 000 търговци от страната и чужбина да се включат в изложението. В петък Китай започна да отброява последните 100 дни до началото на Международното изложение за вносни стоки, което ще се проведе от 5 до 10 ноември в Шанхай. „Бизнес регистрацията за изложението приключи, като резултатите са далеч над очакванията ни\", каза на пресконференция заместник-министърът на търговията Уан Бин'ан. Повече от 2 800 компании от чужбина ще участват в изложението, над 200 от тях са в списъка на Форчън глобъл 500 и лидери в индустрията.", "date": "2018.07.29", "title": "Започна регистрацията за чуждестранни търговци за първото китайско изложение за внос"}
{"url": "https://www.24chasa.bg/novini/article/6986183", "text": "Състезанията за нападение по море към Армейските международни игри 2018 ще започнат днес в гр. Цюанджоу, провинция Фудзиен, предаде  От 30 юли до 10 август около 200 участници от Иран, Русия, Судан, Венецуела и Китай ще се състезават в три дисциплини – препятствия, оцеляване и щафета, каза говорителят на игрите полковник Чън Уейдун на пресконференция вчера. „За първи път Китай е домакин на морските състезания и всички дисциплини, които имитират реални битки, ще бъдат изключително напрегнати и предизвикателни.\", каза говорителят. Ще бъдат организирани и различни дейности за културен обмен и демонстрация на оборудване, а няколко китайски военноморски кораба ще бъдат отворени за посещения не само за състезателите, но и за обществеността. Армейските международни игри, инициирани от руското Министерство на отбраната, започнаха на 28 юли. Тази година те включват 28 състезания и са организирани съвместно от Китай, Русия,", "date": "2018.07.29", "title": "Морските състезания към Армейските международни игри започват в китайския град Цюанджоу"}
{"url": "https://www.24chasa.bg/novini/article/6986187", "text": "Пожар е избухнал в ранните часове тази сутрин в София. Горяха „Царските конюшни” на столичните булеварди „Дондуков” и „Васил Левски”. За това сигнализират зрители на NOVA, които изпратили видео на горящата сграда. Един от зрителите пише, че огънят е възникнал около 3.00 часа. На място са пристигнали екипи на пожарната, които са потушили огъня. Все още няма официална информация за причините за пожара и дали той е умишлен. \"Горят Царските конюшни в центъра на София! Пожарът пламна за секунди и се разрасна изключително бързо из целия комплекс - само няколко часа след дългия напоителен дъжд над София. Случайност? Самите пожарникари казаха, че \"някой го е палнал, тези имоти са много апетитни\". Иначе никой не счете за нужно да предупреди живущите в съседната кооперация, която е на 20 метра от пожара и е свързана с горящите сгради. Нямаше събуждане, нямаше извеждане, нямаше нищо. А на улицата единствено таксиметровите шофьори услужливо предложиха да донесат храна и вода за децата\", пише във фейсбук Мирослав Стоев, свидетел на инцидента.   ", "date": "2018.07.29", "title": "Горяха \"Царските конюшни\" в София (Видео)"}
{"url": "https://www.24chasa.bg/novini/article/6986192", "text": "Студен атомен часовник загуби точност само от една секунда за 30 милиона години по време на орбита в китайската космическа лаборатория „Тиенгун-2\", заявиха от Китайската академия на науките. Часовникът е по-точен в сравнение с останалите негови атомни събратя. Очаква се той да направи GPS системите по-прецизни, след като бъде приложен към технологията, предаде  На учените от Шанхайския институт по оптика и фина механика им отне повече от десет години да активират студения атомен часовник в космоса, който е първия в света. Те разрешиха ключови проблеми като физическата система на часовника в микрогравитационна среда, подготовката на студените атоми за продължителна автономна работа и манипулирането на лазерната оптична система. Техните резултати бяха публикувани в международното академично списание „Nature Communications\" на 24 юли тази година. Часовникът бе изстрелян в космоса заедно с космическата лаборатория „Тиенгун-2\" на 25 септември 2016 г. Това е първият студен атомен часовник, който работи в космическото пространство и изпълни всички планирани научни цели.", "date": "2018.07.29", "title": "Китайският атомен часовник в космоса се оказа по-точен"}
{"url": "https://www.24chasa.bg/novini/article/6986196", "text": "Сложихме точка на скандалите след срещата с премиера Бойко Борисов. Това коментира депутатът от \"Обединени патриоти\" Искрен Веселинов пред Нова телевизия. \"Имаме фундаментални теми, по които нямаме никакви различия-националната сигурност, противодействие на радикалния ислям\", каза още Веселинов. По периферните теми според него било нормално да има дебат и различни мнения. Той коментира и темата за Истанбулската конвенция, която бе отхвърлена от Конституционния съд. \"Това е победа не само на здравният разум, но и победа на нормалността. По тази тема \"Обединените патриоти\" няма разногласия, започнахме тази битка и я доведохме до край\", каза Веселинов. Категоричен бе, че конвенцията щяла да вкара през задната врата джендър половете. Лидерът на \"Воля\" Веселин Марешки определи като мутрополитик, добър комедиант и проводник на олигархията.", "date": "2018.07.29", "title": "Искрен Веселинов: Сложихме точка на скандалите"}
{"url": "https://www.24chasa.bg/novini/article/6986198", "text": "Палестинската тийнейджърка Ахед Тамими, която прекара осем месеца в затвора, защото удари шамари на двама израелски войници, бе пусната на свобода, предадоха световните агенции, цитирани от БТА.  Говорител на израелския затвор, в който се намираше 17-годишната Тамими, каза, че момичето и неговата майка, която също бе зад решетките заради инцидента с военните, са били откарани до контролен пункт на Западния бряг, където двете живеят. Ахед Тамими бе арестувана на 19 декември 2017 г. няколко дни след като бе заснета как удря израелските военни. Записът от инцидента заля буквално интернет и Тамими се превърна в икона за палестинците. Кадрите показват как Ахед заедно с братовчедка си Нур се доближават до двама израелски военни, облегнали се на зид в двора на нейната къща в Наби Салех, село в окупираните палестински територии. Двете момичета приканват войниците да се махнат оттам, а после започват да ги ритат и да им раздават шамари. По онова време Ахед е на 16 години. Тя бе осъдена на 21 март на осем месеца затвор след споразумение да пледира виновна. Момичето отпразнува 17-ия си рожден ден зад решетките. Ахед произхожда от семейство, известно с борбата си срещу израелската окупация. В миналото тя вече бе замесена в инциденти с израелски военни. Според палестинците Ахед Тамими е пример за храбростта пред злоупотребите на израелците на окупираните територии. Много израелци обаче смятат Ахед за пример за начина, по който палестинците насаждат омраза у децата си. Същевременно агенция Ройтерс съобщава, че израелската гранична полиция е арестувала вчера двама италиански графити артисти, защото рисували портрет на Ахед на израелската разделителна стена във Витлеем на Западния бряг. Повече подробности за задържането не се съобщават.", "date": "2018.07.29", "title": "Освободиха от затвора 17-годишна палестинка, зашлевила двама войници"}
{"url": "https://www.24chasa.bg/novini/article/6986244", "text": "В Ню Орлийнс се водят разследвания за двама заподозрени, обвинени в убийството на трима души и в още 7 души, съобщи началникът на полицията Майкъл Харисън, цитиран от CNN.  Заподозрените са носили качулки, извадили са пушка и пистолет в тълпата в събота вечер, пред блока на \"Клейборн Авеню\", на около три мили от френския квартал. Харисън твърди, че заподозрените са нападнали жертвите отзад и са стреляли по хората безразборно.  Двама мъже и една жена са загинали на място, а няколко други са ранени, съобщи полицията в изявление.", "date": "2018.07.29", "title": "Стрелба в Ню Орлиънс - трима загинали и 7 ранени"}
{"url": "https://www.24chasa.bg/novini/article/6986251", "text": "Директорът на ОДБХ-Благоевград д-р Михаил Бащавелов отрече категорично, че има съмнения за чума по дребните преживни животни в областта, предаде БТА.  \"Не сме казвали, че има съмнения за чума по дребните преживни животни в Благоевградска област. В момента изпълняваме държавната профилактична програма, вземат се проби от всички животни и ако се появи такова заболяване, тогава ще го обявим. Не можем да всяваме паника в населението, при положение, че няма такова нещо\", каза за БТА д-р Бащавелов, по повод появили се информации в медии за съмнения за чума в две животновъдни ферми в Благоевградска област. След подадени сигнали за умрели дребни преживни животни, специалисти от ОДБХ Благоевград са посетили ферми в селата Мусомища и Филипово. Направени са аутопсии, които не показват ясно причината за смъртта. По тази причина са взети проби. Резултатът от лабораторното изследване се очаква да е готов през следващата седмица. Предприети са превантивни мерки - стадата са изолирани и поставени на оборен режим. \"Изследваме всички животни, не само дребни, но и едри преживни и свине, защото има опасност от навлизане в страната на \"африканска чума\" по свинете и други завболявания - син език, нодуларен дерматит. Изследванията са постоянни, за да наблюдаваме какъв е здравният статус на животните в областта\", каза още д-р Бащавелов.", "date": "2018.07.29", "title": "Няма чума по дребните преживни животни в Благоевградска област"}
{"url": "https://www.24chasa.bg/novini/article/6986253", "text": "33-годишен пловдивчанин е в болница след като тази сутрин е бил прострелян в крака. Инцидентът е станал около 7:30 в квартал \"Кършияка\". Самият пострадал е обяснил пред полицията, че при слизане от колата си неизвестен за него мъж го е уличил в крака. Разследващите уточняват, че той не е сериозно пострадал. Работи като охрана.  Издирва се извършителят. По случая работят криминалисти от трето РУП- Пловдив. ", "date": "2018.07.29", "title": "Простреляха охранител в Пловдив (Обновена, снимки)"}
{"url": "https://www.24chasa.bg/novini/article/6986257", "text": "Няма пострадали при пожара в т.нар. „Царски конюшни” в центъра на София рано тази сутрин, но на старите сгради са нанесени сериозни щети. Това каза пред   журналисти кметът на столичния район „Оборище” Васил Цолов. По думите му „инцидентът с подпалването на сградите” е станал около 3:30 часа, като той се въздържа от коментар дали става дума за умишлен палеж. 8 екипа и 30 пожарникари са участвали в акцията по гасенето на пожара, съобщи Маринчо Маринов - дежурен смяна в ГД ПБЗН. Не изключва и версията палежът да е умишлен. Пострадали са сградите от вътрешната част на комплекса, както и тези, които са към улица „Панайот Волов”. Има паднали покриви. „По-скоро мен ме притеснява частта от покривите и сградите, които са открити – във връзка с откриването на учебната година, която може би е след месец и половина, но този месец и половина ще се изтъркаля много бързо”, коментира Цолов. Учениците от Първа английска гимназия и разположеното в сградата й основно училище трябва да минават точно покрай пострадалите сгради. Именно заради това още от понеделник започва процедура по обезопасяването им. Собствениците ще бъдат призовани да укрепят сградите.", "date": "2018.07.29", "title": "Обезопасяват „Царските конюшни”, няма пострадали при пожара"}
{"url": "https://www.24chasa.bg/novini/article/6986261", "text": "Гледат мярката за неотклонение на 15-годишния Даниал Бейкверди, който рани тежко друго момче на 16 години. Софийският градски съд ще реши дали да остане за постоянно в ареста. Пострадалият Християн беше настанен в „Пирогов” с прободни рани в корема и врата. Лекарите го стабилизираха още в първите часове след нападението, но състоянието му е тежко. Даниал е обвинен в опит за убийство. Беше задържан първоначално за 72 часа. Разпитан е и дал е обяснения. Пред разследващите казал, че е бил подложен на интернет тормоз в продължение на година.", "date": "2018.07.29", "title": "Съдът решава за 15-годишния, който наръга свой връстник"}
{"url": "https://www.24chasa.bg/novini/article/6986333", "text": "Подпалено умишлено БМВ изгоряло напълно в последните минути на миналата нощ във Враца. Според полицията сигнал за инцидента е подаден в 23.57 часа в събота от жителка на областния град. Немското возило е било загасено от екип на пожарната, но е напълно неизползваемо. Заради палежът е образувано досъдебно производство. Подпалената кола е собственост на областния лидер на ДПС за Врачанско и общински съветник Борислав Банчев. Тя била паркирана в квартал до болницата пред блок, в който Банчев гостувал. Малко преди полунощ очевидци забелязали мъж да приближава джипа с кофа, от която изсипал течност и избягал. Минута след това колата пламнала. Виделият пожара Банчев успял да отвори сред пламъците багажника, в който имал чанта с пари и документи.  Според лидера на ДПС огненото отмъщение вероятно е по поръчение на местен бизнесмен, чийто интереси засегнал като общински съветник. Банчев обаче отказа повече подробности за да не пречи на разследването.", "date": "2018.07.29", "title": "Огнена мъст за лидера на ДПС във Враца"}
{"url": "https://www.24chasa.bg/novini/article/6986266", "text": "Заподозрян за корупция китайски полицай, който бе в списъка на 100-те най-издирвани престъпници в Китай, се е върнал в родината си от САЩ, където пребиваваше. Той се е предал и ще бъде съден за взимане на подкуп, предадоха Ройтерс и Асошиейтед прес, цитирани от БТА.  Смята се, че Чжан Йонгуан е получил подкуп в размер на 920 000 юана (135 000 долара) от заподозрян за престъпление. Той работеше в като полицай в южния китайски град Шънчжън и избяга от страната през 2010 г. Според китайски медии Чжан е предал на китайските власти парите, които е получил като подкуп. Това е петдесет и четвъртият китайски представител, който се връща от чужбина у дома, за да отговаря на обвинения за корупция. През 2015 г. китайските власти публикуваха списък на 100-те най-издирвани заподозрени, за които се смята, че се укриват зад граница. Повечето от тях живеят в САЩ, Канада и Австралия.", "date": "2018.07.29", "title": "В Китай се завърна един от 100-те най-издирвани престъпници"}
{"url": "https://www.24chasa.bg/novini/article/6986303", "text": "Индексът на тържищните цени /ИТЦ/, който отразява цените на хранителните стоки на едро, падна тази седмица с 0,30 процента до 1,320 пункта, сочат данните на Държавната комисия по стоковите борси и тържищата /ДКСБТ/. Миналото лято ИТЦ се понижи до 1,309 пункта, преди да започне да се повишава, както обикновено става всяка есен. Базовото ниво на индекса - 1,000, е от 2005 година. Оранжерийните домати поевтиняха тази седмица с 2,3 на сто и се продават по 1,26 лева за килограм. Оранжерийните краставици поевтиняват с 12,9 процента до 1,42 лева средно за килограм. Ранните картофи се търгуват по 0,69 лева за килограм на едро. Цената на зелените чушки пада с 4,5 на сто до 1,26 лева за килограм. Тиквичките поскъпват с 6 на сто до 0,71 лева за килограм. Ябълките поевтиняват с 7,1 на сто и се продават по 1,45 лв./кг. Кайсиите се търгуват по 1,92 лева за килограм на едро, а прасковите поевтиняват с 4,2 на сто до 1,15 лв./кг. Цената на дините пада със 2,9 на сто до 0,34 лв. кг, а пъпешите се търгуват по 0,89 лв./кг. Кравето сирене поевтинява с 1,7 процента и се търгува по 5,90 лв./кг; кашкавалът, тип \"Витоша\", се купува по 9,94 лв./кг, а олиото по 1,96 лева за литър. Каймата поевтинява с 0,7 на сто и се търгува по 4,47 лева за килограм. Пакетче краве масло от 125 грама се търгува за 2,33 лева. Пилешкото замразено месо поевтинява с 0,3 на сто до 3,94 лева за килограм на едро. Захарта се търгува по 1,05 лв./кг, а брашното тип \"500\" поскъпва с 3,7 на сто и се продава по 0,85 лева. Яйцата се продават по 0,21 лева за брой на едро в края на седмицата.", "date": "2018.07.29", "title": "Индексът на тържищните цени, който отразява цените на хранителните стоки на едро, падна с 0,3 процента"}
{"url": "https://www.24chasa.bg/novini/article/6986313", "text": "Проект на италианския архитект Клаудио Нарди спечели конкурса за нов градски център на Велико Търново, предаде БТА. От 2019 г. започва реализацията на мащабния проект - поетапното създаване на нов градски център на старопрестолния град върху територия от 160 000 квадратни метра. \"Проведохме международен архитектурен конкурс, за да бъде Велико Търново с най-добрия облик в бъдеще, за да има новата централна част красива пешеходна зона, много зелени площи, паркове, паркинги, спортни зони, музеи и да се вписва с културно-историческото наследство\", посочи кметът Даниел Панов. Общо 62 разработки участваха в международната надпревара. На второ място, журито с председател проф. Георгий Станишев класира проекта на арх. Диего Терна (Италия), а на трето - разработката на \"Стивън Джордж Интернешънъл\" ООД - България. Още пет проекта са получили поощрителни награди - те са на архитектурни екипи от Полша, Испания, Турция и България. Задължително условие е било разработките да съчетават както градоустройствено решение за целия терен, така и проект за първата сграда – експозиционен и конгресен център, който ще се простира върху 6000 кв. метра площ.", "date": "2018.07.29", "title": "Новият център на Велико Търново ще е по италиански проект"}
{"url": "https://www.24chasa.bg/novini/article/6986318", "text": "Шестима души, включително три деца, загинаха при потъване на лодка в Егейско море, недалеч от гръцкия остров Лесбос, предадоха световните агенции, като се позовават на турски медии. По информация на Анадолската агенция сред жертвите има турски граждани. Лодката с 16 души на борда е потеглила от турския курорт Айвалък към о-в Лесбос. Турската брегова охрана е спасила девет души, а един човек се смята за изчезнал, предаде БТА.  Гьокхан Гьоргюарслан, представител на местните власти, каза пред Анадолската агенция, че в лодката е имало лица, свързани с движението на мюсюлманския проповедник Фетхуллах Гюлен, както и двама наркотърговци. Според турските власти Фетхуллахистката терористична организация (ФЕТО) на живеещия в САЩ Гюлен стои зад опита за преврат в Турция през юли 2016 г.", "date": "2018.07.29", "title": "6-ма души, включително 3 деца, загинаха при потъване на лодка в Егейско море"}
{"url": "https://www.24chasa.bg/novini/article/6986281", "text": "По повод  ., във фейсбук пламнаха разгорещени спорове. Някои припомнят как бе придобит имотът, други подозират, че пожарът е умишлен и цели да се освободи теренът, за да се строи на него. Мнозина питат кой е собственикът и какви са намеренията му.  Ето защо припомняме скандала около собствеността на царските конюшни и историята на собственика им. Варненският бизнесмен Янко Иванов, който придоби земята под царските конюшни след 10-годишна съдебна сага през 2016 г. е бивш съдружник на Цветан Василев в Корпоративна търговска банка. По професия Иванов е финансист, работил е и в други трезори. Във фейсбук при покупката на царските конюшни през 2016 г. варненци пуснаха снимки на имоти в Морската градина на своите съграждани - братята Янко и Красимир Иванови. Вторият тогава е ректор на Варненския медицински университет. През 2010 г., когато е управител на университетската болница “Св. Марина”, за малко да бъде арестуван. При стрелба в Слънчев бряг е ранен местният бандит Юрката, когото полицията започва да издирва. По това време МВР шеф е Цветан Цветанов. Оказва се, че издирваният е в болницата, ръководена от Красимир Иванов. При фалита на КТБ се оказва, че близо 10 милиона лева на медицинския университет и болница \"Св.Марина\" изгарят. Според статусите на възмутените варненци двамата братя били сред основните борци за спиране на автомобилите в Морската градина, а в същото време самите те шофирали до луксозния си дом. Те подкрепяли кандидатурата на кандидат-кмета на Варна Чавдар Трифонов, издигнат от ДСБ, според сайта novinaria.bg. И имотът в Морската градина е придобит от Янко Иванов чрез заменка, твърди пак сайтът novinaria.bg. Бившият шеф в КТБ Янко Иванов е и сред хората, построили сградата “Кораба” във Варна на гърба на Морското училище, след като теренът за нея бил изваден от списъците на забранените за приватизация имоти. По-късно сградата бе продадена на министерството на правосъдието срещу 4000 лв. на кв. м при площ от 1000 кв. м за административен съд на Варна. Янко Иванов е управител и съсобственик в агенцията за недвижими имоти “Дивисима”, през която първоначално е направена заменката на царските конюшни. Тази фирма е и купувачът на сградата на държавния “Булгарплодекспорт” на столичната улица “Съборна”. За нея са платени само 1,1 млн. лв. през 2008 г. Фирми на Иванов започват овладяването на царските конюшни още през 2005 г. На 12 август 2005 г., петък, в самия край на мандата си и при вече загубени избори, правителството на Сакскобургготски решава да замени част от терена на царските конюшни с фирма “Дивисима”. Само 3 дни по-късно, на 15 август - понеделник, тогавашният регионален министър Валентин Церовски, вече покойник, е издал съответната заповед. Така Иванов става собственик на 16% от имота.  В началото на юли 2016 г. областният управител на София Веселин Пенев продава на фирма “Евротрансбилд” (пак на Иванов) останалата част от имота - три терена държавна собственост с площ над 7 дка за 658 хил. лева. Терените се намират на ъгъла на булевардите “Дондуков” и “Васил Левски” в идеалния център на столицата. А сделката е на цена от 90 лв. за квадратен метър, по-евтино от чифт маратонки. “Евротрансбилд” е притежавала 16% от земята, а държавата - 84%. Като повод за сделката е послужило искане на “Евротрансбилд” да се ликвидира съсобствеността. И областният Пенев решава да го направи, като продаде държавния дял въпреки становищата на две министерства - това на регионалното развитие и на земеделието. Янко Иванов обявява намерението си да строи върху имота жилищни сгради.  В придобиването на царските конюшни няма абсолютно нищо незаконно. Може и на някого цената да изглежда ниска, но тя е абсолютно законна. И нека не забравяме, че с този имот аз като предприемач поемам голям риск, тъй като там има много сгради с различен статут и собственост, които не са мои. И накрая може да се окаже, че аз не мога да строя нищо там и ще загубя много пари. Но това си е абсолютно мой проблем, казва през 2016 г. Иванов в интервю за \"24 часа\".", "date": "2018.07.29", "title": "Кой притежава царските конюшни и ще се строи ли там?"}
{"url": "https://www.24chasa.bg/novini/article/6986501", "text": "Рано тази сутрин на 71 години в болницата в Сплит почина една от най-големите хърватски естрадни звезди - Оливер Драгоевич. Той загуби битката с рака на белите дробове. Драгоевич бе женен за Весна, от която имаше един син и двама близнаци, информира БГНЕС. Роденият в Сплит Драгоевич записва музикалното училище в града и още като дете започва да пее. Като дете започва да забавлява с песни хората по улиците на града, а по-късно с корабчето от Сплит до Вела Лука. За първи път излиза на сцената на детския фестивал през 1961 г. През 1967 г. участва на фестивала в Сплит, където изпълнява песента Пицаферай, която се превръща в любима на публиката. След това пее в различни клубове в Западна Европа. През 1974 година изпълнява песента \"За какво ми е Копакабана\", която става хит. Година по-късно изпява и легендарната песен \"Аз и Галеб\", която се превръща в негова запазена марка. Това е и най-награждаваната песен в страната. Сред хитове на Оливер Драгоевич са \"Скалинада\", \"Когато идваш при мен\", \"Прости ми\", \"Вярвам в любовта\", \"Надалина\", \"Кароца\" и др. Драгоевич остави зад себе си 23 албума. Той бе и сред малкото хърватски изпълнители, които успяваше да напълни залите в чужбина като - Carnegie Hall, Royal Albert Hall, Olympiа, Opera House Sydney.", "date": "2018.07.29", "title": "Почина легендата на хърватската естрада Оливер Драгоевич"}
{"url": "https://www.24chasa.bg/novini/article/6986516", "text": "Турската брегова охрана е попречила на над 14 хиляди мигранти да преминат нелегално в Европа от началото на годината, съобщи Анадолската агенция, като се позовава на данни на Командването на бреговата охрана, предаде БТА.  Според данните броят на мигрантите, опитали да стигнат до Европа от Турция през първите седем месеца на годината, се е увеличил с 60 процента спрямо същия период м. г. Бреговата охрана е заловила общо 14 470 мигранти при акции в Егейско море, Черно море и Средиземно море. Най-голям е броят на заловените мигранти в Егейско море - 13 336. Бежанците предпочитат да използват нелегалните маршрути през Егейско море, тъй като много гръцки острови са разположени недалеч от турския бряг, отбелязва Анадолската агенция. Най-голям е бил броят на заловените мигранти през май - 3398. Бреговата охрана съобщи, че общо 54 нелегални мигранти са загинали при опита си да стигнат до Европа тази година, а през първите седем месеца на 2017 г. броят на загиналите бежанци е бил 20. През март 2016 г. ЕС и Турция сключиха споразумение за спиране на мигрантския наплив към Европа, припомня агенцията.", "date": "2018.07.29", "title": "Турската брегова охрана е попречила \nна над 14 хил. мигранти да стигнат до Европа"}
{"url": "https://www.24chasa.bg/novini/article/6986546", "text": "Председателят на Народната партия Вук Йеремич твърди, че президентът на Сърбия Александър Вучич планира да насрочи на 4 ноември референдум за Косово заедно с предсрочни парламентарни избори, предаде Танюг, цитиран от БТА.  Йеремич смята, че на Запада му е нужен подписът на Сърбия под споразумение, което би дало на Прищина възможността да получи членство в ООН и Вучич да завърши преговорите за споразумението, съобщи Народната партия. Йеремич изрази голямо задоволство от акцията за събиране на подписи на граждани против споразумение, с което Сърбия да се съгласи Косово да получи място в ООН и с това да признае неговата независимост. Акцията \"Един подпис променя всичко\" започна вчера в Белград, Нови Сад, Ниш и Крагуевац", "date": "2018.07.29", "title": "Вучич планира референдум за Косово \nи предсрочни избори в Сърбия на 4 ноември"}
{"url": "https://www.24chasa.bg/novini/article/6986567", "text": "Президентът на Сърбия Александър Вучич съобщи днес, че тази година ще бъдат инвестирани над милиард евро във въоръжение и военно оборудване, което е най-много в региона с изключение на Румъния, която е 2,5 пъти по-голяма по брой на населението, предаде Танюг, цитирана от БТА.  По този начин засилваме отбранителната си промишленост, каза сръбският президент. \"Когато искате да бъдете военно неутрални, трябва да бъдете достатъчно силни да се защитавате от онези, които биха могли да използват военната си сила като средство за политически натиск\", каза Вучич в Никинци, където присъства на демонстративно учение на сръбската армия. Мисля, че е добре, че инвестираме и ще инвестираме още повече, добави Вучич. ", "date": "2018.07.29", "title": "Сърбия инвестира около милиард евро \nвъв въоръжение и оборудване тази година"}
{"url": "https://www.24chasa.bg/novini/article/6986569", "text": "Още полети бяха отменени днес на летището в Мюнхен, след като част от него беше временно затворена вчера заради промъкването на жена през контролнопропускателен пункт, предаде ДПА, цитирана от БТА.  Говорителка на летището каза, че сутринта са били отменени 12 полета. Пътниците все още трябва да очакват дълги опашки на летището днес, въпреки че самолетите отново започнаха да излитат предния ден. Нормалната работа на летището беше нарушена вчера, след като полицията получи информация, че жена е преминала през охраняваната зона, без да бъде проверена от персонала. Най-малко 200 полета бяха отменени вчера, а още 60 бяха забавени на второто най-натоварено летище в Германия в разгара на летните почивки. Около 700 човека трябваше да спят снощи на походни легла на летището, а стотици отседнаха в хотели. Органите на реда заявиха, че жената е бил разпозната след няколко часа безуспешно издирване, но отказаха да дадат подробности какви последици може да понесе тя.", "date": "2018.07.29", "title": "Още полети бяха отменени на летището в Мюнхен след пробив в сигурността"}
{"url": "https://www.24chasa.bg/novini/article/6986586", "text": "Гръм е убил човек на връх Ореляк над Гоце Делчев, в района на телевизионната кула. Мъжът е бил много обгорен. Сигнал в планинска спасителна служба - Банско е подаден около 15 часа. 3 групи спасители са тръгнали към мястото, за да свалят тялото на починалия. Заради факта, че има смъртен случай е уведомена и полицията.", "date": "2018.07.29", "title": "Гръм уби човек на връх Ореляк, три групи планински спасители пътуват към мястото"}
{"url": "https://www.24chasa.bg/novini/article/6986602", "text": "Ловец загина и друг бе тежко ранен, когато навлезли в минно поле, останало след войната през 90-те години в община Завидовичи в Босна и Херцеговина, съобщи босненският сайт кликс. Сапьори от Федералното управление за гражданска защита влязоха рано сутринта в минното поле, за да изнесат тялото на ловеца, който загинал снощи към 22 часа. Тялото било намерено дълбоко в минното поле близо до град Возуча, предава БТА.  Другият ловец е изпратен в болница в Тузла и животът му е извън опасност. Босна бе повсеместно минирана по време на войната през 90-те години. През последните години мини все още експлодираха из страната въпреки усилията по разминиране. Стотици хора загинаха от експлозии на мини след войната.", "date": "2018.07.29", "title": "Ловец, навлязъл в минно поле, загина, а друг е тежко ранен в Босна и Херцеговина"}
