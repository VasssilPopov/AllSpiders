{"url": "https://www.24chasa.bg/novini/article/6947378", "text": "Най-малко 19 души загинаха и десетки бяха ранени при два взрива във фабрика за фойерверки на около 30 километра от град Мексико, предаде Ройтерс, като се позова на местните власти. Сред жертвите са спасители, изпратени на мястото на злополуката, предаде БТА. Това е поредният смъртоносен инцидент в Тултепек - предградие на мексиканската столица, известно с производството на фойерверки. След първия взрив на мястото на произшествието пристигнали пожарникари, полицаи и спасителни екипи. Тогава проехтяла втората експлозия, при която загинали част от изпратените във фабриката спасители. На телевизионни кадри се виждат облаци от дим, издигащи се над сградите в Тултепек, и десетки пожарникари и спасители, опитващи се да помогнат за справяне с бедствието. Според Луис Фелипе Пуенте, шеф на мексиканската агенция за гражданска защита, са загинали най-малко 19 и са били ранени над 40 души.", "date": "2018.07.05", "title": "Близо 20 загинали и десетки ранени при два взрива във фабрика за фойерверки в Мексико"}
{"url": "https://www.24chasa.bg/novini/article/6947176", "text": "Омбудсманът Мая Манолова пак изненада социалния министър Бисер Петков с предложението си за закон за личната помощ, стана ясно при обсъждането на проекта в социалната комисия на парламента в четвъртък. “Притеснителното е, че в първия вариант, който ми беше представен, бяха разписани 330 ч за лична помощ, във втория - 220 ч, а сега няма ограничение. Това прави трудно изчислението колко ще струва”, обясни Петков пред депутатите. Законът, изготвен от омбудсмана Мая Манолова и майки на деца с увреждания бе внесен в парламента от “Воля” още във вторник, а вчера от БСП също заявиха подкрепа. Час преди обсъжданията обаче хора с увреждания се събраха на протест против законопроекта. Убеден съм, че между първо и второ четене може да се реши противопоставянето между различните групи, заяви соцдепутатът Антон Кутев. По време на двучасовото обсъждане майките на деца с увреждания отново застанаха на различни позиции. “Моля да ме разберете правилно - като родител и майка аз не искам да бъда асистент на моето дете. Аз искам да работя”, заяви една от майките - Антоанета Стефанова. “Моля ви само за едно. Никога повече не противопоставяйте майки срещу майки. Беше много грозно”, обърна се тя към управляващите. “Този закон дава възможност на нас, родителите, да живеем нормално и да реализираме нашия потенциал”, заяви пък друга от майките - Христина Николаева. Според нея с новите промени децата ще излязат сред обществото, а нямало да стоят вкъщи. “Смелите реформи се правят трудно и събуждат повече съпротива, отколкото подкрепа”, защити проекта Манолова. И се зарече да седи в социалното министерство, докато законът не се приеме така, както искат майките.", "date": "2018.07.05", "title": "Манолова пак изненада Бисер Петков за инвалидите (Обзор)"}
{"url": "https://www.24chasa.bg/novini/article/6947353", "text": "Стачки в нискотарифната авиокомпания Райънеър в края на този месец може да създадат хаос в полетите в разгара на туристическия сезон. Протестът на кабинни екипажи ще се проведе едновременно в четири европейски държави и ще засегне полети до много дестинации. До него се стигна, след като синдикатите не успяха да влязат в ефективен диалог с ръководството на авиокомпанията по исканията за по-добри условия на труд, предаде  . Четири синдиката от Белгия, Италия, Испания и Португалия обявиха в Брюксел, че ръководството на ирландската авиокомпания не желае да преговаря с тях. \"За съжаление \"Райънеър\" игнорира служителите си и профсъюзите нямат друг избор, освен да свикат 24-часови стачки в Португалия, Италия, Испания и Белгия на 25 юли и в Португалия, Испания и Белгия на 26 юли\", заяви Лучиана Пасо от португалския профсъюз. Основно искане на служителите е договорите с Райънеър, която лети в 37 страни, да бъдат не по ирландското, а по местните законодателства. Някои имат проблеми със социалните осигуровки. Ирландските пилоти ще стачкуват на 12 юли, в знак на протест срещу и ниското заплащане. Всички служители са недоволни от условията на труд. Очаква се масово участие на 4000 до 5000 души. Служителите започнаха да се организират миналата година и през декември ръководството за първи път в историята на Райънеър призна синдикатите.", "date": "2018.07.05", "title": "Служителите на Райънеър ще стачкуват в 4 държави в края на юли"}
{"url": "https://www.24chasa.bg/novini/article/6947191", "text": "Братът на депутата от ДПС Димитър Аврамов - Борис, е бил задържан през февруари за убийството на данъчния Иво Стаменов. Това съобщи адвокатът на Аврамов - Константин Симеонов. Той обясни, че Аврамов е бил пуснат след 24 часа - явно защото няма доказателства срещу него. Вчера в зала 3 на спецсъда в София прокуратурата поиска постоянен арест за Борис Аврамов, Данаил Петков и Пламен Дренков. Тримата са обвинени като част от престъпна група, която се е занимавала с лихварство и рекет. По-рано през деня вчера наблюдаващият прокурор по делото Камен Господинов обясни, че групата е поръчала побой или палеж на колата на Стаменов, но до извършването им не се стигнало. От думите на обвинителя се разбра, че Ставало дума за побой или палеж. Според прокуратурата в групата на Борис Аврамов участвал и Петър Петров, който излежава 3-месечна присъда в бургаския затвор за незаконно притежание на пистолет. От прокуратурата засега не дават отговор на въпроса кога точно е бил поръчан атентатът срещу убития на 19 декември м. г. Иво Стаменов. Прокурор Господинов уточни, че по делото няма информация бизнесът на Борис Аврамов да е бил обект на проверка от страна на отдел “Фискален контрол” в НАП, чийто началник бе Стаменов. Основният бизнес на брата на депутата е внос и пакетиране на месо. Това е една от стоките, обект на проверки от отдела на Стаменов, който трябвало да следи за високорискови контрабандни стоки. Фирмите на Борис Аврамов редовно внасяли месо от чужбина, твърди бизнесмен от бранша. Дали това има връзка с проблеми в НАП и отдела на Стаменов, още не е ясно, каза Господинов.Той посочи, че няма връзка между арестуваната група и самото убийство на данъчния, което остава неразкрито. По време на заседанието за определяне на мярката за неотклонение на тримата арестувани прокурорът не спомена пред съда името на Стаменов. Адвокат Симеонов обясни пред журналисти, че един от свидетелите говорел за следене на джип, подобен на този, в който през декември м.г. бе прострелян данъчният. Свидетелят обаче не могъл да каже регистрационния номер на колата. Засега групата на Борис Аврамов е обвинена, че е давала заеми срещу високи лихви и е изнудвала хора. При ареста на Аврамов на 3 юли в дома му в София бил открит При един от случаите Борис Аврамов поискал от Румен Трифонов да поеме задължение от 20 хил. лв. Според прокуратурата Борис поискал парите, а Петков и Дренков седнали от двете страни на мъжа. Адвокат Илия Павлов коментира, че в споменатото от прокурор Господинов “седене” имало данни “по-скоро за блудство, отколкото за изнудване”. Константин Симеонов пък посочи, че Борис Аврамов искал да купи от Трифонов машини за добив на биткойни и дори платил 20 000 лв. за тях, за което имало издадена фактура. Копачките обаче не били доставени. “За какво вменяване на задължение става дума, при положение, че Трифонов вече го има?”, попита адвокатът. Друг изнудван от бандата според прокуратурата е Крум Гюзелев. От него бандата искала 5 хил. лв. Според защитата на задържаните той взел 10 000 лв. заем от Борис Аврамов, а върнал 5. Адвокатите обясниха, че в постановленията за привличане на обвиняеми на Петков и Дренков за лидер на групата е посочен Петър Петров, а не Борис Аврамов. Първоначално и тримата били пуснати срещу подписка, но после прокуратурата ги задържала за 72 ч. Съдия Даниела Костова ги остави в ареста с мотива, че има достатъчно данни да са били в бандата. Имало и риск да извършат ново престъпление. Постановленията за привличане на обвиняеми пък може да бъдат прецизирани. Решението за ареста на Борис Аврамов и другите двама не е окончателно и може да се обжалва пред спецсъда.", "date": "2018.07.05", "title": "Братът на депутата от ДПС Димитър Аврамов бил арестуван през февруари за убийството на Иво Стаменов, но го пуснали (обзор)"}
{"url": "https://www.24chasa.bg/novini/article/6947225", "text": ", предаде АФП. 12 от тях са от най-големия град на провинцията - Монреал.  Температурите през деня достигат 30-40 градуса. Властите предупредиха, че рискови групи са лицата с хронични заболявания, самотници и хора, които прекарват много време в помещения без климатик. За последно толкова продължителна жега в Монреал е имало през 2010 г., когато загинаха 106 души. Голяма част от Европа също е обхваната от гореща вълна и суша. В Северна Германия горяща птица падна от жица на електрически влак и подпали поле с пресъхнала от жегите трева. Под пламъците попаднали 7 хектара суха растителност край Рощок и била необходима намесата на 50 пожарникари. Фермерите се оплакват от засушливото време в региона, където не е падала и капка дъжд от два месеца. В Ирландия забраниха поливането на градини заради необичайна суша. През юни температурите достигнаха 32 градуса - малко под националния рекорд за Ирландия. В същото време силни бури в централната и югозападната част на Франция причиниха смъртта на един човек и нанесоха щети на стотици домове. Бурята, съпроводена от град, причини големи щети на сгради и автомобили и се движи към Париж. Поройни дъждове се изляха и над китайския град Шанхай и доста райони в провинциите Шенси и Съчуан. Япония разпореди евакуацията на хиляди жители от околностите на Киото заради поройни дъждове, при които загина един човек. ", "date": "2018.07.05", "title": "12 мъртви  в Монреал  от горещини (обзор)"}
{"url": "https://www.24chasa.bg/novini/article/6947221", "text": "Тази и следващата година в София ще бъдат ремонтирани 15 парка и градини. Сред тях са най-големите и посещавани паркове в столицата - Южният, Западният и Северният, както и Борисовата градина. Освен това район “Младост” ще се сдобие с нов парк - “Въртопо”, а парк “Възраждане” ще се разшири, като там се планира да има миниаквапарк. В обновяването на паркове и градини, както и в нови детски площадки Столичната община ще инвестира 24 млн. лв. но всъщност изпълняваме изключително мащабна програма за реконструкция и изграждане на нови паркове и градини. Това е важна част от програмата за подобряване на качеството на въздуха. Инвестираме в проекти, които пряко засягат живота на хората в кварталите”, каза столичният кмет Йорданка Фандъкова при проверката на ремонта на входа на Южния парк при бул. “Гоце Делчев”. Това е последният необновен вход от общо четирите на Южния парк. Освен него там ще се подменят настилките на 27 дка алеи около кучешката градина и голямата поляна, на която се правят събития. Любопитното е, че за гранитната настилка ще се ползват здравите плочи от площада пред НДК, който беше обновен миналата година. Там ще се поставят нови пейки, кошчета, чешма, над 100 нови осветителни тела, ще се възстанови водното огледало и ще се монтира видеонаблюдение. Ремонтът трябва да приключи през септември и струва 2 млн. лв. “В момента се работи на 6 обекта. Вече започна мащабната реконструкция на Западния парк. Стартира и първият етап от изграждането на парк “Въртопо” - това е 8 дка нов парк в район “Младост”. Обновяваме градините “Кристал”, “Климент Охридски” и тази в “Княжево”. Предстои да започнат ремонти на още 9 обекта - сред тях са градината при храма “Св. Седмочисленици”, парковете “Заимов”, “Дружба” и Северният. Освен това на София”, каза Фандъкова. Тя подчерта, че 80% от детските площадки в паркове и градини са обновени, а до края на 2019 г. трябва да са 100%. За първия етап на новия парк на “Младост” - “Въртопо”, са отпуснати 600 000 лв. Проектът включва изграждане на алеи, осветление, детска площадка, стрийт фитнес и парково обзавеждане. Възстановяване на езерото, сухия фонтан и цветната изложба пък са част от дейностите, които ще се правят в Западния парк.  Мащабният ремонт е за над 10 млн. лв. и се финансира от Оперативна програма “Региони в растеж”. Дейностите, които вече стартираха, трябва да приключат догодина. Там ще се полага нова настилка от гранитни плочи и павета, ще има и опесъчени алеи. Ще има нови детска площадка, пейки, кошчета, велосипедни стендове и видеонаблюдение. Новото осветление на Западния парк ще е енергоспестяващо и ще се регулира автоматично. В Борисовата градина пък ще се възстанови розариумът, създаден през 20-те години на миналия век. В центъра му ще има и фонтан. Ремонтът, който ще струва около 780 000 лв., ще включва и нова настилка на алеите около Патешкото езеро, детската площадка и Рибното езеро. Дейностите в парк “Заимов” пък включват необновените до момента части на градината. Там ще има нова детска площадка с растителен лабиринт, розариум и площадка за обучение на кучета.  Планира се разширение на спортната зона на парка с нови уреди и зона за игри с топка. Проектът предвижда да се обособят места за отдих с шезлонги, стойки за хамаци, пикник зони с маси и пейки и кътове за игра на шах. Там също ще се подменя осветлението, ще се поставят нови пейки и ще се ремонтира входът от бул. “Я. Сакъзов”. Цъфтящ жив плет ще има по северната и източната граница на парка. Проектът е за над 1,8 млн. лв. Ремонтът на градината на колелото на трамвай №5 в “Княжево” включва ново осветление, настилки, детска площадка, поливна система, озеленяване и парково обзавеждане. Нова детска площадка, настилки, озеленяване и парково обзавеждане пък включват дейностите в градината на ул. “Черковна”. Пускане на в София пък обсъди в четвъртък председателският съвет на СОС. Идеята е общината да стартира новата услуга чрез програма “Зелена София” в партньорство с други организации. Велосипедна станция ще бъде поставена пред Националния исторически музей. Целта на проекта е да стимулира столичани към по-екологични начини на придвижване и да се намали трафикът на коли към планината Витоша. Резервацията на електрическите велосипеди ще става през специално приложение. СОС ще разгледа предложението следващата седмица. “Категоричното ми мнение е, че със закон трябва да се забрани строителството в рамките на града с изгребни ями без изградена канализация. В последните години изградихме 200 км водопровод и канализация – за сравнение, толкова е дължината на магистрала “Струма”. Това заяви столичният кмет Йорданка Фандъкова пред bTV. “Все още е възможно да се строи с изгребни ями. Моля всички граждани, които си купуват жилища, да проверяват внимателно това, защото впоследствие при проливни дъждове липсата на канализация се оказва проблем. Подобна възможност трябва да се забрани”, смята Фандъкова. Тя обясни, че проектите за изграждане на канализация, са едни от най-тежките и това е “инвестиция, която не се вижда, защото е под земята, но когато я няма, се усеща”. Тази година се изграждат 50 км ВиК мрежа. Ремонтът на бул. “В. Левски” от ул. “Граф Игнатиев” до ректората на Софийския университет ще приключи в началото на август, след това ще продължим в участъка до Паметника на Васил Левски, каза Фандъкова. Тя обясни, че общината има готовност да преасфалтира и бул. “България”. Не може да блокираме града, затова ще преценим кога да започне ремонтът, добави Фандъкова. “По отношение на каруците моята позиция е, че трябва да бъдат забранени на територията на целия град. Затова ще се нуждаем от активен контрол от КАТ”, каза кметът. По темата работи работна група, която вече е на финала и предстои да започнат дебатите в общинския съвет. ", "date": "2018.07.05", "title": "Застилат Южния парк със старите плочи от площада пред НДК"}
{"url": "https://www.24chasa.bg/novini/article/6947293", "text": "Австрия, критикува миграционната политика на ЕС и пледира за система, при която нито една молба за предоставяне на убежище няма да бъде депозирана на европейска територия, пише в. \"Монд\". Изданието се е запознало с документ на австрийските власти, който бил представен на вниманието на национални експерти от 28-те страни членки на ЕС по време на неформална среща във Виена на 2 и 3 юли, пише вестникът. Изданието допълва, че това е бил от онзи тип документи, за които не се очаква да станат обществено достояние, предаде БТА. В него се отбелязва, че мигрантите са основно млади мъже и \"много от тях са особено податливи на идеологии, които са враждебни на свободата или проповядват насилие\". По примера на Вишеградската група (Унгария, Чехия, Полша, Словакия) Австрия защитава идеята за \"една Европа със затворени граници и пълно изнасяне извън границите на ЕС на правото на убежище\", отбелязва в. \"Монд\". В документа, с който изданието се е запознало, има предложение страните членки на ЕС да обмислят \"нова система на защита\", в която \"нито една молба за убежище няма да бъде депозирана на европейска територия\". Целта е през 2025 г. да се гарантира получаване на убежище само на онези, които \"спазват ценностите на ЕС и фундаменталните права и свободи\", пише още в текста. ЕС сега не налага изобщо подобно условие на кандидатите за убежище, припомня в. \"Монд\". В документа още в началото се казва, че \"политическите елити и ЕС като цяло са изгубили контрола на ситуацията\" през 2015 г. по време на пика на миграционната криза. После документът акцентира върху предполагаемата неспособност на 28-те да възпрат мигрантските потоци и да обезопасят общата външна граница, допълва вестникът. Изданието припомня, че от 1 юли Австрия е ротационен председател на ЕС. Вестникът припомня още, че от края на миналата година Австрия е управлявана от коалиция, съставена от десницата и крайната десница.", "date": "2018.07.05", "title": "\"Монд\": Австрийски документ съдържа обезпокояващи предложения на Австрия за миграцията"}
{"url": "https://www.24chasa.bg/novini/article/6947164", "text": "Жители на рудоземското Елховец излязоха на протест срещу кучкарник на англичани в селото им. Те твърдят, че не могат да спят от лая на кучетата, а и мирише. Антъни и Даян Роулс са купили стопанска сграда в селото и от 2011 г. в нея отглеждат средно по около 100 кучета. “От началото приютът създава дискомфорт на хората. Близо е до къщите. Хората не могат да спят от лая на кучетата. Беше направен в селото без необходимото разгласяване. Оттогава протестираме пред институциите, но ефект няма”, обясни Венцислав Енев. Сега в Елховец научили, че община Рудозем е издала строително разрешение за преустройство и пристрояване на приюта за временно настаняване на бездомни кучета и котки. Според Енев съществуването на приюта противоречи и на Закона за защита на животните, тъй като той трябва да е извън границите на съответното населено място. Кметът на Рудозем Румен Пехливанов обясни, че на чужденците им е предложено друго място за приют, но те настоявали да бъде върху техния имот. В последните години са правени десетки проверки от всички институции, които обявявали, че англичаните имат право да отглеждат в този обект кучета. “Единственият проблем е високото ниво на шум, но в инвестиционния им проект има мерки за шумоизолиране, затова сме дали разрешение. Моето мнение е, че наистина на приюта не му е мястото в населено място, но в крайна сметка кучетата са домашни любимци, могат да бъдат отглеждани в населено място”, добави Пехливанов. В интернет страницата на фондацията Rudozem Street Dog Rescue англичаните са описали дейността си като служба за спасяване на кучета от улицата - Rudozem Street Dog Rescue. “В България има много улични кучета, които често са подложени на най-ужасяващата жестокост. Те са ритани, бити и стреляни редовно без никаква друга причина освен това, че осигуряват на някои хора забавление. Понякога имаме около 200 кучета и котки”, пишат в страницата си англичаните. Те заявяват, че искат да обновят обекта си, тъй като е единствена надежда за бездомните четириноги. И декларират, че имат екипи за осиновяване в други страни и намират домове с добри стопани на приемните си кучета.", "date": "2018.07.05", "title": "Родопско село не иска англичани и кучетата им, които лаят и миришат"}
{"url": "https://www.24chasa.bg/novini/article/6947303", "text": "Разследване ще установява обстоятелствата около смъртта на 50-годишна жена от село Михайлово, Община Хайредин, предаде . Жената е намерена безжизнена на поляна в затънтена улица в селото. В непосредствена близост до нея е имало скъсан проводник. Пред хора от селото тя е споделила намерението си да отиде на това място, за да събира охлюви. Така жената, която е самотна майка, е изхранвала шестте си деца. От ЧЕЗ казаха, че напоследък не са получавали сигнал от клиенти в района за прекъснато електричество. Последно такъв е имало в средата на миналия месец. Тогава са възстановени паднали проводници и от дървета са отрязани клони, които са пречели на електрозахранването.", "date": "2018.07.05", "title": "50-годишна жена е открита мъртва край Михайлово"}
{"url": "https://www.24chasa.bg/novini/article/6947190", "text": "Собствениците на бензиностанции да имат 20 хил. лв. банкова гаранция за всеки обект. Фирми, които имат различни дейности - по производство, съхранение, дистрибуция, ще плащат за всяка от дейностите. Капиталът за търговците на едро, който се изисква, за да бъдат вписани в регистъра, да се намали от 3 млн. на 1 млн. лв. Това решиха депутатите от комисията за борба със сивата икономика и за контрол над приходните агенции, които гласуваха на второ четене закона за горивата. 90% от текстовете бяха одобрени почти единодушно от комисията, чийто председател е Емил Димитров. Депутатите решиха още да отпаднат всичките изисквания за образователен ценз към всеки пазарен субект. Ведомствените бензиностанции няма да дължат гаранции и обезпечения, но при условие, че горивата от тях се ползват за собствени нужди. От тях до мястото за зареждане могат да се превозват до 1000 литра гориво. Транспортни, строителни и фирми за управление на отпадъците се разрешава да имат обекти за зареждане за собствени цели, но без да продават горива. За тях също няма да се прилагат изискванията на закона за устройство на територията. От шофьорите на камиони за транспорт на горива ще се изисква само свидетелство за правоуправление и застраховка. Търговците на газ трябва да имат собствени резервоари от 50 куб. м, обезпечението е намалено от 200 хил. на 20 хил. лв., а изискването е да имат поне 10 хил. собствени бутилки. Те имат 2 г. срок да изпълнят законовите изисквания, реши комисията.", "date": "2018.07.05", "title": "Бензинджиите  с 20 000 лв. гаранция, \nно без ценз и стаж"}
{"url": "https://www.24chasa.bg/novini/article/6947319", "text": "Федералният Върховен съд на Германия издаде заповед за арест на тунизиец, заподозрян че е \"мозъкът\" зад нападението срещу берлинския коледен базар през декември 2016 г., при което бяха убити 12 души, съобщи мюнхенският всекидневник \"Зюддойче цайтунг\", цитиран от Ройтерс. Германските следователи искат арест за 32-годишния мъж, идентифициран само като Мехер Д., който е заподозрян за член на екстремистката групировка \"Ислямска държава\" и за съучастник в убийството. От съда засега няма коментар по въпроса, предаде БТА. Ройтерс припомня подробности за кървавата атака, при която Анис Амри - тунизиец, свързан с екстремистки ислямистки кръгове, похити камион и връхлетя с него върху оживения базар в германската столица. Той бе застрелян от полицията в Италия няколко дни по-късно. Според служители по сигурността Мехер Д. е напуснал Тунис през 2015 г., за да се присъедини към ИД в Либия и е влязъл във връзка с Амри през есента на 2016 г. чрез чат в мобилното приложение Уотсап. В документ на федералната полиция, цитиран от вестника, заподозреният е изиграл значителна роля в мотивирането на Амри да извърши атентата - най-смъртоносния в Германия от десетки години. Не е ясно къде се подвизава Мехер сега. Служителите по сигурността смятат, че той все още е в Либия. Германските следователи са в контакт по случая с властите в Тунис, които от известно време издирват заподозрения. Американски и германски разузнавателни служби помагат на разследването, пише \"Зюддойче цайтунг\".", "date": "2018.07.05", "title": "Издадоха заповед за арест на заподозрян за атаката срещу коледния базар в Берлин през 2016 г."}
{"url": "https://www.24chasa.bg/novini/article/6947197", "text": "Въпреки недостига на квалифицирани кадри в световен мащаб само 29% от фирмите привличат нови служители, предлагайки им по-високи заплати. Повече от половината - 54%, решават този проблем, като предлагат допълнителни програми за обучение, показва двугодишното изследване на “Менпауър Груп”. Общата тенденция обаче е за повишение на заплатите, тъй като преди две години фирмите, които са били готови да наддават с по-високо заплащане, за да привлекат кадри, са били с 3 процентни пункта по-малко от сега, показва изследването. Увеличават се и фирмите, които борят недостига на квалифицирани кадри, като привличат на работа хора, които работят от вкъщи - от 19% преди две години на 23% сега. Сборът от процентите е над 100, защото една фирма обикновено ползва няколко стратегии, за да набира квалифицирани служители. В сравнение с две години по-рано няма голямо разместване на професиите, за които е най-трудно да се намерят добри служители. В България водещи в това отношение са квалифицираните работници, шофьорите, инженерите, здравните и IT специалистите. Като цяло родният бизнес е сред най-трудно справящите се с недостига на кадри в света - 68% от анкетираните 600 компании изпитват трудности.", "date": "2018.07.05", "title": "Само 1/3 от  фирмите наддават с по-високи  заплати"}
{"url": "https://www.24chasa.bg/novini/article/6947296", "text": "Прогнозната стойност на сделката за концесията на летище София е 3,89 млрд. евро без ДДС. Това става ясно от публикуваните условия в официалния вестник на ЕС. Сумата е формирана от приходите от летищни дейности за 4,066 млрд. лв., приходи от допълнителни дейности за 1,155 млрд., от търговски за 1,556 млрд. лв. Там е посочено, че концесията е от смесен вид и включва: - построяване на трети терминал до десетата година от срока; - предоставяне на услуги, свързани с експлоатацията на летище, с цел осигуряване на неговото ползване от въздушни превозвачи. Освен трети терминал се предвижда разширяване на терминал 2 и при необходимост - изграждане на нова писта. Първоначалното плащане от концесионера е 550 млн. лв. без ДДС, колкото беше и при предишната процедура. Годишното възнаграждение е в размер на 10% от приходите, но не може да е по-малко от 15 млн. лв. Според предвижданията на финансовия анализ концесионерът ще извърши плащания общо за 1,408 млрд. лева без ДДС Всеки от кандидатите трябва да управлява поне едно международно летище с най-малко 10 млн. пътници годишно. Ако някой участва индивидуално, а не в консорциум, трябва да има активи за 200 млн. евро за последните 3 финансови години. Ако офертата е на консорциум, тази сума е 300 млн. евро. Участниците трябва да демонстрират способност да финансират проект в инфраструктурния сектор чрез собствен капитал /или дългово финансиране за над 400 млн. евро. Друго условие е да бъдат направени инвестиции за 600 млн. евро Срокът за подаване на оферти е 22 октомври 2018 г. Според неофициална информация вече имало проявен интерес от чужди компании към концесията на летището. Сред спряганите инвеститори са операторите на летищата в Мюнхен и Манчестер. Интерес се очаквало да проявят и китайски компании по време на срещата “16 плюс 1”, която ще се проведе днес и утре в София. А от БСП в четвъртък в парламента намекнаха за участието на турски фирми. Разполагаме с информация, че се подготвя спечелването на тази концесия за една съседна държава, заяви път в четвъртък в парламента депутатката от БСП Елена Йончева. Няма да е северна държава, допълни колегата й Румен Гечев. След него Йончева заяви, че аеропортът е обект от националната сигурност, а скоро в Турция ще заработи най-голямото летище, в което са вложени няколко милиарда. За това там нямало интерес наблизо да работи печелившо летище. Йончева заяви, че софийското било на печалба, но концесията щяла да го превърне в помощно. От БСП показаха отговора от транспортния министър Ивайло Московски, адресиран до депутата Георги Свиленски. В него е посочено, че до края на тази седмица всички документи по обявяването на концесията ще бъдат публикувани. Той допълва, че изводите и препоръките от анализите на Световната банка ще бъдат публикувани и с пълен и безплатен достъп. Според Московски всички документи не могат да бъдат ползвани или цитирани за никакви други цели освен във връзка със сделката. Министърът посочва, че разчита на разумен подход и се надява, че разгласяването няма да доведе до сериозен отлив на потенциални инвеститори. В програмата на ГЕРБ в частта за транспорта много ясно сме разписали, че пристанищна и летищна инфраструктура ще развиваме чрез публично-частни партньорста. С това сме се явили на избори и хората са ни избрали. Това заяви самият Московски пред журналисти по повод упреците на БСП за непрозрачност при подготовката за обявяване на концесията. Министърът заяви, че всичко може да се види в публикуваната документация за процедурата И допълни, че е поискал от Световната банка и Европейската банка за възстановяване и развитие, които са консултанти по процедурата, разрешение да покаже анализите, тъй като в договора е записано, че това не може да стане без тяхно съгласие. “При последното управление на БСП за 2 години бяха приватизирани най-големите компании в транспорта в България - “Български морски флот” и “Български речен флот”. Изключително дясно поведение. 14 концесии са подписани, включително за летищета във Варна и Бургас. Те са хубави, аз нищо лошо не съм казал за тях, ако някой си спомня какви бяха летищата преди това със старите бараки. Концесиите помагат за туризма и икономическото развитие за тези два града, защо да не развием и София така”, попита Московски и допълни, че стартовите параметри от процедурата за летище София са изключително високи. “Ние очакваме 550 млн. лв. авансово плащане, 1,2 млрд. инвестиции. Предвиждаме 15 млн. лв. концесионно плащане към държавата, или 10% от оборота. Това е от анализите на Световната банка, поясни министърът. ", "date": "2018.07.05", "title": "Концесията на летище София - 3,89 млрд. евро за 35 г., чакат турци, китайци, англичани и германци"}
{"url": "https://www.24chasa.bg/novini/article/6947329", "text": "Питейната вода вече достига високите части на Червен бряг, но е нужно технологично време, за да се избистри и да достигне стандартите. Водата е достигнала и до местната болница в Червен бряг, съобщи за БТА говорител на ВиК - Плевен. По-рано днес кметът на Червен бряг е обявил бедствено положение за част от територията на общината със своя заповед. Причината - липса на питейна вода от няколко дни във високите части на Червен бряг, 5-ти квартал, селата Рупци и Радомирци. От ВиК - Плевен поясниха тази вечер, че водата е била спряна поради замътняване след дъждовете. Водоснабдителната група Златна Панега е пуснала отново водата преди 7-8 часа. Постепенно тя ще захрани мрежата, която е била без вода, и е нужно технологично време, за да се избистри и да потече чиста. В заповедта на кмета е написано, че водоснабдяването за посочените райони е било прекъснато за повече от 120 часа и е било невъзможно да работят нормално местната болница и Медицинския център. Поради липса на течаща вода болницата е била затворена, но хората на хемодиализа са били закарани до Плевен, уточниха от общинската администрация. Свикан е щабът за изпълнение на Общинския план за защита на населението.", "date": "2018.07.05", "title": "Обявиха бедствено положение за няколко часа в Червен бряг заради липса на вода"}
{"url": "https://www.24chasa.bg/novini/article/6947214", "text": "Премиерът Бойко Борисов посрещна председателя на Държавния съвет на Китай Ли Къцян, който пристигна на четиридневно официално посещение в София. Двамата ще обсъдят развитието на отношенията между България и Китай и възможностите за допълнително активизиране на търговско-икономическото сътрудничество по време на работна вечеря между двете делегации резиденция \"Бояна\", съобщиха от пресцентъра на Министерски съвет.  Утре, 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Двамата ще проведат разговор на четири очи, последван от пленарни разговори. Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства", "date": "2018.07.05", "title": "Премиерът Борисов посрещна Ли Къцян в резиденция \"Бояна\" (Снимки)"}
{"url": "https://www.24chasa.bg/novini/article/6947251", "text": "„Празникът е за всички вас, на които се дължи сигурността и спокойствието в родината ни“. С тези думи министърът на вътрешните работи Валентин Радев се обърна към служителите на МВР и отправи думи на благодарност към семействата им за търпението към отговорната работа на полицаите, пожарникарите и граничарите, съобщиха от пресцентъра на МВР. Политическото и професионалното ръководство и служители от всички подразделения на МВР, заедно със своите семейства и много гости, отпразнуваха 139-ата годишнина от създаването на Министерството на вътрешните работи. След тържествените церемонии през деня, празникът продължи в Борисовата градина, където акцент бе официалното представяне на новата специализирана техника на СОБТ, ГДГП, ГДПБЗН, СДВР и дирекция „Жандармерия“ - ГДНП. Наред с музиката и забавленията, присъстващите имаха възможността да наблюдават демонстрация на уменията на антитерористите от Специализирания отряд за борба с тероризма. Курсанти от Академията на МВР показаха техники за задържане и полицейска лична защита. Служители на отдел „Пътна полиция“ демонстрираха възможностите на новата техника, с която разполагат. Ловкост при управлението на мотоциклети показаха полицаите от група „Ескорт и пилотиране“ към СДВР. За радост на малки и големи в празника се включиха и служителите от група „Конен ескадрон“ към специализираните полицейски сили на СДВР и от сектор „Кинология, престъпления срещу животни и зоополиция“ към ГДНП, които се грижат за нашата сигурност с помощта на полицейски кучета и коне. Зрителите наблюдаваха в действие и пожарникари от ГДПБЗН, които демонстрираха гасенето на „пожар“. За доброто настроение на присъстващите се погрижиха музикантите от представителния духов оркестър към Академията на МВР, трио „Сопрано“, певицата Михаела Маринова и групата „Влади и приятели“.", "date": "2018.07.05", "title": "Атрактивни демонстрации и добро настроение за празника на МВР"}
{"url": "https://www.24chasa.bg/novini/article/6947133", "text": "\"Новичок\"-ът в основата на отравянето на двамата британци този уикенд не може да е от същата партида като това, използвано в нападението срещу Сергей Скрипал и дъщеря му Юлия. Това заяви руският химик Вил Мирзаянов, който разкри съществуването на този нервнопаралитичен газ, предаде Франс прес. Според него Москва е замислила този нов инцидент, за да \"отклони вниманието\". \"Мисля, че това е нова атака, без физическа връзка с първата\", каза Мирзаянов в телефонен разговор за Франс прес. Ако някои британски учени смятат, че \"Новичок\" е стабилна субстанция, която може да се запази четири месеца, това \"изобщо не е вярно\", добави той. \"Новичок е много податлив на влага и се разпада щом има вода\", каза химикът. Пламенен противник на руския президент Владимир Путин, 83-годишният Мирзаянов смята, че отравянето на двамата британци в Еймсбъри, е предназначено \"да отклони вниманието от разследването на отравянето в Солсбъри\" на двамата Скрипал, предаде БТА. \"Като взимат на прицел хора, които нямат абсолютно никаква връзка с Русия, руснаците искат да покажат, че това е вътрешен британски проблем, а не международен проблем\", по-специално с приближаването на първата среща на върха на президентите Доналд Тръмп и Владимир Путин, допълва ученият. Мирзаянов пристигна в САЩ през 1995 г., след като работеше близо 30 години за Държавния изследователски институт за химия и органични технологии първо на СССР, а после на Русия. Мирзаянов бе този, който в началото на 90-те години за първи път разкри съществуването на \"Новичок\". Сега Мирзаянов живее в Принстън в САЩ.", "date": "2018.07.05", "title": "Руски химик: С новия инцидент Москва иска да отклони вниманието от случая Скрипал"}
{"url": "https://www.24chasa.bg/novini/article/6947137", "text": "Американският президент Доналд Тръмп поиска Конгресът спешно да приеме ново имиграционно законодателство, предадоха Асошиейтед прес и ТАСС. Конгресът трябва да \"оправи нашите безумни имиграционни закони веднага\", заяви днес Тръмп в Туитър, след като само преди няколко седмици каза, че републиканците би трябвало да спрат да си губят времето с имиграцията, докато не минат изборите през ноември, предаде БТА. \"Конгресът трябва да приеме умни, бързи и обосновани имиграционни закони веднага\", каза той. Според него правоохранителните органи в САЩ \"отлично вършат своята работа на границата, но законите, които трябва да следват сега, са безумни\". \"Когато хора с деца или без деца проникнат в нашата страна, трябва да им се каже да си ходят, без нашата страна да е принудена да води дълги и скъпи съдебни процедури\", заяви Тръмп. По думите му, когато хора влязат незаконно в САЩ, трябва да им се каже \"махайте се\" и да бъдат накарани да си тръгнат, \"точно както, ако те стояха на моравата пред дома ви\". Миналия месец той заяви, че \"републиканците би трябвало да спрат да си губят времето с имиграцията, докато не бъдат избрани още сенатори и конгресмени през ноември\", защото демократите \"нямат намерение да направят нищо, за да решат този датиращ от десетилетия проблем\".", "date": "2018.07.05", "title": "Тръмп: Конгресът да оправи безумните имиграционни закони на САЩ веднага"}
{"url": "https://www.24chasa.bg/novini/article/6947136", "text": "Папуа-Нова Гвинея оттегли признаването на независимостта на Косово, предаде ТАСС, като се позовава на сръбската национална телевизия, съобщи БТА. Сръбският външен министър Ивица Дачич съобщи в събота, че още една страна е оттеглила признаването на Косово и показа копие от документа, но не пожела да назове държавата до получаване на официалната нота по пощата. Веднага след пресконференцията на външния министър представители на медиите успяха да установят по снимките на показания от министъра документ на кого принадлежи гербовата марка. В социалните мрежи се разпространи информацията, че шестата страна, оттеглила признаването на Косово, е Папуа-Нова Гвинея. Днес тази информация бе потвърдена от сръбската национална телевизия. Преди това признаването на Косово оттеглиха Гана, Бурунди, Република Суринам, Гвинея-Бисау и Либерия.", "date": "2018.07.05", "title": "И Папуа-Нова Гвинея оттегли признаването на независимостта на Косово"}
{"url": "https://www.24chasa.bg/novini/article/6947132", "text": "Вчера криминалисти от Главна дирекция \"Национална Полиция\" съвместно с колегите си от РУ-Несебър сa задържали двама разпространители на наркотици в Слънчев Бряг. Асен и Ивайло, които работели като разносвачи на храна в ресторант, пласирали марихуана и амфетамин. Заведението, в което са работели дилърите, се стопанисва от съпругата на бившия следовател Иван Христов, който през 2016 г. беше уволнен и се е сдоби с обвинения заради принуда над двама полицаи. ", "date": "2018.07.05", "title": "Арестуваха двама дилъри в Слънчев бряг"}
{"url": "https://www.24chasa.bg/novini/article/6947151", "text": "Новият случай на отравяне с нервнопаралитичното вещество \"Новичок\" във Великобритания в град само на 10 км от Солсбъри, където точно преди 4 месеца бяха отровени руският двоен агент Сергей Скрипал и дъщеря му Юлия, е сигнал, че може да има още последствията от случая \"Скрипал\", пише ДПА. Още по време на разследването през април Джон Бойд - главен научен съветник на правителството, предупреди, че все още може да има \"горещи точки\", заразени с веществото, въпреки че бе извършено щателно почистване на няколко подозрителни места в Солсбъри. \"Имаме работа с химикал, който не се вижда\", каза тогава Бойд в отговор на един от критиците на бавното темпо на почистващите операции. \"Това вещество не \"деградира\" толкова бързо, колкото си мислите. Можем да приемем, че сега качествата му не са по-различни от деня, в който (отровата) е била разпръсната\", добави той. Двете нови жертви вече бяха идентифицирани като Чарли Роули, на 45 г., и неговата приятелка Доун Стърджис, на 44 г. Те пострадаха в съседния град Еймсбъри и сега са в критично състояние, след като очевидно са попаднали на една от тези \"горещи точки\", смятат експерти и служебни лица, занимаващи се със случая, предаде БТА. Помощник-комисарят по специалните операции в лондонската полиция Нийл Басу, който ръководи антитерористичното разследване, увери обществеността вчера, че няма данни двамата (Роули и Стърджис) да са посетили някои от почистваните след отравянето на Скрипал и дъщеря му места. След като Роули и Стърджис бяха спешно отведени в болницата, полицията отцепи пет нови места, включително един дом в Еймсбъри. Приятел на двамата - 29-годишният Сам Хобсън, каза, че Стърджис се е почувствала зле в събота сутринта, а Роули - по-късно същия ден. Той бил с двамата предната вечер в Солсбъри на няколко места, намиращи се близо до площадките, които бяха отцепени по време на разследването във връзка с отравянето на Скрипал и дъщеря му през март. Едно от местата, които те посетили, бил паркът \"Кралица Елизабет\", където тримата взели по едно питие и се порадвали на слънцето. Според Хобсън Стърджис и Роули имали връзка от няколко месеца. Двамата имали деца (от предишни връзки) и били безработни.", "date": "2018.07.05", "title": "Натровената с \"Новичок\" двойка може би е попаднала на непочистена от веществото \"гореща точка\""}
{"url": "https://www.24chasa.bg/novini/article/6947145", "text": "Британските учени са открили остроумен начин как да се справят със стършелите, като са монтирали по телата им миниатюрни радиопредавателчета, съобщава сайтът \"Некст уеб\", цитиран от БТА. Специалистите от университета в Ексетър си поставили за цел да съкратят популациите на тези опасни насекоми и да предпазят кошерите. Благодарение на инсталираните върху азиатски стършели устройства, било възможно да се проследи пътят им до гнездата. Технологията била тествана във Франция, където специалистите могли да открият пет големи гнезда на стършели и да ги унищожат. Инженерите разработили специални предавателчета с много малко тегло. Така те не пречели на полета на насекомите. С новия способ учените се надяват да спрат стихийното разпространение на стършелите на територията на Великобритания. Както отбелязват специалистите, азиатските стършели могат да унищожат цели пчелни семейства и да застрашат здравето на хората.", "date": "2018.07.05", "title": "Измислиха как да се справят със стършелите - монтират им предаватели"}
{"url": "https://www.24chasa.bg/novini/article/6947172", "text": "Долната камара на австрийския парламент прие днес поправки в закона за правното положение на чуждите граждани, които ще позволят на властите да проверяват съдържанието на мобилните устройства на мигрантите, да вкарват в ареста нелегалните, които игнорират забраната за пребиваване в Австрия, както и да взимат по 840 евро от бежанците, предаде ТАСС, цитирайки агенция АПА. За затягането на закона единодушно гласуваха депутатите от управляващата коалиция на консервативната Народна партия и крайнодясната Партия на свободата, предаде БТА. Новите поправки в закона за правното положение на чуждите граждани бяха разработени по инициатива на вътрешното министерство. През юни те бяха съгласувани с парламентарната комисия по външните работи. Сега австрийското МВР ще разполага с пълномощия да задържа нелегални мигранти и да ги арестува за срок до шест седмици на основание на липсата у пристигащите мигранти на документи, разрешаващи пребиваване в Австрия. Освен това правоохранителните органи трябва да получат достъп до мобилните телефони на мигрантите за сверяване на данни и за проверка на маршрута, по който са пристигнали в Европейския съюз, за да може безпрепятствено да бъдат отпращани нарушителите на Дъблинското споразумение. От бежанците ще бъдат изисквани или пък ще се удържа едновременно с изплащането й социалната помощ от 840 евро като такса за предоставянето на убежище.", "date": "2018.07.05", "title": "Австрия ще събира от бежанците по 840 евро такса за предоставянето на убежище"}
{"url": "https://www.24chasa.bg/novini/article/6947199", "text": "Няколко десетки души се събраха към 18,30 ч. на протест на Площада на победата в Букурещ, където се намира сградата на правителството, съобщава информационният сайт Зиаре. Както и вчера, хората са излезли на улицата, за да протестират срещу действията на управляващата левоцентристка коалиция в областта на съдебната реформа. Вчера парламентът прие изменения в Наказателния кодекс, а в края на юни промени и Наказателно-процесуалния кодекс (НПК). Част от събралите се хора опитаха да блокират трафика на площада и влязоха в конфликт с членове на жандармерията и на полицията. Телевизия Диджи 24 съобщава, че шофьорите търпеливо изчаквали, казвайки че разбират и подкрепят протеста, предаде БТА. Демонстрантите скандират лозунги срещу управляващата Социалдемократическа партия (СДП), като: \"СДП - червена чума\", \"Оставка\", \"Не искаме да бъдем ръководени от крадци\", \"Без осъдени\". Одобрените вчера промени в Наказателния кодекс частично декриминализират злоупотребата със служебно положение, намаляват максималната присъда за това престъпление и поставят минимален праг за нанесените щети. Според критици и опозиционни партии промените в НПК ще отслабят правомощията на прокурорите в борбата с корупцията по високите етажи на властта. Измененията могат да преобърнат делото срещу лидера на СДП Ливиу Драгня, който бе осъден миналия месец на първа инстанция на три и половина години затвор за подстрекаване към злоупотреба със служебно положение. Промените в законодателството могат да спрат делата и срещу редица други политици. Днес три опозиционни партии сезираха Конституционния съд във връзка с промените. Президентът Клаус Йоханис заяви, че е готов да направи същото, а Ливиу Драгня съобщи, че в понеделник управляващата коалиция ще реши дали да суспендира президента. Междувременно генералният секретар на Съвета на Европа Турбьорн Ягланд посъветва Румъния да изчака становището на Венецианската комисия преди да променя наказателните кодекси, съобщава още Зиаре. Ягланд предупреди, че тази реформа рискува да влезе в противоречие с международните задължения на Румъния, по-специално с предвидените в конвенцията на Съвета на Европа относно корупцията. На 28 юни Парламентарната асамблея на Съвета на Европа (ПАСЕ) поиска мнението на Венецианската комисия за проекта за изменения на НК и НПК. Заедно с препоръките на Групата държави за борба с корупцията (ГРЕКО), това би трябвало да помогне за намиране на най-добро решение за спазване на европейските стандарти и европейските ангажименти на Румъния, се посочва в изявление на генералния секретар на Съвета на Европа, изпратено до сайта Зиаре.", "date": "2018.07.05", "title": "Напрежение по време на протест в Букурещ"}
{"url": "https://www.24chasa.bg/novini/article/6947258", "text": "Държавния департамент на САЩ отхвърли днес появили се твърдения, че администрацията на президента Доналд Тръмп е смекчила позицията си спрямо Северна Корея в момент, когато държавният секретар Майк Помпейо пътува за Пхенян за ключови разговори по денуклеаризацията, предаде Асошиейтед прес, цитиран от БТА. Говорителката на Държавния департамент Хедър Науърт каза пред журналистите, придружаващи Помпейо, при спирката на самолета в Анкоридж, че американската политика не се е променила. САЩ остават на твърдата си позиция за денуклеаризация на Северна Корея, посочи тя. Помпейо трябва да пристигне в Пхенян утре. Въпреки появили се в медиите съобщения, че Северна Корея продължава ядрената си програма, Тръмп остава оптимист и писа тази седмица в Туитър, че преговорите със Северна Корея \"вървят добре\".", "date": "2018.07.05", "title": "САЩ отричат да са смекчили курса си спрямо Северна Корея"}
{"url": "https://www.24chasa.bg/novini/article/6947189", "text": "“С колегите от управляващото мнозинство взехме решение да не оттегляме законопроекта за вдигането на акциза върху бездимните цигари. Смятаме, че ще е по-разумно да се обсъди вариант за 50% акциз”. Това заяви в четвъртък в парламента Цветан Цветанов. Ден по-рано премиерът Бойко Борисов обяви, че е наредил на зам.-председателя на ГЕРБ да бъде изтеглен проектът за акциз върху бездимните цигари. Според Цветанов с въвеждането на акциз ще се намали печалбата на някои частни компании, но ще се защити общественият интерес. Искам да благодаря на колегата Волен Сидеров, че стигнахме до извода да направим заседание с лидерите на парламентарните групи. Другия вторник добави Цветанов. Той даде пример, че за обикновени цигари акцизът е 3,50 лв., а за нагреваемите - 0,93 лв. Ако се стигне до съгласие за 50% акциз за изделията без дим, ще означава кутия от тях да поскъпне с до 1,50 лева и да струва между 6,50 и 7 лева, ако производителите запазят сегашния марж на печалба. Най-вероятно обаче те ще го намалят и кутия няма да надхвърля 6 лева, твърдят експерти, близки до ценообразуването на тютютените компании. Най-високият процент на акциза на нагреваемите изделия спрямо конвенциалните е във Франция - 70%, докато у нас той е 26%, съобщи шефката на бюджетната комисия Менда Стоянова. Няма западна държава, която да има по-малък процент от България. Неслучайно и заводите за тези цигари са в Румъния и Гърция, коментира Стоянова. Волен Сидеров уточни, че част от парите след повишаването на акциза ще отиват за нуждаещи се. “Тук пред парламента стоят майки с палатки например. Аз лобирам за построяване на болница в Ямбол”, каза лидерът на “Атака”. Бездимните цигари в ЕС се облагат според количеството тютюн, което съдържат. В Испания, Франция, Унгария и Германия има и процент от продажната цена. Акцизната тежест върху кутия нагреваеми цигари в Румъния е 3,8 пъти по-ниска спрямо класическите. Такова е съотношението и в България. В Гърция облагането е малко по-високо и там акцизът е 2,9 пъти по-нисък. “Награеваемите тютюневи изделия са иновативен продукт, чрез който може да се намали тютюнопушенето в страната. Бездимните продукти са признати за различна категория от цигарите. Именно затова данъчното третиране в страните от ЕС е различно и по-ниско от това върху цигарите”, заяви Вержиния Джевелекова от “Филип Морис България”. Компанията засега единствена предлага у нас бездимни цигари. “Ако увеличим цената на продукта по начина, по който беше предложено, това щеше да го изхвърли от пазара”, коментира пред “24 часа” депутатът от ВМРО Александър Сиди. Той бе категоричен, че скандалът около акциза на бездимните цигари бил предизвикан от това, че в управляващата коалиция не обсъдили проекта предварително. “Нашите партньори от ГЕРБ разбраха, че правилният път е не да си говорим по медиите и да правим нещата в последния момент на коляно, а да седнем и да говорим. Решихме проблема точно за 20 минути”, обясни той. В момента се работело в правилната посока, за да може парите да влязат в бюджета и да отидат където е нужно. Сиди допълни, че ще подкрепят този законопроект в новия му вид, тъй като са “за” идеята за вдигането на акциза, но така, че да не оскъпява продукта. Надяваме, че те ще бъдат изхарчени така, както сме се договорили с нашия коалиционен партньор - за социални плащания, пенсии, армия и др.”, заяви Сиди. Соцлидерката Корнелия Нинова коментира пък казуса във фейсбук. “Чудя се парламентаризмът или интересът победи и разцепи властта? Вчера премиерът разгневен каза: Наредих на Цветанов да изтеглят закона за акциза. Днес Цветанов отговори: Няма да оттеглим закона за акциза. Браво на Цветанов, ако е защитил парламентаризма и смята, че повече Борисов няма да разпорежда на Народното събрание какво да прави, или жалко, че Цветанов отново защити закон за частен интерес? Което и от двете да е, едно е ясно: пропастта Борисов - Цветанов вече е видна. За премиера остава само надеждата, че все пак заместникът му му оставя последна възможност: “ще си комуникираме с премиера”, написа Нинова.", "date": "2018.07.05", "title": "ГЕРБ чу Борисов, но акциз за бездимните \nцигари ще има (Обзор)"}
{"url": "https://www.24chasa.bg/novini/article/6947279", "text": "Когато мечтите дават крила - така започва историята за едно момче в инвалидна количка от село Езерце, което днес сбъдна мечтата си да полети. За Илкер и неговите феи на доброто разказва NOVA. „Аз съм момче в инвалидна количка, което иска да е като приятелите си и като всички деца. Обичам да мечтая. А вие обичате ли да мечтаете?” – с тези думи Илкер вдъхновява директора на училището в село Езерче. Така Зюлейха Карман решава да направи всичко възможно да сбъдне мечтата му. Илкер страда от спинална мускулна атрофия, заради която е прикован в инвалидна количка. Но това не го отказва да мечтае и разказва в есе за най-съкровените си желания - да може да ходи и да лети. За второто директорът лесно намира съмишленици. Малина Иванова и всички замесени в изпълнението на мечтата искат да видят усмивката на Илкер, а той - да полети, сякаш има крила.", "date": "2018.07.05", "title": "Сбъднаха мечтата на дете инвалид да полети (Видео)"}
{"url": "https://www.24chasa.bg/novini/article/6947286", "text": "Двайсет и петима души, заподозрени за връзки с Кюрдската работническа партия (ПКК) и свързания с нея Съюз на кюрдистанските общности (СКО), са били задържани в Южна Турция, предаде Анадолската агенция. Арестите са извършени при антитерористична операция в района на град Джизре, окръг Шърнак. Иззети са дигитални материали и документи, свързани с терористичните групировки, предаде БТА. СКО е организация, включваща ПКК, сирийската кюрдска Партия на демократичния съюз (ПДС), Пейжак (ирански клон на ПКК) и още една кюрдска група. Групировката ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2018.07.05", "title": "Задържаха 25 заподозрени за връзки с ПКК в Южна Турция"}
{"url": "https://www.24chasa.bg/novini/article/6947118", "text": "Исландски изследователи са разработили точен способ за предсказване на земетресения, като за целта са използвали кабел с оптични влакна за откриване и оценка на сеизмичната активност, предава Би Би Си. По време на изпитанията било констатирано, че обикновеният оптичен кабел за пренос на интернет и телевизия, е много чувствителен към движението на почвата. Съвместно с колеги от Немския център за геофизични изследвания исландските геолози са използвали обикновен кабел с оптично влакно, свързващ две електростанции в Исландия. По него бил пуснат малък лазерен импулс, който се оказал достатъчен за определяне на колебанията по цялата дължина на проводника, предаде БТА. Благодарение на новата технология учените ще могат с точност да предсказват мястото и началото на сеизмичната активност. По този начин ще могат своевременно да бъдат предупреждавани хората за опасността и да се осъществи в бърз порядък евакуацията на населението. Новата технология вече постъпи в опитна експлоатация в геологични лаборатории в Мексико и Япония.", "date": "2018.07.05", "title": "Учени създадоха способ за предсказване на земетресения"}
{"url": "https://www.24chasa.bg/novini/article/6947084", "text": "По покана на българския премиер Бойко Борисов китайският премиер Ли Къцян днес започна официалното си посещение в България и ще участва в 7-та среща на лидерите на Китай и страните от Централна и Източна Европа. На летище го посрещнаха вицепремиерът на България Екатерина Захариева и други високопоставени лица на българското правителство. В приветствието си към домакините Ли Къцян заяви, че Китай и България поддържат традиционна дружба. България е от първите страни, признали Китайската народна република. Настоящата визита е първата на китайски премиер от 18 години насам. Той се надява чрез визитата да се укрепи традиционното приятелство между двата народа и да се засили прагматичното сътрудничество между двете държави. Сътрудничеството между Китай и страните от Централна и Източна Европа играе градивна роля за засилване на отношенията между Китай и тези страни и между Китай и Европа като цяло. На фона на връщането на протекционизма, унилатерализма и антиглобализационните сили, Ли Къцян изрази надежда заедно със лидерите на 16-те страни от ЦИЕ да задълбочат сътрудничеството във формата „16+1“, да придвижат глобализацията и мултилатерализма, да съдействат за улесняване на търговията и инвестициите и да допринесат за стабилността и развитието на своите региони и на целия свят.", "date": "2018.07.05", "title": "Китайският премиер Ли Къцян пристигна в София по покана на Борисов"}
{"url": "https://www.24chasa.bg/novini/article/6947086", "text": "Районният съд в Несебър отхвърли възражението на собственик на хотел в Равда да отпадне глобата му от 2 027 лв. и забраната да продава алкохол, наложени му за открита пиячка менте в големи количества.  Фалшивият алкохол без бандероли бил предназначен за посетители на хотела. В тубите му имало 60-градусова ракия, съмнителни напитки със спирт, към които били добавяни оцветители в кафяво и зелено, за да са предават за мента, мастика или уиски. Ментетата били лабораторно потвърдени с химически анализ. Освен глобата и дължимия акциз от 1013 лв. магистратите наложиха на хотелиера и забрана да продава акцизни стоки, а алкохолът бе конфискуват в полза на държавата. Според собственика митничарите действали незаконно и определи случая като маловажен. В конкретния случай се касае за регулиране на особени обществени отношения, за които законодателят е предвидил специален регулаторен и засилен санкционен режим, а наложеното наказание съответства на характера и степента на обществена опасност на извършеното нарушение, посочиха магистратите.", "date": "2018.07.05", "title": "Съдът отхвърли възражението на хотелиер, предлагал съмнителен алкохол"}
{"url": "https://www.24chasa.bg/novini/article/6947091", "text": "59-годишният гръцки гражданин Михаил Каракостас получи 9 месеца затвор след като се споразумя с Окръжния съд в Бургас по обвинение,  Те са били с номинал от по 500 евро, а чужденецът е знаел, че са фалшиви и си признал. Споразумението на гърка е окончателно и има сила на влязла присъда, която ще изтърпи ефективно. Михаил пласирал фалшивите чекове в периода от 7 до 19 юли 2019 г. в банка в Стара Загора и в чейнч бюро Слънчев бряг. През 2011 г. бе обявен за общодържавно издирване, а по-късно се наложи да го търсят и с бюлетина на Интерпол. През декември м.г. бе хванат в Германия и на 9 януари бе предаден на българските власти. Преди да извърши измамата в България гъркът въртял бар в Холандия.", "date": "2018.07.05", "title": "9 месеца затвор за грък, пласирал фалшиви пътнически чекове"}
{"url": "https://www.24chasa.bg/novini/article/6946874", "text": "Пожар е избухнал днес по обяд на терен с треви и храсти в района на курорта Бодрум /окръг Мугла, Югозападна Турция/, предаде в.\"Миллиет\", цитиран от БТА. Огънят се е разпространил бързо заради вятъра и е започнал да напредва към населени места. Един самолет, един хеликоптер и голям брой противопожарни коли участват в гасенето на пожара. В борбата с огнената стихия са се включили и граждани.", "date": "2018.07.05", "title": "Самолет и хеликоптер гасят пожар край Бодрум"}
{"url": "https://www.24chasa.bg/novini/article/6946872", "text": "Преди няколко години двама учени подбраха 50-те най-използвани хранителни съставки в книга с рецепти и проучиха колко от тях са свързани с риск от рак или с благотворен ефект в борбата с болестта в изследвания, чиито резултати са публикувани в научни списания, предаде Франс прес. Отговорът е 40 от 50-те в списък, включващ сол, брашно, магданоз и дори захар. \"Дали всичко, което консумираме, не е свързано с риск от рак?\", се питат двамата учени в статия, публикувана през 2013 г. Въпросът им засяга познат проблем в света на изследванията - много проучвания използват малко проби, за да стигнат до генерални заключения. Но натискът върху учените, конкуренцията между списанията и неутолимият медиен глад за изследвания, които обявяват, че е извършена революция в дадена област, са причината подобни статии да се публикуват, предава БТА. \"Повечето публикувани статии дори в престижни списания са лъжливи\", заяви единият от двамата учени, експертът по медицина от Станфордския университет Джон Йоанидис, който се е специализирал в анализиране на резултати от изследвания. Той доказа това в публикувана през 2005 г. статия, озаглавена \"Защо повечето изследвания са лъжливи\". \"Оттогава напредъкът е малък\", отбеляза Йоанидис. Някои списания изискват учените да предоставят първичните данни преди изследването им. Това позволява да се избегне възможността данните да бъдат манипулирани, за да се получи някакъв резултат. Така други учени могат да направят проверка и да повторят изследването. Когато са повторени, експериментите рядко водят до същите резултати. Едва една трета от резултатите от 100 изследвания, публикувани в трите най-престижни списания за психология, бяха възпроизведени от учени в рамките на анализ, чиито резултати бяха публикувани през 2015 г. Йоанидис настоя, че медицината, епидемиологията, клиничните тестове на лекарства и изследванията върху храненето не се справят по-добре. \"В биомедицинските науки и другаде учените имат повърхностни познания в областта на статистиката и методологията - каза той. - Редица изследвания обхващат едва няколко индивида.\" ", "date": "2018.07.05", "title": "Учени: Повечето изследвания са лъжливи"}
{"url": "https://www.24chasa.bg/novini/article/6946873", "text": "Германският канцлер Ангела Меркел и унгарският премиер Виктор Орбан изтъкнаха различията си по въпроса за миграцията, макар че изразиха готовност да продължат да разговарят, предаде Асошиейтед прес, цитирана от БТА. На съвместна пресконференция в Берлин Меркел заяви, че иска да опази \"хуманността\" на Европа в отношението към мигрантите. \"Може би това е, което ни разделя (с Орбан)\", заяви тя. Премиерът отговори, че становището на Унгария не се е променило, откакто страната затвори границите си за мигранти при наплива през 2015 г. Той посочи, че правителството му смята разполагането на 8000 унгарски граничари за \"доста добра солидарност\" от страна на Унгария с останалите членки на ЕС. Меркел се съгласи, че опазването на външните граници на съюза е \"важно и оправдано\", но допълни, че самите държави от ЕС трябва да приемат част от мигрантите, нещо, което Унгария отказва да направи. Германия иска да разшири сътрудничеството си с Унгария в рамките на общи проекти за опазване на външните граници на ЕС, но като цяло вижданията на двете страни по въпросите на миграцията съществено се различават, заяви Меркел, цитирана от ТАСС. \"Разговаряхме за миграцията, тук вижданията ни доста се разминават\", каза германският канцлер. \"Ако Европа иска да играе роля в света благодарение на ценностите си, тя не трябва да се изолира\", заяви канцлерът. Освен това по думите й Унгария не смята, че трябва да приема от другите държави от ЕС онези бежанци, които са били регистрирани на нейна територия. Според премиера отговорността за тях е на правителствата на други страни, през които те са минали преди това. Меркел добави, че двете страни си сътрудничат в рамките на граничната служба на ЕС Фронтекс, както и по хуманитарната помощ и проекти в Северна Африка. \"Такова сътрудничество трябва да се разширява и да продължава\", каза Меркел. Орбан призова Меркел да работят съвместно по организирането на приема на мигранти извън ЕС. По думите му създаването на центрове за прием на мигранти извън съюза е невъзможно без съдействието на властите в Германия. \"Създаването на центрове за прием на мигранти е отдавнашна цел на Унгария, но това е невъзможно да бъде осъществено без помощта на канцлера Меркел\", каза той. Унгарският лидер също отбеляза, че вижданията на Унгария и Германия относно с миграцията силно се различават. Той подчерта, че най-добрият начин да бъде премахнат \"факторът привлекателност\" на Европа за мигрантите е да бъдат затворени границите. По думите на Орбан, цитиран от Ройтерс, именно отстраняването на стимулите за мигрантите да идват на континента ще бъде най-добрият начин, по който ЕС да покаже хуманност. Ройтерс отбелязва, че пресконференцията е била напрегната и белязана от необичайно остри разногласия.", "date": "2018.07.05", "title": "Орбан и Меркел изтъкнаха различията си по въпроса за миграцията"}
{"url": "https://www.24chasa.bg/novini/article/6946894", "text": "Новото популистко правителство на Италия, подкрепяно от партии, флиртуващи с движението против ваксините, смекчи днес закон за задължително ваксиниране на децата, предаде ДПА, цитирана от БТА. Родителите вече няма да трябва да показват официално удостоверение за ваксиниране, за да записват децата си в училище, казаха образователният министър Марко Бузети и здравният министър Джулия Грило. Вместо това ще им бъде позволено да представят \"собствено удостоверение\", с което да заявят от свое име, че задълженията за ваксиниране са изпълнени. В Италия хората, които правят неверни твърдения в \"собствено удостоверение\", може да бъдат подложени на наказателно преследване. Но вероятността да бъдат хванати е сравнително малка. Грило каза, че тя лично вярва във ваксините, и обявявайки, че е бременна, заяви, че детето й ще бъде ваксинирано. Миналата година в Италия при управлението на друго правителство стана задължително ваксинирането на деца под 17-годишна възраст срещу 10 болести, включително морбили, рубеола, магарешка кашлица, хемофилус инфлуенце, заушки и варицела. Мерките бяха приети след широко разпространение на морбили, причинено от падане на нивото на ваксиниране под безопасния праг от 95 процента. Грило каза, че положението се подобрява, след като нивото на ваксиниране на бебета против морбили се е увеличило от 87,3 процента през 2016 г. на 91,7 процента миналата година. Според нея обаче родителите имат \"основателни съмнения\" към ваксините, а скоро в парламента ще бъде обсъдено по-обстойно преработване на правилата за ваксинирането. Миналата година съпартиецът на Грило от \"Движение 5 звезди\" Карло Сибилия каза, че единствената \"задължителна и незабавна ваксина\", от която се нуждае Италия, е срещу \"глупостта\" на задължителните ваксини.", "date": "2018.07.05", "title": "Италия смекчи закон за задължителното ваксиниране на децата"}
{"url": "https://www.24chasa.bg/novini/article/6946889", "text": "Прокуратурата в Истанбул е започнала разследване срещу турска актриса, която се противопостави на смъртното наказание в пост в Туитър, в който споменава \"рекордния брой изнасилвания\" в саудитския град Медина, предаде Анадолската агенция. \"Ако смъртното наказание беше решение, тогава земите на Медина нямаше да чупят рекорди по брой на изнасилванията\", написа Берна Лачин в Туитър във вторник. Забележките й за Медина - втория най-свещен град за исляма след Мека - идват след разпалването на дебат в Турция за връщане на смъртното наказание на фона на вълна от убийства на жени и деца през последните дни, предава БТА. Прокуратурата съобщи вчера, че ще разследва публикацията на актрисата на основание, че тя може да е \"оскърбила религиозните ценности на хората\". Това обвинение е водило преди това до присъди затвор. През 2016 г. двама турски журналисти бяха осъдени на две години затвор по същите обвинения заради това, че бяха препечатали корица на френското списание \"Шарли ебдо\" с образа на пророка Мохамед. След реакции в социалните медии Лачин се защити, като каза, че коментарът й не е бил за исляма, а за съвременна Саудитска Арабия, където има смъртно наказание. \"Когато казвам Медина, защо не помислите за саудитския град вместо за светостта? Успокойте се\", написа тя в профилите си в социалните медии.", "date": "2018.07.05", "title": "Турска актриса разследвана заради публикация за изнасилвания в Саудитска Арабия"}
{"url": "https://www.24chasa.bg/novini/article/6946891", "text": "59-годишна е издъхнала на място, след като микробус се е блъснал в разделителната мантинела на магистрала \"Тракия\" в района на 131-ия километър в посока София, съобщиха от пловдивската полиция. След удара возилото се е завъртяло и излязло вдясно извън пътя. В микробуса е имало и мъж на 53 г. Изяснява се кой е шофирал. Минути по-късно движещ се отзад нисан също излетял от платното при опит на водача да избегне удар. Няма пострадали от втория автомобил. Движението по аутобана в района на инцидента, който е станал преди 16 ч., се осъществява в лявата лента.", "date": "2018.07.05", "title": "Пак жертва на магистрала \"Тракия\", загина 59-годишна"}
{"url": "https://www.24chasa.bg/novini/article/6946941", "text": "Председателството сплоти администрацията и институциите. Вярвам, че България ще бъде запомнена с това, че запазихме единството, бяхме екипни и работихме целенасочено за успеха на председателството. Зад цифрите стоят реалните усилия на 1550 експерти от 35 български институции и на 150 доброволци. Те бяха зад кадър, но които координирано и денонощно работиха за организацията, сигурността и гладкото протичане на събитията от календара. Това написа министъра на българското председателство на Съвета на ЕС Лиляна Павлова. Ето какво още написа Павлова: Този мой извод в края на Българското председателство споделих по време на публичната дискусия „ЕС през 2018: Австрийските приоритети и българските постижения“, която традиционно се провежда от всяко ротационно председателство относно новите приоритети на Съвета на ЕС. Днес, заедно посланика на Австрия в България Н.Пр. Роланд Хаузер, обсъдихме с обществеността какво конкретно постигнахме по нашите ключови приоритети като основа, на която стъпва следващото председателство и да обявим задачите през следващите шест месеца.  Благодаря на президента на ПанЕвропа България Гергана Паси и на Дипломатически институт към Министерство на външните работи за организацията на това събитие. Моите колеги и помощници в дискусията с гражданите - ръководителя на Представителството на Европейската комисия в България Огнян Златев и ръководителя на Бюрото на Фондация „Конрад Аденауер“ в България г-н Торстен Гайслер - допълниха визията за това как беше възприета нашата работа от институциите, от партньорите ни и гражданите. Най-важното, което Българското председателство показа е, че няма как да има единен Европейски съюз, ако Западните Балкани не са там. Сред ключовите ни постижения е Среща на върха, от която започнаха много важни събития - преговорите за присъединяване на Македония и Албания към ЕС, осъществения диалог между лидерите от региона в сферата на сигурността и миграцията, допълнителни средства за 11 транспортни проекта с висок приоритет, Декларацията за започване на цифрова програма за Западните Балкани, първата промишлена програма на ЕС за военни способности, напредъка в борбата с тероризма и др. По време на нашето председателство беше направено много по нашия основен приоритет – младите хора. Успяхме да приемем Европейската стратегия за развитие за подкрепата на 50 хил. младежи, за подобряването на техните квалификации. Една от най-голямата ни гордост са досиетата от социалния стълб – постигнахме успех по три много важни теми, по които от години нямаше успех – еднаквото заплащане, координацията на системите за социална сигурност и баланса между професионалния и личния живот. Приемане директива за командироване на работници след 9 триалога и 2.5 години преговори. По нашия приоритет стабилност и сигурност допринесохме за подобреното управление на границите и миграцията, усъвършенстването на Шенгенска информационна система, за системата ETIAS за оторизиране (или отказване) на визи за граждани на трети страни, по отношение на борбата с тероризма, контрола на паричните средства, по отношение на енергийната сигурност постигнахме ключови споразумения за завършване на Енергийния съюз и неговото управление. Дигитална Европа и умения на бъдещето - на 1 януари 2018 г. председателството наследи 13 законодателни акта, свързани с цифрова Европа, като 9 от тези досиета са затворени или по тях е постигнат общ подход в Съвета. Сред важните теми в този приоритет бяха темите като киберсигурност, аудио-визуални медии, кодекс за електронни съобщения, единен цифров портал. Много от тези досиета чакаха решение от години, като това за авторското право. Ето как изглеждаха и нашите шест месеца в цифри: от 105 наследени законодателни досиета от Естонското председателство на 1 януари т. г., 78 са приключени от България с постигнати споразумения в Съвета или с Европарламента. Над 36 000 делегати и над 4700 журналисти посетиха страната ни. Те пристигнаха за проведените у нас 284 събития, 12 неформални съвета и 5 срещи от парламентарното измерение. В Брюксел и Люксембург са се провели 101 заседания на Съвета на ЕС и 1523 работни срещи и други заседания с повече от 94 000 участници. Председателството има 18 хил. последователи във фейсбук, 10 хил. в туитър и 1300 в инстаграм. Направени бяха 300 видеа и 5 хил. снимки, гледани над 2,5 милиона пъти в интернет и социалните мрежи. Вдигнахме високо летвата и с гордо вдигната глава можем да кажем, че успяхме, защото успяхме да приложим на практика нашето мото „Съединението прави силата“. Надявам се да продължим заедно да посрещаме предизвикателствата пред Европа.", "date": "2018.07.05", "title": "Павлова: Председателството сплоти администрацията и институциите"}
{"url": "https://www.24chasa.bg/novini/article/6946950", "text": "Красивата Симона, която бе простреляна в Слънчев бряг в началото на юни, се прибра в родното си Дряново след месец престой в бургаската УМБАЛ. Днес тя бе изписана от неврохирургията, където й бе направена операция, след като куршум се заби в главата й. Може да ходи, храни се, но има проблем с говора. Трудно прави цели изречения и има проблем с произнасянето на някои думи. Според лекарите ще й трябва още доста време за възстановяване, включително и с психолог. На външен вид обаче белези не са останали, тъй като куршумът попаднал в окосмената част на главата, но изглежда отнесена. На 2 юни 22-годишната Симона Тодорова бе простреляна пред хотел \"Сън Вилидж\" в \"Слънчев бряг\" в лявото слепоочие от 38-годишния Михаил Станчев, който от ревност уби с пистолет бизнесмена Коста Николов в мерцедеса му, в който се возеше и тя. Няколко дена бе в кома, но излезе и бързо започна да се възстановява.", "date": "2018.07.05", "title": "Простреляната Симона се прибра в Дряново - вече ходи, но още не може да прави изречения"}
{"url": "https://www.24chasa.bg/novini/article/6946949", "text": "“Връхлетя ни нещо като торнадо. Не знам точно как да го определя. За няколко минути силно завихряне. Два електрически стълба край селото са счупени, има паднали и няколко тополи”. Това разказа днес кметският наместник на хасковското село Любеново Катя Йорданова, съобщи  . Бедствието връхлетяло няколко минути след 18 часа вчера. Днес екипи на Енергото бяха струпали тежка техника край селото, за да възстановят електрозахранването. От Енергото уверяват, че до края на деня ще възстановят захранването, каза Катя Йорданова. Тя допълни, че от силния вятър снощи е паднало и дърво на пътя за селото и той бил непроходим. Екип на Пожарната го нарязал и освободил пътя още снощи. Огромна топола пък заприщи пътя за друго село – Брягово. Там платното също е освободено, но кметът на Брягово Делчо Митев ще настоява да се отрежат и други огромни дървета, надвиснали над платното. Снощната буря удари тежко и близкото село Динево. Там вихрушката съсредоточила сили точно над кметската къща и съборила комин. Днес селският управник купил тухли и други строителни материали, за да го издигне отново. “Вятърът беше с такава сила, че остатъците от комина са от другата страна на къщата”, разказа кметът. Той допълни, че в селото има доста скършени дървета, няколко отнесени покрива на спомагателни постройки, някои улици, застлани с чакъл, също са отнесени. 80-годишният Хасан Торсун от Динево пък се жалва, че вчера два часа линейка не могла да откара негова съседка в болницата заради отнесен път. “Линейката не можа да стигне до къщата и остана на асфалта. Докато съберем съседи, минаха почти два часа. После на ръце я носихме 50-ина метра до линейката. Съседката беше много зле, забавянето можеше да й струва живота”, разказа бившият шофьор.  Според шефа на метеорологичната станция в Хасково Спас Александров за торнадо при нашите климатични условия не може да се говори. Вятърът при снощната буря е бил със скорост около 50 километра в час. Той обаче уточни, че в отделни моменти може да има пориви с много по-голяма мощ. Общо пет села в общината са останали без електричество от снощната буря.", "date": "2018.07.05", "title": "Буря, подобна на торнадо, връхлетя Хасковско"}
{"url": "https://www.24chasa.bg/novini/article/6946952", "text": "Братът на депутата от ДПС Димитър Аврамов - Борис, е бил задържан през февруари за убийството на данъчния Иво Стаменов. Това съобщи адвокатът на Аврамов - Константин Симеонов. Той обясни, че Аврамов е бил пуснат след 24 часа, от което следвало, че явно е нямало доказателства.  Днес специализираната прокуратура поиска постоянен арест за Аврамов, Данаил Петков и Пламен Дренков. Тримата са обвинени като престъпна група, която се е занимавала с лихварство и рекет. По-рано днес спецпрокуратурата даде брифинг, на който бе обяснено, че групата е поръчала побой и палеж на колата на Стаменов, но поръчката не е била изпълнена. По време на мярката за неотклонение обаче не стана дума за Стаменов. Адвокат Симеонов обясни след заседанието, че един от свидетелите говорел за следене на джип, подобен на този, в който през декември м.г. бе прострелян данъчният. Заради обвиненията за банда за изнудване и лихварство съдия Даниела Костова остави и тримата в ареста. Те могат да обжалват решението пред апелативния сепцсъд на 12 юли.", "date": "2018.07.05", "title": "Братът на депутата от ДПС бил арестуван през февруари за убийството на Иво Стаменов"}
{"url": "https://www.24chasa.bg/novini/article/6946955", "text": "Москва призова днес британската полиция да не се поддава на \"мръсните политически игри\" и да си сътрудничи с Русия след отравянето на двама души с вещество, използвано вече срещу бившия руски шпионин Сергей Скрипал, предаде Франс прес, цитиран от БТА. \"Призоваваме британските правоохранителни органи да не се поддават на мръсните политически игри и да започнат взаимодействие с руските правоохранителни органи\", каза на пресконференция говорителката на руското външно министерство Мария Захарова, цитирана от ТАСС. Тя добави, че правителството на Тереза Мей \"ще трябва да се извини за всичко, което е направило\" и го призова да \"прекрати интригите с отровни химически вещества\".", "date": "2018.07.05", "title": "Москва: Британската полиция да не се поддава на мръсните политически игри на Мей"}
{"url": "https://www.24chasa.bg/novini/article/6946974", "text": "Европейският парламент (ЕП) в Страсбург взе решение пакетът за мобилност да бъде върнат за преразглеждане в комисията по транспорт и туризъм (ТРАН). Законодателният процес ще започне отначало и ще има възможност отново за внасяне на изменения по предложението на Европейската комисия (ЕК). По този начин българските евродепутати ще могат да продължат да защитават интереса на превозвачите на страните от Източна Европа и в частност на тези от България, а именно: превозното средство да не се връща в страната на регистрация за натоварване и разтоварване на всеки три седмици; директивата за командироване на работници да не се прилага за международния транспорт; международните шофьори да имат правото и възможността да почиват в кабината на превозното средство; да се удължи срокът за влизане в сила на задължителните интелигентни тахографи. „В тази битка има лагери на географската, а не на политическата периферия на Европейския Съюз, като от едната страна са Португалия, Ирландия, Финландия, България, Хърватска, Румъния, Гърция, трите прибалтийски държави и Вишеградската четворка . От другата страна са останалите държави от географския център на Европа - Бенелюкс, Германия, Австрия и скандинавските държави“, каза евродепутатът Петър Курумбашев. „Ние не успяхме да разберем, например, защо, ако шофьорите са носталгични към техните семейства и трябва да се връщат на всеки три седмици, това важи и за камионите? Имах разговор, вчера, с моя колега Исмаил Ертуг, който е идеолог на това предложение. Той ясно разбира, че това наказва точно нас – държавите, които са в периферията на ЕС. Не е едно и също да се прибере един камион от Германия до Чехия и от Германия до България. След вчерашния вот той каза, че чака ново предложение, което намираме за по-добро и по-компромисно“, каза евродепутатът Петър Курумбашев. „Когато работим всички заедно – успехът е общ и няма нужда някой да се пъчи на мегдана. Искам да се обърна към всички политически партии, на първо място към управляващите, да не приватизират успеха на българските евродепутати и министър – председателят да не бъде посрещан на летище София като цар Освободител, все едно той решава какво се случва в Европейския парламент. За мен все още декларацията за пълна капитулация на Макрон, продължава да виси като прани гащи в медийното пространство“, каза още Петър Курумбашев. „ Ако вчера резултатът беше 5:4, независимо в чия полза, и беше 89-а минута, буквално решението на ЕП означава, че резултатът става 0:0 и мачът започва да се играе от първата минута. Отиваме в една патова ситуация и започваме от кота нула. Оттук нататък следват продължения, които могат да се окажат по-дълги и от самия мач, тъй като може да се окаже, че решението по тази тема ще бъде взето в следващия мандат на ЕП. С наближаването на европейските избори, желанието на определени политици да се пъчат и да се показват на мегдана нараства и възможността да се постигне компромис намалява. За това смятам, че следващият парламент и следващите български евродепутати ще имат по-добри шансове да постигнат компромиси отколкото сегашният парламент“, допълни Курумбашев. „ Разбира се, е добра идея да се обединят българските превозвачи с техни колеги от други държави по този въпрос. Този съвет може да бъде отправен и към българското правителство. Ние си свършихме работата, сега е ред на българското правителство да образува пътен алианс на ниво държави, какъвто са организирали страните от Централна и Западна Европа, и да блокират това предложение вече в Съвета на Европейския Съюз.“ „В тази ситуация все още действа сегашното европейско законодателство, а това положение, което е по-добре за нашите превозвачи. Твърде много слушах мои колеги от Западна Европа, че говорят от името на мнозинството и как би било по-добре да се съгласим на някакви компромиси. Говоренето от името на мнозинството е вид болшевизъм, който и бил популярен преди повече от 100 години, отколкото сега и не мисля, че трябва да е на мода в Европейския парламент. Тези, които днес говориха от името на болшинството трябва да се съобразят с това, че има две равнопоставени мнения в ЕП. Не е редно никой да се опитва да налага позицията си над другия, тъй като, когато има толкова разнообразни мнения, не е редно да се заявява, че има само една единствена правилна позиция и тя е на тази страна, от която ти се намираш“, каза българският евродепутат. „Мобилният пакет показа какво всъщност работят евродепутатите и какво могат да направят, когато са обединени, за националната кауза. Показа и колко важно може да бъде европейското законодателство за България“.", "date": "2018.07.05", "title": "Петър Курумбашев: Евродепутатите си свършиха работата по мобилния пакет"}
{"url": "https://www.24chasa.bg/novini/article/6946993", "text": "Министърът на околната среда и водите Нено Димов представи днес пред депутатите от парламентарната Комисия по околната среда и водите промени в Закона за опазване на околната среда (ЗООС), с които се цели облекчаване на административната тежест за гражданите и бизнеса. Това съобщиха от пресцентъра на министерството на околната среда и водите (МОСВ), цитирани от БТА. С промените се обединяват три от най-тежките разрешителни режима в областта на околната среда, е посочил министърът. Урежда се възможност за обединена процедура при инвестиционни предложения, които подлежат едновременно на задължителна ОВОС, комплексно разрешително и/или доклад за безопасност. Възложителите ще имат възможност да избират дали трите процедури да вървят заедно или поотделно. В общата процедура се събират и оценяват изискванията по трите процедури само в рамките на ОВОС. Това води до намаляване на общата продължителност с два или три пъти. Намалява се и броят на изискваните документи, предоставяни по служебен път, както и срокът за издаване, преразглеждане и актуализиране на комплексните разрешителни. Намалява се и срокът за определяне на приложимата процедура при планирани промени в работата на инсталации с издадено комплексно разрешително. Постига се облекчаване на бизнеса и насърчаване прилагането на доброволни ангажименти по опазване на околната среда чрез схемата EMAS и схемата на ЕС за екомаркировка. Министър Димов е представил и предложените във връзка с изменението на ЗООС изменения в Закона за водите, целящи намаляване на административната тежест. Предлага се въвеждане на нов, работещ в европейските държави подход за опазване на водите за питейно-битово водоснабдяване и водоснабдяване за производство на храни, лекарствени и козметични продукти, съобразен с европейското законодателство.", "date": "2018.07.05", "title": "Обединяват 3 от най-тежките разрешителни режима в областта на околната среда"}
{"url": "https://www.24chasa.bg/novini/article/6947021", "text": "Отворени са ценовите оферти в откритата процедура за „Проектиране и строителство на автомагистрала „Струма“ Лот 3.1 Тунел „Железница“,  съобщиха от пресцентъра на АПИ. Индикативната стойност на поръчката е 250 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Обществената поръчка е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Поръчката е обособена на три части, за да може на обекта да се работи едновременно и проектът да завърши в срока на ОПТТИ 2014-2020 г. Отворените ценови оферти за обособена позиция 1: Подучастък №1 от км 366+000 до км 366+720, включително обслужващ тунелен път при северния портал на тунел „Железница“, са на: ? Обединение „Пътстрой-92 - МОСТРЕМОНТ“, в което участват: „Пътстрой-92“ АД и „МОСТРЕМОНТ 97“ ООД – 32 554 154.34 лв. без ДДС; ? ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД – 29 985 345.00 лв. без ДДС; ? „Калистратов Груп“ ООД - 28 447 832.31 лв. без ДДС; ? „ХИДРОСТРОЙ“ АД – 33 125 154.37 лв. без ДДС; ? ДЗЗД „ОРС - М“, в което са: „МОСТКОНСУЛТ“ ООД, „ОРС ИНФРАСТРУКТУРА“ ООД – 26 697 927.86 лв. без ДДС; Срокът за изпълнение на проектирането и строително-монтажните работи е 600 календарни дни. Отворените ценови предложения за обособена позиция 2: Подучастък №2 от км 366+720 до км 369+000, включително обслужващ тунелен път при южния портал на тунел „Железница“ и площадка за хеликоптери, са на: ? ДЗЗД „АМ „Струма“-ОП2: Тунел Железница“, участници: „ГЛАВБОЛГАРСТРОЙ“ АД, „ГБС-Инфраструктурно строителство“ АД – 191 479 153.57 лв. без ДДС; 2 ? ОБЕДИНЕНИЕ „ТУНЕЛ ЖЕЛЕЗНИЦА“, с участници: „ЕВРО АЛИАНС ТУНЕЛИ“ АД, „ИСА-2000“ ЕООД, „ПЪТПРОЕКТ“ ЕООД – 184 168 742.24 лв. без ДДС; ? ОБЕДИНЕНИЕ „АМ СТРУМА - ТУНЕЛ ЖЕЛЕЗНИЦА“, с участници „СТАНИЛОВ“ ЕООД, „ИНЖСТРОЙИНЖЕНЕРИНГ“ ЕООД, „ЛОГИСТИКА 21“ ЕООД – 174 524 519.06 лв. без ДДС; ? ДЗЗД „АМ СТРУМА ТУНЕЛ 2018“, с участници: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД – 185 370 370. 37 лв. без ДДС. Срокът за изпълнение на проектирането и строително-монтажните работи е 1060 календарни дни. Отворените ценови оферти за обособена позиция 3: Подучастък №3 от км 369+000 до км 370+400, са на: ? „Пътстрой-92“ АД – 18 658 616.86 лв. без ДДС; ? „ГБС Инфраструктурно строителство“ АД – 21 196 979.07 лв. без ДДС; ? ОБЕДИНЕНИЕ „ДЗЗД Стримон“ с участници: „Автомагистрали-Черно море“ АД и „ИЙ КЕЙ ДЖЕЙ БЪЛГАРИЯ КЪНСЪЛТИНГ ЕНДЖИНИЪРС“ ЕООД - 19 848 378.82 лв. без ДДС; ? ОБЕДИНЕНИЕ „ИНТЕРВИАНОВА“ ДЗЗД с участници: „БГНОВА“ АД, „ИНТЕРПРОМ“ ЕООД, „ИНЖЕНЕРИНГ ГРУП-04“ ЕООД, „ХИДРО КОНСУЛТ ИНЖЕНЕРИНГ“ ЕООД – 21 960 000.00 лв. без ДДС; ? „ПСТ Груп“ ЕАД – 18 442 297.40 лв. без ДДС. Срокът за изпълнение на проектирането и строително-монтажните работи е 660 календарни дни.", "date": "2018.07.05", "title": "Отвориха офертите за тунел „Железница“ на „Струма“"}
{"url": "https://www.24chasa.bg/novini/article/6947035", "text": "Европейският съюз удължи с половин година санкциите срещу Русия заради нейните действия в Украйна, предадоха Асошиейтед прес и ТАСС. В изявление днес ЕС подчертава, че 28-те страни членки са взели решението единодушно. Санкциите са насочени срещу отбранителния, финансовия и енергийния сектор на Русия. Решението за удължаването им с половин година бе очаквано.То влиза в сила на 9 юли, когато ще бъде публикувано в Официалния бюлетин на ЕС, предаде БТА. Говорителката на руското външно министерство Мария Захарова каза, че решението на ЕС за удължаване на санкциите възпрепятства развитието на конструктивен диалог, предаде ТАСС.", "date": "2018.07.05", "title": "ЕС удължи с половин година санкциите срещу Русия заради действията й в Украйна"}
{"url": "https://www.24chasa.bg/novini/article/6946982", "text": "Европейците са питани дали искат да бъде запазено лятното часово време или предпочитат да бъде премахната тази често поставяна под въпрос практика, при която часовниците се преместват с един час напред за шест месеца в годината, предаде ДПА, цитирана от БТА. Европейската комисия започна проучване, продължаващо до 16 август, при което пита хората дали искат да запазят лятното часово време или да го премахнат, както и дали предпочитат лятното или зимното часово време. ЕК каза, че проучването е било предприето след искане на Европейския парламент през февруари, а също на граждани и някои страни членки на ЕС. Тя задава пет въпроса, при които хората трябва да кажат как преживяват лятното часово време, дали искат да го запазят или да премахнат съществуващата уредба и защо, както и да уточнят дали предпочитат часовниците да останат за постоянно с един час напред или назад. През март анкета показа, че 73 процента от германците предпочитат да бъде премахнато лятното часово време. Малцина обаче очакват то да бъде премахнато през следващите пет години. Лятното часово време е въведено в няколко европейски страни с цел да се пести енергия през Първата световна война. Според законодателството на ЕС часовниците в общността се преместват с един час напред в последната неделя от март и се връщат отново в последната неделя на октомври.", "date": "2018.07.05", "title": "ЕС пита eвропейците дали искат да бъде премахнато лятното часово време"}
{"url": "https://www.24chasa.bg/novini/article/6946589", "text": "Първата група от 52 имигранти от хуманитарния кораб \"Лайфлайн\", на който Малта разреши да акостира само ако те бъдат разпределени между няколко държави, пристигнаха тази сутрин на парижкото летище \"Роаси - Шарл дьо Гол\" с пътнически самолет, предаде Франс прес. Очаква се те \"много бързо\" да получат бежански статут, заяви представител на френските власти. Премиерът на Малта Джоузеф Мускат по-рано днес отбеляза в туит, че първата група от 234-те мигранти, които пристигнаха на борда на \"Лайфлайн\" миналата седмица, са отпътували за Франция. Корабът акостира в Малта след 6-дневни спорове между Италия и Малта, които породиха нова имигрантска криза в ЕС. В крайна сметка кризата бе преодоляна, като беше договорено мигрантите да бъдат разпределени между Франция, Ирландия, Италия, Португалия, Люксембург, Холандия, Белгия, Норвегия и Малта, предава БТА.  Междувременно днес беше възобновено делото срещу германския капитан на хуманитарния кораб \"Лайфлайн\", по обвинение, че е използвал плавателния съд в малтийски води без необходима регистрация или разрешително, съобщи ДПА.Обвинението включва и незаконно влизане в малтийски води.", "date": "2018.07.05", "title": "Първата група мигранти от \"Лайфлайн\" \nпристигнаха в Париж от Малта"}
{"url": "https://www.24chasa.bg/novini/article/6946594", "text": "В град Козани, Северна Гърция, са задържани двама души, след като при проверка полицията е открила в автомобил 104 килограма канабис, съобщава \"Та неа\". Наркотиците са били пренесени през гръцко-албанската граница, предава БТА. При проверката в багажника на автомобила са открити осем чувала със четирийсет опаковки необработен канабис. Конфискувани са автомобилът, мобилни телефони и сим карти. Задържаните лица, 54-годишен мъж и 24-годишна жена, ще бъдат предадени на първоинстанционната прокуратура в Кастория.", "date": "2018.07.05", "title": "104 кг канабис откриха в кола в Гърция, двама са арестувани"}
{"url": "https://www.24chasa.bg/novini/article/6946532", "text": "Прогнозната стойност на концесията на летище София е 3 898 229 907,50 евро. Това става ясно от публикацията в официалния вестник на ЕС, която е под номер  2018/S 127-290417.  Процедурата е за \"възлагане на концесия за строителство на обект „Гражданско летище за обществено ползване София\".  Концесията на летище София е  от смесен вид (на основание чл. 10, ал. 1 от Закона за концесиите концесията на летище София ще бъде определена като концесия за строителство), чийто предмет включва: - изпълнение на строителство - построяване на терминал 3 до десетата година от срока на концесията и др. съгласно документацията за концесията  - предоставяне на услуги, свързани с експлоатацията на летище, с цел осигуряване на неговото ползване от въздушни превозвачи.  На концесионера ще бъде възложено: - изпълнение на строителство и свързаното с това право да експлоатира строежа при поемане на оперативния и строителния риск, включително правото на получаване на приходите от услугите, предоставяни чрез строежа, и/или от извършване на друга търговска дейност със строежа; и -  предоставяне на услуги, свързани с управлението и експлоатацията на летището, заедно с правото на експлоатация на тези услуги, включително правото на получаване на приходите от извършването на тези услуги, при поемане на оперативния риск.  Първоначалното плащане от концесионери след влизане на договора в сила е 550 млн. лв. без ДДС, колкото беше и при предишната процедура.  Годишната концесионно възнаграждение е по-голямата от двете суми - предложената с офертата на участника, но не по-малка от 15 млн. лв., или процент от общия размер на общите приходи от всички дейности, но не по-малък от 10%.  Съгласно предвижданията на финансовия анализ за срока на концесията концесионерът ще извърши годишни концесионни възнаграждения общо в размер на 1 408 220 хил. лв. без ДДС. Определени са и прогнозните такси на аеропорта в евро: — такса за кацане 14,30 (3—25 т); — такса за паркиране 0,171/0,064 (ден/нощ); — такса за пътници 5,46/2,73 (възрастен/дете); — такса за ползване на пътнически ръкав 95 (до 60 мин); — такса за сигурност 5,50; — такса за шум 0,30 (тон, кат. 3). Срокът за подаване на оферти е 13 часа на 22 октомври 2018 г.", "date": "2018.07.05", "title": "Концесията на летището в София за 3,89 млрд. евро за 35 години"}
{"url": "https://www.24chasa.bg/novini/article/6946609", "text": "Австрийският канцлер Себастиан Курц заяви на пресконференция днес, че председателството на Съвета на ЕС ще продължи да подкрепя европейската перспектива на Западните Балкани. Европейската идея ще бъде завършена само с членството в ЕС на Западните Балкани. Страните от региона трябва да имат ясна перспектива за приемане, коментира той на пресконференция по повод започналото от юли австрийско председателство, предава БТА. Вицеканцлерът Хайнц-Кристиан Щрахе заяви, че въпросът за присъединяването на Турция към ЕС е неуместен. Трябва да имаме партньорски отношения с Анкара, но не можем да водим преговори за присъединяване и това трябва да бъде ясно, добави Щрахе. Курц отбеляза, че макар и подготвено, австрийското председателство моще да бъде изненадано от непредвидени развития в отношенията със САЩ в областта на търговията, заради напрежението с Русия и нестабилността на юг. Той призова към Виена да няма огромни очаквания. В преговорите с Лондон е важно всички да говорим с един глас, но и да не наказваме британците. Бих настоявал за удължаване на преговорите, ако до октомври няма споразумение за границата между Ирландия и Северна Ирландия, допълни канцлерът. Неговият заместник Щрахе допусна, че някой ден британците може да поискат да се върнат в ЕС.", "date": "2018.07.05", "title": "Австрия определи преговорите за присъединяване с Турция като неуместни"}
{"url": "https://www.24chasa.bg/novini/article/6946631", "text": "\"В момента банките в България имат най-високите такси в целия ЕС за получен превод в евро от друга държава в ЕС – между 30 и 58 лева за превод от 10 евро. Скоро това ще се промени, защото започваме работа по регламент за значителното намаляване на тези такси, за да достигнат нивата на таксите за преводи в евро между държавите от еврозоната, които са пренебрежимо ниски.\" Това заяви българският евродепутат Ева Майдел (ГЕРБ/ЕНП), която беше избрана днес 05 юли 2018 г. за докладчик на Европейския парламент за регламента за таксите за презграничните плащания в ЕС, съобщават от пресцентъра на ГЕРБ.  „Това е закондателство, което ще даде реален резултат за всеки европеец от държавите извън еврозоната - България, Румъния, Полша, Чехия, Унгария, Хърватия и Швеция. Радващо е, че Българското председателство на Съвета на ЕС успя за няколко седмици да постигне съгласие между всички държави за общ подход. От днес започваме работа по текста и в комисията по икономикчески и парични въпроси на Европарламента. Планираме да проведем широки обсъждания през есента, включително и кръгли маси по темата в България, на която ще поканим всички заинтересовани страни да изкажат мненията си.“ Допълни Ева Майдел, която през следващите дни ще участва в преговорите за времева рамка за изготвяне на позицията на Европарламента. На 28 март 2018г. Европейската комисия внасе предложение за намаляване на таксите за презгранични плащания в евро за целия ЕС. Според действащите в момента правила за предприятията и лицата, живеещи в държави от еврозоната, няма разлика дали ще извършват преводи в собствената си държава или в друга от еврозоната. Това, обаче, не е така за гражданите извън Еврозоната, които са обект на такси от банките. Целта на предложението е да могат и гражданите от страните, които не са в евро клуба, да се възползват от тези предимства и да извличат пълна полза от единния европейски пазар.", "date": "2018.07.05", "title": "Майдел: Скоро ще спрем да плащаме най-високите такси в ЕС за преводи в евро"}
{"url": "https://www.24chasa.bg/novini/article/6946632", "text": "Вътрешният министър на Германия Хорст Зеехофер изрази днес увереност, че левоцентристките партньори в коалиционното правителство ще подкрепят създаването на гранични транзитни центрове за мигранти. Тези центрове са предвидени в постигнатото между Християндемократическата партия на Меркел и Християнсоциалния съюз на Зеехофер споразумение за уреждане на спора за миграционната политика, което заплашваше да събори правителството, съобщи Ройтерс, цитирана от БТА. Планът бе договорен по-рано тази седмица, за да спаси крехката трипартийна коалиция на германския канцлер Ангела Меркел само три месеца след като дойде на власт. В реч пред германски депутати защити плана да бъдат държани мигрантите, искащи да влязат от Австрия в Германия, в транзитни центрове. Идеята е тези, които вече са се регистрирали другаде в ЕС, да бъдат връщани. Левоцентристката Германска социалдемократическа партия, която трябва да одобри плана, за да може да влезе в сила, изрази безпокойство, че затварянето на кандидати за убежище в такива центрове ще наруши гражданските им права и свободи. Зеехофер каза, че центровете ще бъдат устроени в съгласие с конституцията, която позволява новопристигащите да бъдат задържани за 48 часа на контролно-пропускателните пунктове. \"Постигнахме споразумение след интензивен дебат. Уверен съм, че ще постигнем споразумение и с ГСДП\", каза той. \"Нашата конституция постановява, че (мигранти) трябва да бъдат връщани в рамките на 48 часа, следователно няма да има центрове от затворен тип\", добави Зеехофер.", "date": "2018.07.05", "title": "Зеехофер: Надявам се социалдемократите да подкрепят идеята за гранични центрове за мигранти"}
{"url": "https://www.24chasa.bg/novini/article/6946645", "text": "Масираните въздушни удари и артилерийски обстрел в Южна Сирия застрашават живота на 750 000 души, заяви днес върховният комисар на ООН за бежанците Филипо Гранди, цитиран от Ройтерс и ТАСС. По думите му над 320 000 човека са избягали от домовете си в резултат на атаките на сирийските правителствени сили и техния съюзник Русия и са принудени да лагеруват на открити пространства или в импровизирани подслони. \"Сериозно съм обезпокоен за гражданското население, попаднало под кръстосан огън в Югозападна Сирия, включително въздушни удари и артилерийски обстрел\", каза Гранди, цитиран от БТА. \"В опасност са 750 000 човека. Над 320 000 души сега са разселени, а повечето от тях живеят в тежки, несигурни условия, включително 60 000 човека, които се намират на пропускателния пункт \"Насиб-Джабер\" на границата с Йордания\", заяви той. \"Призовавам всички страни да удвоят усилията за прекратяване на бойните действия, да позволят на хуманитарните организации да доставят помощ за спасяване на животи, подслон и да евакуират ранените\", каза Гранди. Той призова за политическо решение и благодари на Йордания за \"великодушието да предостави защита на стотици хиляди сирийски бежанци от началото на кризата\". По думите му Йордания би трябвало да отвори границата си за бягащите от боевете сирийци, а международната общност да предостави на Йордания незабавна подкрепа за приемане на новите бежанци.", "date": "2018.07.05", "title": "ООН: В опасност е животът на 750 000 в Южна Сирия"}
{"url": "https://www.24chasa.bg/novini/article/6946646", "text": "Обвинените в случая с опита за убийство на депутата Зиядин Села на 27 април в парламента на Република Македония са виновни, че умишлено са се опитали да го лишат от живот, реши днес съдия Славица Андреевска, съобщава сайтът МКД. Те са виновни, че на 27 април след 19 часа в парламента на Република Македония заедно и с умисъл са се опитали да лишат от живот Зиядин Села, лидер на Алианса за албанците, предава БТА.  Кире Георгиевски е осъден на 13 години затвор, Андрей Мицов - на 10 години и шест месеца, Никола Войминовски - 13 години и шест месеца, Александър Яневски - 13 години, Оливер Ошавковски - 10 години и шест месеца и Николче Димитриевски също така на 10 години и шест месеца. От наказанията ще се приспадне времето, прекарано в ареста.", "date": "2018.07.05", "title": "Осъдиха на затвор мъжете, опитали да убият македонския депутат Зиядин Села"}
{"url": "https://www.24chasa.bg/novini/article/6946647", "text": "Десислава Иванчева страда от тумор на щитовидната жлеза, се разбра в Апелативния спецсъд. Затова тя поиска от магистратите да я пуснат на свобода, за да може да се лекува. Кметицата на район \"Младост\" обясни, че дори има час за хоспитализация в началото на август. Тя посочи, че прави и опити да забременее чрез инвитро процедури, които започнала още през 2016 година. Кметицата е обвинена, че е взела подкуп от 56 хиляди евро от строителния предприемач Александър Ваклин, за да подпише разрешителното му за строеж. Според прокурора Иванчева създала организация, чрез която преписките да отиват при заместниците й, за да не изглежда тя виновна за забавянето им. Решението на съда дали Иванчева остава в ареста ще стане ясно след малко.", "date": "2018.07.05", "title": "Иванчева имала тумор на щитовидната жлеза, иска да я пуснат да се лекува"}
{"url": "https://www.24chasa.bg/novini/article/6946644", "text": "Когато следващата седмица Доналд Тръмп се срещне с кралица Елизабет Втора, той ще стане 12-ият президент на САЩ, с когото британският монарх се е срещала през 66-годишния си престой на трона, най-продължителният в историята на кралството. Освен с Линдън Джонсън Елизабет Втора е приемала всеки американски лидер от Хари Труман насам, но нито една президентска среща не е предизвиквала такова равнище на съпротива и спорове във Великобритания, както пристигането на Тръмп. Премиерът Тереза Мей покани Тръмп на държавно посещение (помпозно събитие, което обикновено включва преминаване с открита каляска през центъра на Лондон и банкет в Бъкингамския дворец), когато тя стана първият чуждестранен лидер, който го посети след встъпването му в длъжност през януари 2017 г. Само двама президенти на САЩ - Барак Обама и Джордж У. Буш - са били канени досега на държавно посещение. Тръмп ще получи по-малко почести, отколкото първоначално бяха предвидени, но той все пак ще се срещне с кралицата, а мнозина британски законодатели възразиха срещу неговата визита изобщо. Наложената от Тръмп забрана за граждани на няколко мюсюлмански страни да влизат в САЩ, както и препратеният от него \"туит\" на заместник-председателката на крайнодясната партия \"Великобритания на първо място\" (която след това бе вкарана в затвора за религиозен тормоз) предизвикаха масови критики в страната. Съвсем наскоро отделянето на децата на мигранти от родителите им по границата на САЩ с Мексико наново разпалиха призивите към Мей да отмени посещението на Тръмп. \"Президентът Тръмп заключи 2000 малки деца в клетки и отказва да ги освободи, ако не му бъде позволено да издигне стена\", каза миналия месец в парламента на Мей депутатът от опозиционната Лейбъристка партия Гавин Шукър. \"Той напусна Съвета по права на човека към ООН; той похвали Ким Чен-ун за отношението му към собствения му народ; и той върна обратно мюсюлмани. Какво още трябва да направи този човек, така че премиерът да отмени отправената покана?\", каза Шукър. След като Тръмп бе поканен през миналата година, над 1,86 милиона човека се подписаха под петиция, в която се казва, че на него не трябва да бъде оказвано посрещане като за държавно посещение, защото това би злепоставило кралицата. Кметът на Лондон Садик Хан, мюсюлманин, който бе разменял с Тръмп словесни изстрели в социални медии, казва, че Тръмп не е добре дошъл в британската столица заради управленската си програма, предизвикваща разделение, и че той ще се сблъска с масови мирни протести. И наистина за следващата седмица са планирани демонстрации. В качеството си на неполитически държавен глава Елизабет Втора има влияние, но не дотолкова, че да казва на правителството кого да кани и с кого тя да се среща в кралските си резиденции. Други депутати и коментатори, които казват, че посещението трябва да се състои, настояват, че \"специалните отношения\" на Великобритания със Съединените щати стоят отвъд всякакви личности и че на президента трябва да бъде оказано уважение. \"Нейно Величество се е срещала [. . .] с някои \"противни персонажи\". Фактически тя се е срещала с персонажи, които всъщност са вдигали оръжие срещу Короната, но тя е надмогнала това, защото е било в името нат висшите интереси на нашата страна\", каза през февруари пред парламента Мартин Викърс, член на Консервативната партия на Мей. \"Г-н Тръмп е казал някои необичайни и нередни неща и някои неща, с които аз със сигурност не бих се съгласил, но той не е нарушавал човешки права, за разлика от много световни лидери, с които Нейно Величество и правителството са се срещали през годините\", каза Викърс и добави: \"Няма никакво съмнение, по моя преценка, че ние трябва да разпънем килима за президента. Ние не разстиламе килима за г-н Тръмп; ние разстиламе червения килим за нашия най-ценен съюзник\". Съпартиецът му депутат Едуард Лий казва, че посещенията, които може да се били спорни, са били осъществявани, защото се е сметнало, че са в интерес на Великобритания. \"Когато ние канехме не един, а двама президенти на Китай, ние бяхме готови да пренебрегнем факта, че Китай е в действителност полицейска държава\", твърди той. Лий отбелязва, че Робърт Мугабе е бил канен на чай при кралицата. Наричайки бившия президент на Зимбабве \"расист хомофоб\", той каза: \"Ние бяхме готови да пренебрегнем неговите прегрешения\".", "date": "2018.07.05", "title": "Тръмп ще се срещне с Елизабет II въпреки протестите срещу визитата му в Лондон"}
{"url": "https://www.24chasa.bg/novini/article/6946662", "text": "Френският режисьор и писател Клод Ланзман, заснел филма \"Шоа\", почина в дома си в Париж на 92-годишна възраст, предаде Франс прес. \"Клод почина в дома си. Той имаше крехко здраве от няколко дни\", заяви говорителка на издателството \"Галимар\". Смъртта на режисьора бе потвърдена от говорител на излязлата вчера по екраните филмова продукция \"Четирите сестри\", предаде БТА.  Ланзман - режисьорът на документалния филм \"Шоа\" за избиването на евреите в Европа, бе също журналист и писател. Той бе приятел на философа Жан-Пол Сартр, любовник на Симон дьо Бовоар и неуморим защитник на каузата на Израел. Миналата година Ланзман бе потресен от внезапната кончина на сина си Феликс, който умря от рак на 23-годишна възраст.", "date": "2018.07.05", "title": "Почина френският режисьор Клод Ланзман"}
{"url": "https://www.24chasa.bg/novini/article/6946677", "text": "Окръжната прокуратура в Пазарджик е започнала проверка по подадени в сряда над 20 сигнала за отровени кучета в курортното селище Юндола, съобщиха от държавното обвинение. По подобен сигнал , подаден на тел. 112 от сътрудничка на фондация \" Четири лапи\", екип на велинградското полицейски управление е извършил обстойна проверка на Юндола, при която е било открито едно мъртво куче. То е било донесено пред кметството от местен жител, който го открил в селото, съобщи за \"24 часа\" говорителят на полицията Мирослав Стоянов. По този случай е образувано досъдебно производство, в което първоначално ще се изяснява от какво е умряло кучето. Дали е отровено, или смъртта е настъпила по друга причина.", "date": "2018.07.05", "title": "Прокуратурата проверява над 20 сигнала\nза отровени кучета на Юндола"}
{"url": "https://www.24chasa.bg/novini/article/6946697", "text": "След инцидента с предполагаемото отравяне на двама души, жителите на английските градове Еймсбъри и Солсбъри не трябва да взимат от земята непознати предмети. Като цяло обаче заплахата за обществото е малка, заяви в ефира на телевизия \"Скай нюз\" Пол Косфорд, директор на надзорната структура към британското здравно министерство, отговаряща за общественото здраве и предотвратяването на епидемии, предаде ТАСС, цитирана от БТА. Косфорд препоръча на жителите на Еймсбъри, които са били в петък след 10 часа вечерта на местата, които полицията отцепи през последните дни, да изперат всичките си дрехи. Според министъра на здравеопазването на Великобритания Джереми Хънт случилото се с двамата изглежда като злополучно последствие от опита за убийство през март на бившия руски агент Сергей Скрипал и неговата дъщеря, предаде Ройтерс. Агенцията отбелязва, че и в двата случая жертвите са се отровили с нервнопаралитичното вещество \"Новичок\". \"В момента не спекулираме, че това е бил умишлен опит за убийство\", каза министърът, но добави, че трябва да се изчака какво ще каже полицията.", "date": "2018.07.05", "title": "След атаката с \"Новичок\" съветват хората в Еймсбъри да не взимат предмети от земята"}
{"url": "https://www.24chasa.bg/novini/article/6946689", "text": "С 318 гласа \"против\" и 278 \"за\" евродепутатите отхвърлиха спорната директива за авторското право, чиито противници твърдят, че рискува да наложи безпрецедентна цензура в интернет. Сега текстовете, които притесниха активистите за свободата на мрежата, ще бъдат разгледани на пленарно заседание на европарламента през есента, предава  .  С леки изменения в предложения от Европейската комисия текст директивата бе одобрена от правната комисия на европарламента през юни. Това трябваше да даде началото на преговори между ЕП и Съвета на ЕС, които да завършат с гласуване на пленарно заседание и влизане в сила на новите правила. Но след като достатъчен брой депутати възразиха официално срещу решението на правната комисия, въпросът бе гласуван на пленарното заседание в Страсбург днес. Основните теми за разногласие са членовете 11 и 13. Член 11 се отнася до закрилата на публикациите в пресата при използването им онлайн – той пренася в цифровата ера авторските права от старата директива 2001/29/ЕО и предвижда, че те се погасяват 20 години след първоначалното публикуване. Член 13 предвижда доставчиците на услуги, които съхраняват големи обеми произведения и други обекти, качени от техните ползватели, и осигуряват на публиката достъп до тях, да предприемат в сътрудничество с носителите на права мерки за гарантиране на защитата или за недопускането на нарушаването им в техните услуги. Според критиците на директивата чл. 11 ще изисква интернет търсачките да плащат на медиите за препратки към сайтовете им, а чл. 13 ще задължи социалните мрежи като \"Фейсбук\" и \"Ютюб\" да инсталират филтри, които да предотвратяват качването на защитени с авторско право материали. Защитниците ѝ обаче твърдят, че тя е начинът да се защитят творците и носителите на права и притесненията за цензура са необосновани.", "date": "2018.07.05", "title": "Евродепутатите отхвърлиха спорната директива за авторското право"}
{"url": "https://www.24chasa.bg/novini/article/6946721", "text": "Десислава Иванчева остава в ареста, реши преди минути Апелативният спецсъд. Според магистратите има достатъчно доказателства, че кметицата е поискала подкуп от строителния предприемач Александър Ваклин, за да придвижи преписката му. По време на заседанието се разбра, че докато била в ареста, Иванчева е опитала да манипулира системата в общината с помощта на деловодителка, така че забавените преписки да бъдат пренасочени към нейните заместници. Така тя целяла да покаже, че проблемите идвали не от нея, обясниха от прокуратурата.", "date": "2018.07.05", "title": "Оставиха Иванчева в ареста"}
{"url": "https://www.24chasa.bg/novini/article/6946735", "text": "ЧЕЗ Разпределение България извърши проверки и анализ на състоянието на мрежата, която захранва с. Врачеш, община Ботевград и стартира необходимите ремонти и подобрения. На 15.06.2018 г. бе проведена среща с кмета и жители на селото и договорен план и график за изпълнение на дейностите. За периода от тази среща до днес са регистрирани няколко изключвания. Две от тях са обективно предизвикани от проливните дъждове (съответно за 40 и 20 минути). На 30 юни, след няколко едноминутни прекъсвания на електрозахранването, се установява, че трафопост чужда собственост е в лошо техническо състояние. Това налага изключване на електрозахранването в селото, за да се откачи опасният трафопост от мрежата. Няколко дни по-късно, на 3 юли, след комуникация с кмета на селото, дружеството се съгласява да съдейства и да ремонтира чуждия трафопост, като за целта избира период, в който ще бъдат засегнати най-малък брой клиенти – 4 ч. сутринта. Електрозахранването е възстановено след 40 минути. Към момента по съгласувания с общината на с. Врачеш и жителите график компанията изпълни: пълна проверка на изправността и функционирането на съоръженията и защитите на МВЕЦ “Бебреш“; подмяна на кабелна линия средно напрежение с нова и пълно обследване на електропровода, захранващ всички трафопостове в село Врачеш, чрез термовизионна камера и ултразвуков апарат. Това е превантивна дейност, която позволява да се откриват нередности по съоръженията в най-ранен стадий, като по този начин се намалява рискът от възникване на аварии. До края на м. август, съгласно утвърдения график, ще се извърши и обход, оглед и профилактика на всички трафопостове. Предвижда се изпълнението на цялостна просека по трасето на електропровод средно напрежение „Витиня“, както и кастрене на дървета и просека по мрежа ниско напрежение в района на с. Врачеш. Компанията ще монтира на всички трафопостове в селото сигнализатори за по-бързото локализиране на повреди, както и 2 автоматизирани дистанционно управляеми апарата, които дават възможност за своевременно им откриване и управление на мрежата от разстояние и съответно по-бързото възстановяване на електрозахранването при прекъсвания. ЧЕЗ Разпределение България предвижда обходи и огледи и на всички съоръжения чужда собственост, като ще бъдат връчени предписания за отстраняване на констатираните нередности на съответните собственици. Проблем за качеството на доставяната електроенергия са незаконните присъединявания и манипулациите на електромери, които често водят и до прекъсване на електрозахранването. От началото на годината дружеството е регистрирало 30 кражби на ток, като само във вчерашния ден са установени два случая на незаконни присъединявания. Компанията ще продължи с регулярните проверки за кражби на електроенергия в селото. По време на изпълнение на одобрения график на дейности по подобряване на електрозахранването във Врачеш ще се налагат временни планирани прекъсвания, за което се извиняваме и очакваме разбиране от жителите на селото и общината.", "date": "2018.07.05", "title": "ЧЕЗ Разпределение подобрява сигурността на електрозахранването във Врачеш"}
{"url": "https://www.24chasa.bg/novini/article/6946352", "text": "Златен синджир е издърпал от шията на доцент Стефан Нейков обвиненият за убийството му Илия Стоичков. Впоследствие бижуто е било занесено от съпругата на извършителя в заложна къща в Стамболийски. Това съобщи преди минути в Пловдивския окръжен съд прокурорът Георги Пенев, който бе на мярката за неотклонение на Стоичков. Представителят на държавното обвинение шокира присъстващите в залата, след като съобщи, че жертвата е с разкъсан анален отвор. В него е била пъхната бухалката, с която Стоичков е пребил до смърт 70-годишния учен. При аутопсията са установени множество травматични увреждания по главата и тялото. Жертвата е получила мастна емболия и е издъхнала от зверския побой. В залата Илия Стоичков поиска по-лека мярка - парична гаранция. На въпрос на съдия Силвия Цанкова какъв размер би съответствал на имотното му състояние, задържаният отговори - около 1000-2000 лева. \"Искам да работя, винаги съм работил\", добави Стоичков. Адвокатът му Георги Каменаров посочи, че подзащитният му не е искал да убива доцента. Фаталният резултат се получил, тъй като Илия бил силно афектиран. В 13:30 часа Пловдивският окръжен съд ще се произнесе по искането на прокуратурата за постоянен арест на извършителя. Прокурор Пенев добави, че срещу него предстои да бъде повдигнато и второ обвинение- за грабеж, след като бъдат събрани всички доказателства.            ", "date": "2018.07.05", "title": "Обвиненият в убийството на доцента зверски се погаврил с него и го ограбил"}
{"url": "https://www.24chasa.bg/novini/article/6946389", "text": "Областната дирекция на МВР в Ловеч издирва 59-годишен мъж от луковитското село Дерманци, съобщават от полицията. Митко Сашов Маринов е напуснал дома си на 6 май т. г. и до момента е в неизвестност. Сигналът в полицията е постъпил на 2 юли. Маринов е пътувал пеша и с различен транспорт до населени места в страната, като чрез просия си е осигурявал средства за препитание. Той е на видима възраст 55-60 години, висок е 170 см, с нормално телосложение, пъстри очи и прошарени коса и мустаци. При напускане на дома си е бил облечен в шушляково синьо яке, сини дънки и обут в черни маратонки. Като отличителен белег е отрязано дясно ухо. Умоляват се гражданите, които имат информация за местонахождението на издирваното лице, да се обадят на телефон 112 или в най-близкото поделение на МВР, допълват от полицията в Ловеч.", "date": "2018.07.05", "title": "Издирват мъж от луковитското село Дерманци"}
{"url": "https://www.24chasa.bg/novini/article/6946400", "text": "Притиснати от все по-високите цени, аржентинците ограничават разходите си и в момент, когато правителството бе обявило, че е овладяло инфлацията, а икономическата конюнктура все повече се влошава. \"Има дни, когато нито една клиентка не прекрачва прага\", оплаква се Моника, фризьорка от Белграно, жилищен квартал на Буенос Айрес, който далеч не е от бедните. \"Открих салона си тук заради гъстата населеност на квартала. Отсреща има сграда с 37 апартамента. Само че бизнесът намаля, салонът е празен\", продължава фризьорката, която трябва да финансира следването на дъщеря си и да плаща два наема - на нейния апартамент и на фризьорския салон. \"Инфлацията, казва тя, всява тревога и страх\", че няма да можеш да свържеш двата края. Още повече, че тя се опасява да не й вдигнат наемите, които по правило се актуализират два пъти годишно. В надпреварата с инфлацията губещите са работниците. Повишението на сметките за газ, електричество, вода, билети за обществения транспорт е по-бързо от корекциите на заплатите. Дребният бизнес е сред първите, които страдат от това, а на хоризонта не се очертава подобрение. В хлебарницата на Виля Уркиса, друг квартал на аржентинската столица, който е заселен по-скоро от хора с добри доходи, Луис Миранда има осмина работници. През март той е увеличил заплатите им с 15%, каквато е била заложената цел на правителството за годишната инфлация. Оттогава песото е изгубило над 25% от стойността си спрямо щатския долар, а това стимулира инфлацията. Третата латиноамериканската икономика се обърна към Международния валутен фонд (МВФ) с искане да получи финансиране, за да може да стабилизира валутния курс. Прогнозата за инфлацията за 2018 година се вдигна от 15 на 27%. \"Мислех си, че икономическата конюнктура ще продължи да се подобрява, както това стана в началото на мандата (на дясноцентристкия президента Маурисио) Макри, но през март цените рязко тръгнаха нагоре и това повишение не спира. Икономиката е непредвидима. Цената на брашното скочи с 300 до 400%\", оплаква се собственикът на хлебарницата. Миранда не е загубил клиенти, защото последното нещо, което хората спират да потребяват е хлябът, \"само че консумацията рязко се сви. Вече никой не купува един килограм хляб. Хората дават същите пари, но купуват по-малко количество\". За да компенсира тази дупка, отворила се във финансите му, той предлага готови храни, които си купуват работниците по строежите в квартала или служителите от офисите. Според Аржентинската конфедерация на малките и средни предприятия, продажбите в мрежата за търговия на дребно са се понижили с 2,5% през първите месеци на 2018 година. \"В краткосрочна перспектива обещанието за икономическо възстановяване не бе изпълнено. Проучванията на общественото мнение сочат, че популярността на правителството спада\", констатира социологът Рикардо Рувиер, за да обясни защо аржентинците са изнервени. На 25 юни обща стачка парализира аржентинската столица и част от страната. Това бе предупреждение на синдикатите към правителството, което продължава курса на строги бюджетни икономии, които са болезнени за мнозинството аржентинци. Дошъл на власт в края на 2015 година, Маурисио Макри, се разграничи с политиката на левицата на бившата си предшественичка Кристина Киршнер (2007-2015), за да наложи по-либерално управление. Той обеща да овладее инфлацията, която от 10 години надхвърля 20%, но не успява да спре повишението на цените. Херардо Лабоцета, собственик на малък завод, който доставя резервни части за автомобилостроителната промишленост, забавяща оборотите от две години, се оплаква от навлизането на пазара на вносни продукти, най-вече от Китай, както и от ограничения достъп до банково кредитиране. \"Отварянето пред вноса удари лошо производството\", казва шефът на завода, който осигурява пряко работа на 18 души и косвено на още 15.  /БТА/", "date": "2018.07.05", "title": "Икономиката на Аржентина трайно се влошава, потреблението рязко спада"}
{"url": "https://www.24chasa.bg/novini/article/6946294", "text": "Работник от електрозахранването паднал в района между Мездра и с. Синьо бърдо  и е в тежко състояние. 46-годишният Калин Милчов се качил на стълб за високо напрежение да отстранява авария, причинена от гръмотевична буря.  Мъжът обаче загубил равновесие и се сринал от 10-метрова височина. Колегите му реагирали веднага и повикали линейка. Медиците дошли бързо и откарали пострадалия работник във врачанската болница, където установили, че от падането мъжът е получил тежка черепно-мозъчна травма. След като му била оказана спешна помощ, пострадалият е транспортиран в неврохирургията на столичната болница „Пирогов”. Милчов има и множество фрактури и вътрешен кръвоизлив, с опасност за живота е.", "date": "2018.07.05", "title": "Работник падна от 10-метров стълб край Мездра"}
{"url": "https://www.24chasa.bg/novini/article/6946424", "text": "Премиерът Бойко Борисов бе отличен със „Златен плакет – Европейска личност на годината“. Отличието се дава от Агенцията за избор и представяне на ръководители от Босна и Херцеговина, Централна и Югоизточна Европа. Призът е за личното му ангажиране за икономическото сътрудничество в региона. “Благодаря за добрите думи. Политиците имаме такива амбиции имаме инвестициите да са гарантирани. Магистралите, жп линиите, пристанищата, дигитална инфраструктура и етническата толерантност. Това са петте условия за успешен бизнес и най-важните приоритети за Балканите\", заяви Борисов от Сараево. И подчерта, че у нас данъците са ниски, спазваме валутен борд и инвестираме в образованието и дигиталната инфраструктура. И припомни, че заедно с еврокомисарката Мария Габриел работим за по-ниски цени на роуминга на Балканите. Запозна ги и със срещата в Солун и инфраструктурните проекти между България, Гърция, Румъния и Сърбия. \"Имаме огромна визия, а политическите елити трябва да мислят само за мира и етническата толерантност\", подчерта Борисов.", "date": "2018.07.05", "title": "Бойко Борисов е европейска личност на годината (Видео)"}
{"url": "https://www.24chasa.bg/novini/article/6946425", "text": "Банковият съюз има нужда от спешна реформа. Това коментира лидерът на БСП – София Калоян Паргов по повод предстоящото официално внасяне на документите за кандидатстване на България за чакалнята на еврозоната, т.нар. механизъм ERM II. Определената за това дата е 12-и юли, съобщават от пресцентъра на БСП - София. \"По принцип, присъединяването на България към еврото е важно, коментира Калоян Паргов. - В момента полагаме сизифовски усилия да влезем в еврозоната, а в същото време там има сериозни проблеми. Не са ясни перспективите на еврозоната и единната валута. Безспорно е, че пътят на България е през ERM II към валутния съюз, но трябва да влезем едва тогава, когато положението вътре се успокои\". Калоян Паргов даде за пример Италия, която иска радикални промени и заплашва, че ще се откаже от еврото, ако те не бъдат направени. „За държави като Италия участието в Еврозоната отнема два ключови механизма – определяне на основния лихвен процент и обменния курс на валутата“. Според лидера на БСП – София еврото все още не успява да постигне основната си цел – да обедини държавите в съюза. „То беше създадено за обединяване на икономиките в ЕС и повишаване на просперитета. Реално обаче разделението между страните в ЕС продължава да е голямо, особено между кредиторите и кредитополучателите. Този факт се отразява и върху решаването на другите проблеми в общонстта – миграцията и защитата на границите, които са кризисни за Гърция и Италия“, коментира Калоян Паргов. Той припомни, че един от основните съществуващи проблеми, който е признат от всички, е свързан с Банковия съюз. „Той се нуждае от реформа, категоричен е лидерът на столичните социалисти. - Тя обаче се бави по най-различни причини. Една от тях е противопоставянето на Германия на тези ключови реформи, които могат да спрат изтичането на капитала от слабите икономики. Просто силните икономики в Европа нямат интерес. Една от основните критики към Валутния съюз е невъзможността да бъдат коригирани валутните курсове, а тежестта поемат членовете-длъжници, които вече страдат от забавен икономически растеж и свити доходи“. Калоян Паргов цитира нобеловия лауреат Джоузеф Стиглиц, който твърди, че има риск отделни страни да поискат да излязат от еврозоната, ако не бъдат направени нужните стъпки за подобряването й. „Той казва, че Германия или трябва да поведе реформите, или сама да го напусне. Ако това не се случи, ще трябва другите да го напуснат, обясни Паргов. - Според Стиглиц, концепцията за еврото изначално е сбъркана, тъй като не предложи нищо повече от строг контрол на дефицитите и дълговете. А това е допълнителна пречка за икономическото възстановяване. Резултатът от нея е забавено икономическо развитие на зоната, особено сериозно за по-слабите икономики“. Лидерът на БСП - София е категоричен, че диспропорциите и дисбалансите в Европейския съюз, които не намаляват, водят след себе си много големи проблеми. \"Въпреки общия растеж и кохезионните напъни, разликата и дистанцията между богатите и бедните страни-членки не се стопява - по отношение на БВП, на доходите, на стандарта на живот, на профила на икономиките, коментира Калоян Паргов. - Поради тази причина, изтичането на огромни потоци от квалифицирана работна сила към богатия Запад поставя под въпрос възможността на съответните страни за изпреварващи темпове на развитие и за скъсяване на дистанцията. Формира се ситуация, при която след като изчерпиха гояма част от възможните за себе си ползи от разширяването, богатите страни поставят под въпрос самата необходимост от кохезионните фондове, т.е. и от общата политика на сближаване. Времето на нетните донори като че ли изтича\". Според Калоян Паргов, ярко потвърждение за това е и не особено големият ентусиазъм, с който беше посрещната идеята за разширяване на ЕС със страните от Западните Балкани. Лидерът на столичните социалисти добави, че в Европейския съюз се оформят два центъра с две или даже повечи крила. \"Единият е Франко-Германският, около който гравитират старите страни-членки Белгия, Холандия, Дания, Люксембург, по отделни теми Испания и Португалия, донякъде Швеция и Финландия, както и Прибалтийските страни, коментира той. - Другият е Вишеградската четворка, до която все по-близо стои Австрия. Вече забелязваме как на базата на общи интереси постепенно се оформя и друга специфична конфигурация - тази на Южноевропейските държави, в която попадат Италия, Гърция, Кипър и Испания. Това са обективни процеси, породени от различията и интересите. Добре е на всички да ни е ясно, че няма изгледи в обозримо бъдеще тези различия да бъдат преодолени. Точно обратното - те ще се задълбочават\".", "date": "2018.07.05", "title": "Калоян Паргов: Банковият съюз има нужда от спешна реформа"}
{"url": "https://www.24chasa.bg/novini/article/6946437", "text": "Германските полицейски синдикати днес разкритикуваха плана, договорен между канцлера Ангела Меркел и нейния твърдолинеен вътрешен министър за създаване на мигрантски центрове от затворен тип на границата на Германия с Австрия, твърдейки, че мигрантите ще започнат да влизат от други държави, предаде ДПА. \"Представеният план е направен на парче, защото не включва другите германски граници\", каза Йорг Радек, заместник-ръководител на синдиката Германската полицейска федерация (GdP). \"Вероятните последици ще бъдат, че след два или три месеца транзитните центрове в Бавария ще бъдат празни, а ще има увеличение другаде\", добави той, цитиран от БТА.  Хорст Зеехофер, който е вътрешен министър и ръководител на сестринската партия на христяндемократите на Меркел - баварския ХСС, обвърза оставането си в правителството с план за затягане контрола на границата, въпреки че бежанският поток намаля значително след пика от лятото на 2015 г. Когато правителството й беше заплашено от разпадане, Меркел отстъпи на натиска и даде съгласието си мигрантите да бъдат задържани на границата, докато се определи техния статут. Бавария има дълга южна граница с Австрия, но Германия също граничи с Полша и Чехия на изток, Белгия, Франция и Холандия на запад и с Швейцария на югозапад. Полицейската федерация отхвърли също съдържащата се в плана \"презумпция за невлизане\", което означава, че центровете от затворен тип няма да се смятат за германска територия. Синдикатът посочи едно съдебно решение от 2015 г., постановяващо, че физическото прекрачване на германската граница означава влизане на нейна територия. Радек каза, че планът може да не е законосъобразен, заради закон, който постановява, че хора могат да бъдат задържани само за срок от 24 часа, освен ако няма доказателства, че са извършили престъпление. Ернст Г. Валтер, ръководител на другия Германски полицейски синдикат (DPolG), каза пред в. \"Ханделсблат\", че съществуващите центрове за настаняване, като този на летището в Мюнхен, могат да се използват за определяне на статута на търсещите убежище. \"Тези институции могат веднага да започнат да решават въпросите за допускане или недопускане с надлежното усърдие и бързина\", каза Валтер.", "date": "2018.07.05", "title": "Германските полицейски синдикати критикуват плана на Меркел за мигрантски центрове"}
{"url": "https://www.24chasa.bg/novini/article/6946390", "text": "Правителството отказва да представи информация на парламента за концесията на Летище София. Това е неприемливо и само показва, че тази концесия е нагласена. Разполагаме с информация, че се подготвя спечелването на тази концесия за една съседна държава. Това обяви на брифинг в парламента Елена Йончева от БСП.  “Няма да е северна държава”, каза Румен Гечев. След него Йончева заяви, че аеропорта е обект от националната сигурност, а скоро в Турция ще заработи най-голямото летище, в което са вложени няколко милиарда. За това там нямало интерес наблизо да работи печелившо летище.  Йончева заяви, че софийското летище било на печалба, но концесията щяла да го превърне в помощно летище.  От БСП показаха отговора от транспортния министър Ивайло Московски , адресиран до депутата Георги Свиленски. В него е посочено, че до края на тази седмица всички документи по обявяването на концесията ще бъдат публикувани. \"Посочената процедура е законово създадена\", посочва министърът. Той допълва, че изводите и препоръките от анализите на Световната банка ще бъдат публикувани и с пълен и безплатен достъп. \"Незабавно след постъпването на вашето писмо (с мое писмо от 3 юли 2018 година) съм поискал съгласието на Световната банка да ви бъдат предоставени концесионните анализи\", посочва министърът. Той добави, че всички документи не могат да бъдат ползвани или цитирани за никакви други цели освен във връзка със сделката без Международната финансова корпорация, част от групата на Световната банка. Писмото завършва с уточнение, че информацията е само за ползване от страна на депутата. Предоставянето й до трети лица трябва да се извърши съгласно конституцията. Московски посочва, че разчита на разумен подход и се надява, че разгласяването няма да доведе до сериозен отлив на потенциални инвеститори. ", "date": "2018.07.05", "title": "БСП: Южна съседка ще вземе концесията на летището в София"}
{"url": "https://www.24chasa.bg/novini/article/6946448", "text": "От днес контролирано се изпуска язовир \"Студена\", съобщи управителят на \"ВиК\"-Перник Иван Витанов, цитиран от БТА. Първоначално ще текат по 3 куб. м/сек, при необходимост количеството ще бъде увеличено. По данни на \"ВиК\" обемът на водата в язовира е 23 243 700 куб. м, при максимален 25 200 000 куб. м. Водата се е увеличила със 196 000 куб. м след снощния порой. Изпускането й е предприето, за да се осигури достатъчно вместимост на водоема. От дружеството уверяват, че няма опасност от преливане на река Струма. Специалисти на \"ВиК\" извършват всекидневни измервания и наблюдения на водния поток и язовирната стена. Язовир \"Студена\" е единственият питеен водоизточник на Перник.", "date": "2018.07.05", "title": "Изпускат контролирано водата в язовир \"Студена\""}
{"url": "https://www.24chasa.bg/novini/article/6946452", "text": "Турция ще продаде четири корвети на военноморския флот на Пакистан, съобщи днес турският министър на отбраната Нуреттин Джаникли, цитиран от Ройтерс и БТА. Турция и Пакистан подписаха миналата година меморандум за разбирателство за продажбата на четирите произведени в Турция корвети. Джаникли посочи днес, че търгът е приключил и това е най-големият единичен договор за износ на турска военно-промишлена продукция. Той добави, че днес е \"много важен ден\" за отбранителната индустрия.", "date": "2018.07.05", "title": "Турция ще продаде 4 кораба на военните на Пакистан"}
{"url": "https://www.24chasa.bg/novini/article/6946451", "text": "Дружествата със специална инвестиционна цел /ДСИЦ/ ще могат да инвестират в държавите от ЕС или в друга страна, член на Европейското икономическо пространство. Това реши на първо четене парламентът с промени в Закона за дружествата със специална инвестиционна цел, с вносител Делян Добрев/ГЕРБ/. Дава се право на дружествата да използват банкови продукти и сметки в банки, различни от банката депозитар. Кредитите ще могат да бъдат усвоявани по разплащателни сметки, открити в съответната банка-кредитор. Същите сметки се използват за покриване на лихви и главници. Разплащателните сметки се използват и при откриване на депозити т.е. инвестиране на пари в кредитни институции, според приетите текстове. До този момента ДСИЦ нямат възможност да оптимизират разплащанията си както в лева, така и във валута като ползват различни банки, подходящи при различни сделки, обяснява вносителят. Предлага се и да отпадне задължението за оценка на активите на специалните инвестиционни дружества при определени извънредни обстоятелства. С промените ДСИЦ ще могат да участват в проекти за развитие на недвижими имоти. Дружество със специална инвестиционна цел обаче не може да инвестира повече от 10 на сто от активите си в друго такива дружество, секюритизиращи недвижими имоти.", "date": "2018.07.05", "title": "Дружества със специална инвестиционна цел ще могат да инвестират в държавите от ЕС"}
{"url": "https://www.24chasa.bg/novini/article/6946459", "text": "Македонският премиер Зоран Заев заяви, че споразумението между Атина и Скопие за името на бившата югославска република е пример за региона, съобщи Танюг, цитирана от БТА. Отворихме евроатлантическата интеграция за Македония, но и за региона. С шанса за напредък на Македония бе потвърдена политиката на отворени врати на ЕС и НАТО, което е силно мотивационно послание за целия регион, заяви Заев в интервю за босненския портал Klix.ba. Заев, който днес е на посещение в Сараево, добави, че към името Македония е добавено географско определение - Република Северна Македония. С това показахме онова, което е най-важно за нашата южна съседка - че нямаме териториални или каквито и да било претенции, заяви Заев.", "date": "2018.07.05", "title": "Заев: Споразумението между Атина и Скопие е пример за региона"}
{"url": "https://www.24chasa.bg/novini/article/6946446", "text": "Постоянното представителство на Русия в ОЗХО смята за глупава мисълта, че Москва \"отново\" е използвала нервнопаралитичното вещество, наричано \"Новичок\". Това заяви днес мисията в Туитър, предаде ТАСС. \"За колко ли глупава смятат те Русия, че да използва \"отново\" т. нар. \"Новичок\" в разгара на световното по футбол и след специална сесия на конференцията на страните участнички в Конвенцията за забрана на химическите оръжия, на която бе взето решение ОЗХО да получи атрибутивни функции? - пита руската мисия. - Шоуто трябва да продължи, така ли?\" Великобритания се насочва към хипотезата, че двамата жители на английския град Еймсбъри, пострадали от нервнопаралитично вещество, са станали жертви на последици от атаката срещу бившия руски шпионин Сергей Скрипал и дъщеря му Юлия през март. Това заяви днес пред Четвърти радиоканал на Би Би Си британският държавен министър по въпросите на сигурността Бен Уолъс, съобщи Ройтерс. \"Работната хипотеза ще е, че са пострадали било от последици на предходното нападение, било от нещо друго, но не са били непосредствената цел\", каза Уолъс, предава БТА. Мъж и жена, британски граждани, бяха намерени в критично състояние в събота вечерта в дома им в Еймсбъри, на десетина километра от Солсбъри, където през март бяха отровени Скрипал и дъщеря му. Британски медии съобщиха, че според местни жители името на жената е Дон Стърджис, а мъжът се казва Чарли Роули. \"След проучването на проби мога да потвърдя, че мъжът и жената са били изложени на въздействието на нервнопаралитичното вещество \"Новичок\", определено като същото нервнопаралитичното вещество, с което бяха отровени Сергей и Юлия Скрипал\", съобщи по-рано днес ръководителят на контраразузнаването Нийл Басу, цитиран от Асошиейтед прес.", "date": "2018.07.05", "title": "Дипломацията: Глупаво е да се мисли, че Русия е употребила \"Новичок\" в разгара на Мондиала"}
{"url": "https://www.24chasa.bg/novini/article/6946481", "text": "Американският държавен секретар Майк Помпейо замина днес от Вашингтон за Пхенян, където ще участва в нови преговори със севернокорейския лидер Ким Чен-ун, предаде Франс прес. Ръководителят на американската дипломация е очакван утре в столицата на КНДР, където ще нощува за първи път. Президентът на САЩ Доналд Тръмп се срещна с Ким на 12 юни в Сингапур и гледа оптимистично на шансовете за мир между двете Кореи, предава БТА. В приетата на срещата съвместна декларация на Ким и Тръмп обаче не бе включено поемането на конкретни ангажименти и Помпейо е натоварен със задачата да договори план, съгласно който да бъде осъществена денуклеаризацията на Корейския полуостров. Това означава, че Ким ще трябва да даде подробна информация за ядрения си арсенал и за програмата си за обогатяване на уран, както и да приеме изготвянето на график за разоръжаване, което ще подлежи на проверка. Вашингтон се надява процесът да стартира до една година, но много експерти и критици на президента Тръмп смятат, че той ще отнеме години. Междувременно правителството на САЩ предвижда запазването на международните икономически санкции срещу Северна Корея, които, според него, са я довели на масата на преговорите. След разговорите утре и в събота в Пхенян, Помпейо ще замине за Токио, където ще информира за резултатите представители на Япония и Южна Корея. Държавният секретар ще посети също Виетнам и Обединените арабски емирства, след което ще отпътува за Брюксел за срещата на върха на НАТО, планирана за 11 и 12 юли, посочва Франс прес.", "date": "2018.07.05", "title": "Майк Помпейо замина на посещение в Северна Корея (Видео)"}
{"url": "https://www.24chasa.bg/novini/article/6946482", "text": "С 69 гласа \"за\" и един въздържал се в парламента на Република Македония за втори път бе гласуван законът за ратификация на договора с Гърция за името на бившата югославска република, съобщи Макфакс, цитирана от БТА. Въздържа се депутатът Ферид Мухич, който каза, че договорът с Гърция е абсолютен прецедент, а за демокрацията не е хубаво всички да бъдат единодушни. В парламента не присъстваха депутатите от редиците на опозиционния ВМРО-ДПМНЕ, които напуснаха залата преди да започне гласуването. Преди това министърът на външните работи на Република Македония Никола Димитров изтъкна, че президентът Георге Иванов не може да защитава конституцията като я нарушава. Димитров заяви, че договорът не застрашава идентичността и нацията. Държавният глава отказа да подпише закона след предишното му гласуване миналия месец, затова той бе върнат обратно в парламента.", "date": "2018.07.05", "title": "Македонският парламент ратифицира за втори път договора с Гърция за името (Обновена)"}
{"url": "https://www.24chasa.bg/novini/article/6946492", "text": "На 12 юни 2018г. получих писмо от г-н Николай Колев-Босия, който ме информира за намерението си да протестира срещу „схемата за продажба на шофьорски книжки“ и „тежки корупционни схеми“ в Агенция „Автомобилна администрация“ на МТИТС. Това написа във фейсбук президентът Румен Радев. Вижте какво още написа той: Писмото на г-н Колев бе изпратено от президентската администрация по компетентност в прокуратурата на 18 юни. В съответствие със заявеното в писмото намерение г-н Колев предприе гладна стачка. Считам за свой дълг да му отговоря публично: Уважаеми г-н Колев, Отговарям на Вашето писмо публично, защото то поставя проблем, който засяга всички български граждани и излага на риск живота им. Той е част от големия проблем с корупцията. Приветствам всяко гражданско действие в борбата с този порок. Призовавам българските институции да не подминават нито един сигнал, в частност подадения от Вас и Вашите съмишленици. Отчаяният Ви протест е израз на доловимото в цялото общество възмущение от корупцията и липсата на отчетлива воля за борба с нея. Обръщам се към Вас с уважение към действената Ви, морална позиция и с тревога за здравето и живота Ви. Корупцията никога няма да бъде преборена с пасивност и примирение, тя изисква гражданска мобилизация и почтеност, за която Вие давате пример. Съзнавайки това, Ви моля да прекратите Вашата гладна стачка, която успя да привлече вниманието на обществото към проблема. Сега на ход са институциите. Вярвам, че и занапред Вие ще бъдете смел застъпник на справедливостта. България има нужда от Вас.", "date": "2018.07.05", "title": "Президентът към Николай Колев-Босия:  Моля да прекратите Вашата гладна стачка"}
{"url": "https://www.24chasa.bg/novini/article/6945882", "text": "Вчера китайският премиер Ли Къцян проведе телефонен разговор с председателя на Европейската комисия (ЕК) Жан-Клод Юнкер, предава  По време на него Ли Къцян е посочил, че в момента ситуацията в света е сложна, заради силните тенденции към унилатерализъм и протекционизъм. Като две от най-големите и важни общности в света, Китай и ЕС трябва да разширят сътрудничеството, с цел задълбочаване на общите интереси и справяне с предизвикателствата. Пекин очаква на предстоящата среща на върха „Китай – ЕС\" да бъдат обменени мнения по развитие на двустранните връзки, международни и регионални въпроси от взаимен интерес. В коментар за откриващата се на 7-и в София 7-ма среща на правителствените ръководители на Китай и страните от Централна и Източна Европа, Ли Къцян изтъкна, че Пекин подкрепя твърдо европейската интеграция и би искал да види сплотен, стабилен и процъфтяващ Европейски съюз. Форматът „16+1\" е отворена, прозрачна и приобщаваща платформа за сътрудничество и е важна част и полезно допълнение на отношенията между Китай и ЕС. Китай приветства европейски компании от всички страни да участват във формата. Жан-Клод Юнкер посочи, че страните от ЕС са единни за необходимостта да провеждат многостранна политика. ЕС очаква, заедно с Китай, да отправи сигнал в подкрепа на мултилатерализма и свободната търговия, както и да се засилят консултациите по договора за взаимни инвестиции, климатичните промени и сътрудничеството в гражданската авиация. Позицията на Брюксел към формата „16+1\" е отворена, подчерта председателят на Еврокомисията.", "date": "2018.07.05", "title": "Юнкер и Ли Къцян обсъдиха по телефона сътрудничеството между Китай и ЕС"}
{"url": "https://www.24chasa.bg/novini/article/6946503", "text": "Кредитни споразумения за над 100 млн. евро са договорени от Българската банка за развитие (ББР) с китайски финансови институции за развитие за българския бизнес през 2017 г. Това заяви министърът на икономиката Емил Караниколов, който участва в Първата среща на междубанковата асоциация на Китай и страните от Централна и Източна Европа във формата \"16+1\", организирана от ББР в София, съобщи пресцентърът на икономическото министерство, цитирана от БТА. Във форума са участвали председателят на УС на Китайската банка за развитие Хуайбан Ху и представители на 14-те банки за развитие и търговски банки, членуващи в Асоциацията. Караниколов е посочил, че за осъществяването на успешни инфраструктурни и бизнес проекти основно значение има достъпът до финансиране и дал пример, че през 2017 г. ББР е сключила с Китайската банка за развитие кредитно споразумение за подкрепа на съвместни инвестиционни проекти на стойност 80 млн. евро, като финансирането е допринесло за развитие на важни за икономиката на България проекти в транспорта, възобновяемите източници, строителството, промишлеността, земеделието и други сектори. \"През 2017 г. с ББР бе сключено и Споразумение за финансово сътрудничество за кредитна линия за 50 млн. евро от Ексим - Банката на Китай за финансиране на българския бизнес\", е допълнил икономическият министър. По думите му в процес на преговори е осигуряването на още едно кредитно споразумение с Индустриалната и търговска банка на Китай - за втори път след това, което е сключено през 2016 г. Министър Караниколов е изтъкнал, че създаването на Междубанковата асоциация между Китай и страните от Централна и Източна Европа през миналата година в Будапеща се е превърнало в едно ново измерение, което ще придаде по-голяма конкретика на политическите разговори, подпомагайки развитието на цялостната инфраструктура и реализацията на двустранни и многостранни проекти. \"Форматът \"16+1\" от инициативата \"Един пояс, един път\" вече има съществен принос за новата динамика в икономическите връзки, както и за засиления интерес на китайски компании към тази част на континента\", е подчертал Караниколов и е допълнил, че България отдава важно значение на инициативата, като платформа за нови възможности за засилване на инвестиционното и търговското сътрудничество. На форума ще бъдат подписани Програма за сътрудничество за периода 2018-2020 г. и Споразумение за сътрудничество за изграждане на капацитет и споделяне на опит. Това са първите официални документи на Асоциацията след учредяването й през ноември миналата година в Будапеща, припомнят от МИ.", "date": "2018.07.05", "title": "ББР договори над 100 млн. евро с китайски финансови институции за бизнеса ни"}
{"url": "https://www.24chasa.bg/novini/article/6946510", "text": "Режимът на извънредно положение, въведен след опита за преврат в Турция през юли 2016 г., ще приключи този месец. Това заяви днес турският премиер Бинали Йълдъръм в интервю за Анадолската агенция. В понеделник (на 9 юли) ще бъде обявен съставът на новото правителство и \"по този начин ще приключи извънредното положение\", каза Йълдъръм. Премиерът, който коментира критиките на някои граждани по отношение на взетите от властите мерки, припомни, че във \"Франция, например, режимът на извънредно положение е бил в сила 719 дни след атентат, а не след опит за държавен преврат\", предаде БТА.  Утре действащото правителство ще издаде последния указ, в който ще бъдат изредени мерките, които са необходими, за да не бъде отслабена борбата срещу тероризма след премахването на режима на извънредно положение, посочи Йълдъръм. Турция въведе извънредно положение няколко дни след опита за преврат на 15 юли 2016 г. и оттогава го удължава на всеки три месеца. Президентът Реджеп Тайип Ердоган каза миналия месец, че то ще бъде премахнато след изборите. На 24 юни в Турция се състояха предсрочни президентски и парламентарни избори.", "date": "2018.07.05", "title": "Йълдъръм: На 9 юли ще приключи извънредното положение в Турция"}
{"url": "https://www.24chasa.bg/novini/article/6946508", "text": "Микробус блъсна млада жена на влизане в Мадан. Ударената жена е на 25 години и е пресичала пътното платно малко след пешеходната пътека. Тя е приета в Мадан, транспортирана е към Смолян, а след това за Пловдив. Младата жена от село Ловци е с тежка черепно-мозъчна травма. Инцидентът е станал на път извън града в близост до пешеходна пътека. Те е пресичала поне на 10 метра от обозначената пътека, когато микробуса я ударил, уточниха от ОД на МВР. Микробусът \"Мерцедес\" е бил управляван от 50-годишен мъж от Мадан. Направен е оглед на произшествието и е образувано до съдебно производство.", "date": "2018.07.05", "title": "Микробус блъсна млада жена близо до Мадан"}
{"url": "https://www.24chasa.bg/novini/article/6946533", "text": "На свое заседание днес Надзорният съвет на Националния осигурителен институт (НОИ) избра ново ръководство. За председател на ръководния орган на институцията беше избран министърът на труда и социалната политика Бисер Петков, съобщиха от НОИ, цитирани от БТА. Като представител на национално представените синдикални организации, президентът на КТ \"Подкрепа\" Димитър Манолов застава на поста заместник-председател на съвета, а заместник-председател от квотата на работодателите ще бъде избран на следващото заседание на Надзора. Съгласно разпоредбите на Кодекса за социално осигуряване, председателството на Надзорния съвет на НОИ е с мандат от една година и се предава на ротационен принцип между трите страни, участващи в него - изпълнителна власт, работодатели и синдикати.", "date": "2018.07.05", "title": "Бисер Петков е новият шеф на Надзорния съвет на НОИ"}
{"url": "https://www.24chasa.bg/novini/article/6946534", "text": "Пловдивският окръжен съд остави в ареста 42-годишния Илия Стоичков, обвинен за убийството на доцент Стефан Нейков. Този развой бе очакван, тъй като жертвата е била пребита жестоко, а днес в залата прокурорът Георги Пенев съобщи, че ученият е бил и ограбен от Стоичков. Той издърпал от шията му златен синджир. Шок сред присъстващите в съда предизвикаха думите на представителя на държавното обвинение, че доцент Стефан Нейков е с разкъсан анален отвор, тъй като Стоичков е вкарал там бейзболна бухалка. С нея е пребил и до смърт учения. Стоичков и жена му - Иванка, твърдят, че покойният доцент е искал секс и пари, за да помогне на жената да завърши магистратура чрез контактите си в Аграрния университет в Пловдив. Там Иванка следвала.", "date": "2018.07.05", "title": "Обвиненият за убийството на доцента остава в ареста"}
{"url": "https://www.24chasa.bg/novini/article/6946540", "text": "Австрийският канцлер Себастиан Курц заяви днес, че като председател на Съвета на ЕС неговата страна подкрепя възможността европейски граничари да могат да действат извън общността, съобщи БТА. Започна процес на преосмисляне на досегашната политика по миграцията, взетите наскоро решения трябва да бъдат приложени, добави той на пресконференция. Курц отбеляза, че в зависимост от предприетите от Германия мерки по австрийската граница, Виена ще трябва да отвърне. По-късно днес е насрочена среща между австрийския канцлер и германския министър на вътрешните работи Хорст Зеехофер по този въпрос. Слушаме разговори за миграцията от години. Трябва ни обща цел. Досега спорехме за разселване, а сега за първи път се обединихме около въпроса за защитата на външните граници и това е положително развитие. Европейските граничари трябва да получат правомощия да действат извън ЕС. Подкрепяме създаването на пътища за законна имиграция в ЕС, каза Курц. Винаги сме били скептични за квотното разселване на мигранти. Трябва да продължим да работим по промяната правилата от Дъблин. Бях много критикуван, когато преди две години предлагах миграционни центрове извън ЕС, коментира канцлерът.", "date": "2018.07.05", "title": "Австрия предлага европейски граничари \nда могат да действат извън ЕС"}
{"url": "https://www.24chasa.bg/novini/article/6946525", "text": "Кремъл увери днес, че не разполага с информации за новия случай на отравяне с нервнопаралитичното вещество \"Новичок\" в Англия, предадоха световните агенции. Отравянето стана четири месеца след отравянето на бившия руски двоен агент Сергей Скрипал и дъщеря му Юлия. \"Нямаме информации за субстанцията, която в действителност е била използвана и за начина, по който тя е била използвана\", заяви говорителят на Кремъл Дмитрий Песков. Той допълни, че е много обезпокоен от повторното използване на такива вещества в Европа, предаде БТА.  Кремъл освен това обвини днес Лондон, че никога не искал провеждането на общо разследване с Русия за използването на нервнопаралитично вещество в Англия срещу Скрипал, допълват агенциите. \"Русия предложи още в началото на Великобритания общо разследване и това предложение остана без какъвто и да е било отговор\", каза Песков и упрекна Лондон, че не показва никакъв интерес към такива стъпки. По-рано днес британският държавен министър по въпросите на сигурността Бен Уолъс прикани Русия да даде подробности за нападението с нервнопаралитичното вещество \"Новичок\" срещу бившия двоен агент Скрипал и дъщеря му. Призивът бе отправен, след като преди няколко дни двама британски граждани бяха отровени със същото вещество, припомнят агенциите.", "date": "2018.07.05", "title": "Кремъл няма информация за новия случай на отравяне с \"Новичок\" в Англия"}
{"url": "https://www.24chasa.bg/novini/article/6946551", "text": "Задържаната на 3 юли група е била създадена с цел изнудване, лихварска дейност и изпълнение на поръчки,  , в който участваха наблюдаващият прокурор Камен Господинов и служител на отдел „Контратероризъм“ в ГДБОП. Това съобщиха от МВР. Поводът бе проведената на 3 юли т.г. успешна операция на територията на София, Приморско и Белово, в рамките на която бяха задържани трима от участниците в престъпната група, включително и ръководителят им. Четвъртият участник в момента е в Бургаския затвор, където изтърпява присъда за незаконно притежание на оръжие. Според събраните до момента данни, групата се е занимавала само с изнудвания, решавала е чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за \"наказателни акции\" срещу конкретни хора, или е възлагала изпълнението им на трети лица. Няма връзка между задържаната група за изнудване и убийството на данъчния инспектор, до момента е установено, че й е било възложено той да бъде сплашен с палежи и побой, но не и убийството му, съобщиха от прокуратурата. Работата по документирането на цялостната престъпна дейност на обвиняемите продължава под ръководството на Специализираната прокуратура.", "date": "2018.07.05", "title": "МВР с клип от задържането на групата на брата на депутата Димитър Аврамов (Видео)"}
{"url": "https://www.24chasa.bg/novini/article/6946558", "text": "Миризмата на хлор в басейните е лош признак, защото означава, че водата е мръсна, съобщи в. \"Мирър\", позовавайки се на американски специалисти. Силната миризма въобще не означава много хлор във водата. Тя е признак, че в нея има пот, урина, дори изпражнения. Когато се комбинира с тях, хлорът образува дразнещите съединения хлорамини. Именно те миришат и причиняват смъдене и зачервяване на очите. Чистите басейни не миришат на хлор, изтъкнаха от американския Център за контрол и профилактика на заболяванията и от Съвета за качество и безопасност на водите, предаде БТА.  \"Разбираемо е защо повечето хора мислят, че миризмата на химикали означава повече хлор в басейна. Истината обаче може да е точно обратната\" - каза Крис Уайънт от Съвета за качество и безопасност на водите. \"За да намалите риска от образуване на хлорамини в басейна, взимайте душ, преди да влезете в него, и извеждайте често малките плувци до тоалетната\" - препоръча Крис Уайънт.", "date": "2018.07.05", "title": "Миризмата на хлор в басейните означава, че водата е мръсна"}
{"url": "https://www.24chasa.bg/novini/article/6946554", "text": "Поради изтичане на пленарното заседание народните представители не успяха да гласуват новите по-високи такси при касационната жалба. Те са предвидени в административно-процесуалния кодекс, който Народното събрание гледа на второ четене. Предложението е таксата да стане 70 лева за граждани, а за организации - 370 лева, а при материален интерес - тя да е 0,8 процента от него, като при материален интерес до 5 милиона не трябва да надскача 1700, а при 10 млн. - 4 700 лева. Срещу таксите са се обявили както граждани, така и работодателските организации, стана ясно от изказването на депутат от БСП Явор Божанков.  По думите му, едва ли не така се казва на жалбоподателите \"махайте ни се от главата\". Той попита и как например ще се определя материален интерес на една организация, ако иска оценка на въздействие върху околната среда. Основният аргумент на вносителят - Данаил Кирилов - е , че таксите са много ниски и не са пипани от 10 години. В момента таксата при касационна жалба е 5 лева за граждани и 25 лева за фирми. Преди тази спорна точка народните представители гласуваха касационните дела във Върховния административен съд да бъдат закрити. Текстът предизвика също разгорещен дебат. Идеята е да се пести време и да не се разкарват безсмислено страните по делото.  Шефът на правната комисия Данаил Кирилов обясни, че едно дело пред ВАС протича около 51 секунди, като това което се казва е, че страните представят само писмени защити. \"Ако смятате, че изменението е противоконституционно, внесете в Конституционния съд да направите проверка на тази норма\", обърна се Кирилов към представителите на БСП. Според Крум Зарков от левицата подобен текст ще противоречи на конституцията,  където е казано, че съдебните заседания са открити. Закриват се само при определени случаи, когато са секретни и не могат да се разкрият никакви интимни подробности. Всъщност заседанията във ВАС ще могат да бъдат открити при искания на страните, както и на прокуратурата, уточни Кирилов. Според него през първата години е напълно вероятно в 95 % от делата да се иска откриване на заседанието. Становището на пленума на ВАС било, че така няма да се спести време.", "date": "2018.07.05", "title": "Депутатите не успяха да гласуват новите по-високи такси при касационна жалба"}
{"url": "https://www.24chasa.bg/novini/article/6946439", "text": "Безвъзмездната помощ по програмата за газификация на жилища, като мярка за енергийна ефективност (DESIREЕ GAS), се увеличава от 20 на 30 процента от допустимите разходи по проекта, без ДДС. Това съобщи пресцентърът на Министерството на икономиката, цитиран от БТА. Занапред на клиентите ще се покрива изцяло и цената за присъединяване без ДДС, като се запазва таванът на финансиране от 1000 eвро за високоефективни котли и 1200 eвро за кондензационни котли на домакинство. Същевременно срокът на действие на програмата се удължава до юни 2020 г. Това са основните промени по програмата, която действа в страната от август 2016 г. Допълнителните споразумения с газоразпределителните дружества, които участват в програмата, са подписани днес в присъствието на министъра на енергетиката Теменужка Петкова и на Валентин Шайдер - ръководител на Международния фонд \"Козлодуй\". С тези промени условията по програмата се подобряват значително. Това ще даде възможност на повече домакинства да се възползват от преференциалните условия за битова газификация, е казала министър Петкова на церемонията за подписване на допълнителните споразумения. По нейните думи, измененията ще улеснят усвояването на средствата и ще се увеличат домакинствата, ползващи природен газ. Министър Петкова е благодарила на донорите от Международния фонд \"Козлодуй\" и на ЕБВР, която администрира средствата по фонда, за отличното сътрудничество, което е ключово условие за успешната реализация на проекта. Домакинствата, които вече са се включили в програмата, също ще могат да получат по-голям процент безвъзмездно финансиране. Разликата между 20 и 30 процента, и таксата за присъединяване ще им бъде възстановена през месечните сметки за ползвания природен газ. За да се възползват от това, те трябва да подадат заявление в местното газоразпределително дружество до 31 март 2019 г. Проектът \"Мерки за енергийна ефективност при крайните потребители на природен газ\" /DESIREE GAS/ е на стойност 10 млн. евро, финансирани от Международния фонд \"Козлодуй\". Той има за цел да стимулира битовата газификация, заменяйки отоплителните системи на жилищните сгради с такива на природен газ. До момента в проекта участват 13 от лицензираните газоразпределителни дружества.", "date": "2018.07.05", "title": "Увеличават безвъзмездната помощ за газификация на жилища"}
{"url": "https://www.24chasa.bg/novini/article/6946733", "text": "С умерен оптимизъм гледат анализаторите на британската банка \"Барклис\" (Barclays) на перспективите за развитието на гръцкия държавен дълг след решението на Еврогрупата миналия месец за облекчаването му, съобщи БТА. От \"Барклис\" смятат, че споразумението в Еврогрупата през юни е увеличило значително вероятността гръцките ценни книжа да бъдат включени в Програмата за изкупуване на активи (PSPP) на Европейската централна банка (ЕЦБ), пише \"Прото тема\". Решението за това ще бъде взето най-вероятно не преди следващото заседание на ЕЦБ на 26 юли. Актуализираните доклади за устойчивостта на гръцкия дълг от МВФ, които се очаква да бъдат публикувани този месец, вероятно ще изиграят решаваща роля за това решение. \"Обстоятелството, че по-голямата част от мерките за облекчаване на дълга са предоставени предварително и безусловно, е положително\", смятат в банката. Въпреки това според Барклис продължават да съществуват различни фактори, които биха могли в крайна сметка да повлияят отрицателно на гръцките ценни книжа и дългосрочното развитие на държавния дълг зависи в голяма степен от продължаването на финансовите усилия и от донякъде оптимистични макроикономически допускания. Макар че е възможно дългосрочно да възникне нужда от нови мерки за облекчаване на дълга, Барклис смята, че положителната тенденция в климата на пазара се очаква да се запази през следващите месеци. Същевременно това ще зависи от последствията за икономиката от много високите цели за бюджетните излишъци, от темпа на прилагане на икономическите реформи от това дали ще има предсрочни избори през пролетта на 2019 г.", "date": "2018.07.05", "title": "\"Барклис\" с умерен оптимизъм за перспективите на гръцкия държавен дълг"}
{"url": "https://www.24chasa.bg/novini/article/6946744", "text": "Премиерът Бойко Борисов ще се срещне с председателя на Държавния съвет на Китай Ли Къцян, който пристига днес на четиридневно официално посещение в София. Те ще обсъдят развитието на двустранните отношения и възможностите за допълнително активизиране на търговско-икономическото сътрудничество по време на работна вечеря между двете делегации. Това съобщиха от правителствената пресслужба. Утре, 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Предвидено е поднасяне на венец на паметника на Незнайния войн и посещение на църквата „Света София“. По-късно Борисов и Къцян ще проведат двустранна среща на четири очи в сградата на Министерския съвет, последвана от пленарни разговори. Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.", "date": "2018.07.05", "title": "Борисов се среща с Ли Къцян в петък"}
{"url": "https://www.24chasa.bg/novini/article/6946746", "text": "На 6 юли, петък, президентът Румен Радев ще разговаря на „Дондуков“2 с Ли Къцян, министър-председател на Китайската народна република, съобщиха от прессекретариата на държавния глава. Ли Къцян е на посещение у нас за участие в Седмата среща на върха на групата 16+1 за сътрудничество между Китай и страните от Централна и Източна Европа, която тази година се провежда в София. От 17.35 часа българският държавен глава и министър-председателят на Китайската народна република ще проведат среща на „четири очи“ на „Дондуков“ 2, след което ще се състоят пленарни разговори на официалните делегации на двете държави. Президентът Румен Радев и неговата съпруга Десислава Радева ще бъдат домакини на официална вечеря във вила „Калина“ по случай визитата на министър-председателя Ли Къцян и съпругата му Чън Хон.", "date": "2018.07.05", "title": "Президентът Радев и съпругата му ще дадат вечеря във вила \"Калина\" на Ли Къцян"}
{"url": "https://www.24chasa.bg/novini/article/6946789", "text": "Венецуелският президент Николас Мадуро призова днес армията да е готова след появили се в американските медии съобщения за това, че президентът на САЩ Доналд Тръмп е обмислял миналото лято възможността за инвазия във Венецуела, предаде Франс прес. \"Не можете да сваляте гарда и за една единствена секунда, защото ние ще защитаваме най-основното право, с което сме се сдобили през цялата ни история - това да живеем в мир\", заяви Мадуро по време на военна церемония. Мадуро се позовава на разпространена от телевизия Си Ен Ен информация от високопоставен служител на американското правителство, според когото Тръмп е намекнал пред съветниците си по външната политика през август 2017 г. за възможността за военна интервенция. Съветниците категорично отхвърлили идеята. Подобна била и реакцията на представители на южноамерикански държави, с които Тръмп я споделил, припомня БТА.  Според Мадуро точно преди Тръмп да лансира идеята пред съветниците си, представители на венецуелската опозиция са посетили Белия дом. \"Дали е съвпадение? Не, не е!\", заяви категорично венецуелският лидер, добавяйки, че информацията от медиите засилва убеждението му, че Вашингтон предвижда военно нападение срещу Венецуела с цел да сложи ръка върху петролните й залежи. \"Силова интервенция на САЩ никога няма да реши проблемите във Венецуела, никога! Нашите въоръжени сили обаче носят отговорността да бъдат готови да защитават държавната територия\", подчерта Мадуро.", "date": "2018.07.05", "title": "Мадуро призова армията да е готова за \"американска инвазия\""}
{"url": "https://www.24chasa.bg/novini/article/6946810", "text": "Процесът срещу бившия израелски министър Гонен Сегев, обвинен в шпионаж в полза на Иран, започна днес в Ерусалим, предаде Франс прес, цитирана от БТА. Енергийният министър в периода 1995-1996 г. е обвинен в шпионаж, колаборационизъм и предоставяне на информация с намерение да се застраши държавната сигурност. Една от основните точки на обвинението е, че от 2012 г., по време на престоя си в Нигерия, Сегев е предоставял информация, позволяваща локализирането на обекти, ползвани от израелските служби за сигурност, а също така и имена на конкретни служители. Само една част от обвинителния акт срещу бившия министър бе разкрита от правосъдните органи, тъй като делото се гледа при закрити врата. Според медиите близо 50 точки от обвинителния акт са запазени в тайна по съображения за сигурност. Те се отнасят за начина, по който Сегев е получил сведенията, които е предоставил на иранците и относно мисиите, които са му били възлагани. Гонен Сегев бе арестуван през май на летище \"Бен Гурион\", а след това тайно задържан, докато службата за вътрешна сигурност Шин Бет не оповести задържането му на 18 юни. Сегев се е срещал с иранските си контакти много пъти в различни държави и им е предавал информация в сферата на сигурността и относно енергийните ресурси на Израел, разкри Шин Бет. Избран за депутат през 1992 г. от листата на крайната десница, Гонен Сегев напусна партията си и гласува в полза на споразуменията от Осло-2 през октомври 1995 г., което позволи на тогавашния премиер Ицхак Рабин да прокара в парламента тези споразумения, които трябваше да съдействат за създаването на палестинска държава. Впоследствие Сегев бе назначен за министър на енергетиката и инфраструктурите. През 2003 г. лекарят по образование бе осъден условно на една година затвор по обвинение в опита за фалшифициране на кредитна карта. Година по-късно бе осъден на 5 години затвор за трафик на екстази, припомня Франс прес.", "date": "2018.07.05", "title": "Започна процес срещу бивш израелски министър за шпионаж в полза на Иран"}
{"url": "https://www.24chasa.bg/novini/article/6942956", "text": "50% въглехидрати, 30% протеини и 20% мазнини. От това се нуждае всекидневно организмът ни, за да се чувства добре, а ние да сме здрави.                                                                                                                                                                                                                                                                                                                        ", "date": "2018.07.05", "title": "Какво да слагаме в чинията?"}
{"url": "https://www.24chasa.bg/novini/article/6946813", "text": "Япония разпореди днес евакуацията на хиляди жители от околностите на древната й столица Киото заради поройни дъждове в западните райони, при които загина един човек, предаде Ройтерс. Около 160 000 души бяха посъветвани да се евакуират, след като метеоролозите предупредиха, че валежите, които те определиха като \"исторически\", може да продължат до края на седмицата. \"Необходима е сериозна предпазливост\", каза на пресконференция представител на Японската метеорологична служба и предупреди за възможни свлачища и силни ветрове, предава БТА.  Японската радиотелевизионна корпорация съобщи, че строителен работник е загинал в западната префектура Хього, след като е бил засмукан в канализационна тръба, а двама човека са били ранени при опит да го спасят. Заповеди за евакуация са били издадени за част от околностите на Киото, а според агенция Киодо са били засегнати около 16 000 човека. По телевизията бяха излъчени кадри, показващи придошлите води на река Камо в центъра на града. Пороите бяха предизвикани от нахлуване на влажен въздух от юг и тайфун тази седмица. В някои части на остров Шикоку бяха измерени валежи от около 457 милиметра през последните два дни, а в следващите 24 часа има прогноза за още 400 милиметра в някои райони.", "date": "2018.07.05", "title": "Поройни дъждове наводниха Япония, работник загина, евакуират хиляди (Видео, снимки)"}
{"url": "https://www.24chasa.bg/novini/article/6946827", "text": "„Програми като „Еразъм +“ , „Европейският корпус за солидарност“ и „Европа за гражданите“ имат голямо значение за младите хора в Европа, защото им позволяват да имат досег с други европейки култури и да се чувстват европейци наравно с другите. Точно затова смятам, че в бюджета за 2019 г. трябва да има значително повече средства за тези програми. Това заяви евродепутатът от Групата на Прогресивния алианс на социалистите и демократите в ЕП Момчил Неков по време на гласуване на Доклад относно мандата за тристранната процедура относно проектобюджета за 2019 г. Това съобщиха от пресцентъра на евродепутата. „Функционирането на Европейския съюз не е достатъчно застъпено в учебните планове. И това е жалко. Жалко е защото хората не разполагат с пълната информация за възможностите, които членството ни в тази общност им предлага“, подчерта Неков. Той изтъкна, че програмите в областта на образованието, младежта, културата и гражданството остават ключови средства за увеличаване на осведомеността за нашата споделена европейска идентичност. Евродепутатите смятат, че бюджетът за програмата „Еразъм+“ за 2019 г. трябва да бъде най-малкото удвоен. В доклада относно мандата за тристранната процедура, относно проектобюджета за 2019 г. се приветства предложените увеличения на бюджетните кредити за „Хоризонт 2020“, Механизма за свързване на Европа (МСЕ), „Еразъм+“ и програмите, които допринасят за повишаване на сигурността на гражданите на ЕС. В него се посочва обаче необходимостта от по-нататъшно увеличаване на подкрепата за малките и средните предприятия (МСП), които са от основно значение за пораждането на икономически растеж и за създаването на работни места, и от предоставяне на нужните ресурси за дигитализиране на промишлеността на ЕС и за насърчаване на цифровите умения и на цифровото предприемачество, както и за програмите за подкрепа на младите хора, и по-специално за „ЕразъмПро“. Бюджетът на ЕС за 2019 г. ще бъде последен за настоящия парламентарен мандат и ще се договаря успоредно с преговорите по следващата многогодишна финансова рамка (МФР). Обединеното кралство се ангажира да внася финансови средства и да участва в изпълнението на годишните бюджети на Съюза за 2019 и 2020 г. по същия начин, както ако продължаваше да членува в Съюза и след март 2019 г.", "date": "2018.07.05", "title": "Евродепутат Момчил Неков настоява за повече средства за програмите „Еразъм +“ , „Европейският корпус за солидарност“ и „Европа за гражданите“ в бюджет 2019"}
{"url": "https://www.24chasa.bg/novini/article/6946854", "text": "Миналата седмица се срещах с Николай Колев-Босия и му казах, че ако има сигнали срещу агенция \"Автомобилна администрация\" за манипулиране на шофьорските изпити, да ги даде и те ще бъдат разгледани, каза пред журналисти министърът на транспорта, информационните технологии и съобщенията Ивайло Московски, цитиран от БТА. Николай Колев започна своята гладна стачка на 13 юни т.г. като протест срещу възстановяването на корупционната схема за продажба на шофьорски книжки от служителите на Изпълнителна агенция \"Автомобилна администрация\" към Министерството на транспорта. Колев настоява за незабавната оставка на транспортния министър Ивайло Московски и за разпускане на настоящия парламент. Система за шофьорските изпити гарантира сигурност, до момента нямам сигнали, че системата е пробита, посочи Московски. Министърът помоли Николай Колев да се погрижи за здравето си и да спре с гладната стачка. \"Има упреци, че сме възстановили на работа хора, които са уличени в престъпление. Агенцията \"Автомобилна администрация си е самостоятелна и аз не назначавам и не уволнявам там\", каза министърът. Ако Николай Колев има сигнали, отново го призовавам да ги даде за проверка. На среща с него миналата седмица видях само две папки със сигнали за периода 2013 - 2014 година, а аз през това време не съм бил министър, каза Московски. \"Тук явно става въпрос за неща, които минават границата. Или е някакъв вид политическа провокация, за да се използва поведението на този човек или не знам\", каза Московски.", "date": "2018.07.05", "title": "И Московски призова Николай Колев-Босия\nда прекрати гладната си стачка"}
{"url": "https://www.24chasa.bg/novini/article/6946860", "text": "Канцлерът на Австрия Себастиан Курц прие днес във Виена министъра на вътрешните работи на Германия Хорст Зеехофер. След срещата двамата съобщиха подробности за съвместните си намерения за пресичане на незаконната миграция, предава БТА. Следващата седмица ще се състои среща в Инсбрук между вътрешните министри на Италия, Австрия и Германия. Това ще даде началото на преговори с Гърция и Италия да приемат обратно мигранти, регистрирани и подали молби за закрила там, но продължили пътя си в ЕС на север. Зеехофер уточни, че Германия възнамерява да връща на границата незаконните мигранти до 48 часа след пристигането им в страната. Той добави, че подготвяните действия не са насочени срещу съседна Австрия. Германия и Австрия имат истинско сътрудничество от десетилетия. Никога не сме искали Австрия да поема отговорност за мигранти, за които не е отговорна, поясни Зеехофер. Ще преговаряме с Гърция и Италия за пресичането на незаконната миграция. Регистрираните и поискали от Гърция и Италия убежище мигранти, дошли в Германия, ще преместим в преходни сектори, за да ги върнем на Рим и Атина. Това ще допринесе много за пресичането на незаконната миграция. Ако преговорите се провалят, трябва да измислим други мерки, посочи германският министър. Успяхме да изясним много подробности, коментира Курц. Германия няма да предприема мерки за сметка на Австрия. Ще убедиим усилията си срещу незаконната миграция и срещу самоволните движения на мигрантите. Сред целите ни е да бъде затворен пътят за миграция през Средиземно море, поясни австрийският канцлер.", "date": "2018.07.05", "title": "Германия и Австрия преговарят с Гърция и Италия за връщане на мигранти"}
{"url": "https://www.24chasa.bg/novini/article/6946862", "text": "Актуализираният проект за инвестиционен разход за придобиване на многофункционални модулни патрулни кораби за Военноморските сили /ВМС/ получи почти единодушната подкрепа на парламентарната Комисия по отбрана днес, предава БТА. \"За\" проекта гласуваха 19 души, \"против\" беше единствено представителят на \"Воля\", с което беше дадена \"зелена светлина\" за разглеждане в пленарната зала и на третия голям модернизационен проект за армията. Командирът на ВМС контраадмирал Митко Петев припомни след заседанието, че основната причина за актуализирането на проекта е финансовата рамка, защото в предишния вариант не бяха предвидени средства за ДДС. Реализацията на проекта, за който сега се предвиждат 984 млн. лева, е съобразена и с националния план за нарастване на разходите за отбрана до 2 процента от БВП. Разликата от 164 млн. лева, спрямо приетия през 2016 г. от парламента проект за инвестиционен разход, е разпределена за плащане през 2025 и 2026 година. Командирът на бойния ни флот смята, че актуализираният проект ще даде възможност да се водят преговори с повече от една фирма. Министърът на отбраната Красимир Каракачанов коментира пред журналисти, че предвидените по проекта 2 кораба не са достатъчни, но отнякъде трябва да се започне. Започваме с тези два и с намерението да модернизираме фрегатите, за да може в следващите години да изпълняваме функциите си по море, каза Каракачанов, който е доволен от консенсуса в комисията за подкрепа на проекта. В отговор на въпрос заместник-министърът на отбраната Анатолий Величков потвърди, че вече са изпратени исканията за оферти към седем страни по проекта за нов тип боен самолет. Очакваме до два месеца да получим оферти, посочи Величков.", "date": "2018.07.05", "title": "Комисията по отбрана одобри придобиването на патрулни кораби за ВМС (обновена)"}
{"url": "https://www.24chasa.bg/novini/article/6946865", "text": "Около 12 000 кандидати за убежище доброволно са напуснали Германия от февруари 2017 г. срещу парична компенсация. Това съобщи днес, позовавайки се на данните на германското вътрешно министерство, германският всекидневник \"Цайт\", цитиран от ТАСС, пише БТА. Миналата година Германия стартира програма за компенсации за бежанците, които проявят желание да напуснат страната. Пълнолетните получават от хазната от 800 до 1200 евро, а за всяко дете се отпускат от 400 до 600 евро. В случай, че чужденците си заминат от Германия, преди да бъде разгледана тяхната молба, те получават добавки. Предполага се, че ще могат да използват тези пари като начален капитал, за да се устроят в родината си. Не се съобщава, колко пари са били изплатени за година и половина. Знае се, единствено, че за тези цели в бюджета за 2017 г. са били заложени 40 милиона евро. Сред онези, които през дадения период са се завърнали у дома по тази програма, най-много са иракските граждани - 2 200 души. Дадената програма се критикува от говорителка на Левите Ула Йелпке. По думите й, правителството фактически принуждава хората да заминават за държави където се води война и предоставя като компенсация тези \"финансови стимули\", поставяйки под заплаха чужденците и техните семейства. От началото на мигрантската криза в Германия са пристигнали повече от милион бежанци.", "date": "2018.07.05", "title": "Около 12 000 бежанци са напуснали Германия срещу парична компенсация"}
{"url": "https://www.24chasa.bg/novini/article/6947041", "text": "І. МЕТЕОРОЛОГИЧНА ОБСТАНОВКА: На 06.07.2018 г. по-значителна ще се задържи облачността до сутринта над източните райони, на отделни места там ще има краткотрайни превалявания. През деня ще е предимно слънчево. В следобедните часове главно над Югозападна България ще се развива купеста и купесто-дъждовна облачност, но само на отделни места ще превали и прегърми. Максималните температури ще са между 29° и 34°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София - Пловдив; в неделя от 16 ч. до 20 ч. в посока Бургас - София. АМ „Струма“: в събота от 10 ч. до 14 ч. в посока п. в. „Даскалово“ - ГКПП „Кулата“. АМ „Марица“: в неделя от 16 ч. до 20 ч. в посока Свиленград - АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-5 Русе-Велико Търново; • път I-9 Варна-Бургас; • път II-99 Бургас-Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: - до 06.07.2018 г. движението в участъка от км 25 до км 26 в посока Бургас се осъществява само изпреварващата лента поради ремонтни дейности. - Движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман е ограничено поради ремонтни дейности до 20.12.2018 г. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Обходни маршрути: - по направление София – Костенец през пътен възел „Ихтиман“ при км 34+000. - по направленията Ихтиман – Пловдив и Костенец – Пловдив през пътен възел „Церово“ при км 69+167. АМ „Хемус“: Област София: До 20.12.2018 г. в участъка от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София. До 20.12.2018 г. в участъка от км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 в посока София. До 20.12.2018 г. в участъка от км 36+770 до км 38+150 движението се осъществява двупосочно в платното посока София поради аварийно – възстановителни дейности на виадукт при км 37+920 в посока Варна. До 20.12.2018 г. движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. - На 06.07.2018 г. от 10 до 13 часа движението в тунел \"Правешки ханове\" в посока Варна се осъществява само в изпреварващата лента поради ремонтни дейности по електрическите кабели в активната лента. Област Варна: Движението в участъка п.в. Ветрино – п.в. Неофит Рилски от км 389+717 до км 393+600 в посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при п.в. Девня до 07.07.2018 г. АМ „Струма“: Област Благоевград: Движението при км 152+500 в района на с. Ново Делчево посока ГКПП „Кулата“ се осъществява в една лента поради частични ремонтни дейности до 06.07.2018 г. Шофьорите да се движат с повишено внимание и съобразена скорост в аварийната лента, спазвайки пътната сигнализация. АМ „Марица“: няма. АМ „Черно море“: Движението в участъка Варна – Бургас от км 2+329 до км 3+238 се осъществява двупосочно в платното посока Варна поради ремонт на виадукт „Звездица” до 15.10.2018 г. АМ „Люлин“: Област София: Движението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч до 16.07.2018 г. Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. Област Перник: Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС - целогодишно; - „Златишки“ - затворен за всички МПС - целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т - целогодишно; - „Дюлински“ - забранен за МПС над 3,5 т - целогодишно; - „Пампорово“ - забранен за МПС над 3,5 т - целогодишно; - „Петрохан“ - забранен за МПС над 12 т както и тегленето на ремаркета и полуремаркета - целогодишно; - „Твърдишки“ - забранен за МПС над 10 т - целогодишно; - „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Движението по път Белотинци – Краводер в участъка от км 73+542 до км 125+450 се осъществява с повишено внимание поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.07.2018 г. Област София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; Движението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: ОПУ-Ловеч: Движението по път София – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 07.07.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Затворен за движение участъка на републикански път І-5 Русе – Бяла – В.Търново от км 4+758 до км 6+799. Област Стара Загора: Движението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. Област Хасково: Движението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. Област Кърджали: Черноочене – Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. Движение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: Движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 06.07.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Област Бургас: Движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: Път ІІІ-108: Движението по път ІІI-108 път І-1 – гр. Петрич от км 0+000 до км 1+000, се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 07.07.2018 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-208: Движението по път III-208 в село Добромир от км 52+000 до км 52+800 се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 09.07.2018 г. Път III-208: Движението по път III-208 в село Дъскотна от км 67+100 до км 69+800 се извършва с повишено внимание поради полагане на напречна маркировка.Организацията на движение е сигнализирана с пътни знаци.Срок до 09.07.2018 г. Път III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. Път III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. Път III-2085: Движението по път III-2085 в село Просеник от км 15+000 до км 16+000 се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 06.07.2018 г.; Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; Път III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; Път III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. Път III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. Път III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. Път III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. Път III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. Път III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. Път III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. Обходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. Път III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. Обходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Обходен маршрут: По уличната мрежа на гр. Козлодуй Ограничението е сигнализирано с пътни знаци, съгласно проекта за временна организация. Срок 31.08.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2018 г.; Път ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.; Път III-101: Движението по път III-101 в района на град Враца от км 0+000 до км 3+500 се осъществява с повишено внимание поради почистване на банкети и окопи. Работният участък е сигнализиран с пътни знаци. Срок до 08.07.2018 г.; Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. Път IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. - Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. - Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. Път II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. Път II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. Път II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. ОПУ-Кюстендил: Временно са въведени следните ограничения за движение на МПС: няма. Ремонтни дейности: Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 09.07.2018 г.; Път ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; Път ІІ-62: Движението по път ІІ-62 в участъка Кюстендил – Невестино – разклон за с. Мърво дол от км 0+000 до км 17+000 се осъществява с повишено внимание поради косене на тревни площи. Участъкът е сигнализиран е пътни знаци. Срок до 06.07.2018 г.; Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: няма. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. Обходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. Обходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Обходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. Ремонтни дейности: Път ІІ-11: Движението по път ІІ-11 Сливата – Орсоя от км 26+000 до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; Път ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г. Път II-81: Движението по път ІІ-81 Бързия – Благово от км 70+500 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 12.07.2018 г.; Път II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; Път ІІ-35: Движението по път II-35 Плевен – Ловеч в участъка Плевен – Гривица от км 2+200 до км 2+250 се осъществява с регулиране в едната лента поради ремонт на дилатационна фуга. Срок до 06.07.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г.; Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. ОПУ-Разград: Временно са въведени следните ограничения за движение на МПС: няма. Ремонтни дейности: Път II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. Път II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. Път II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. Път ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 06.07.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г.; Път ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; Път ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“ до 03.08.2018 г.; Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности до 09.07.2018 г. ОПУ-Стара Загора: Временно са въведени следните ограничения за движение на МПС: Път II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради ремонтни дейности. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. Обходен маршрут: пътен възел на път I-5 с път II-57 и пътен възел на път III-554 с път II-57; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. Път III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: Път III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. ОПУ-Шумен: Временно са въведени следните ограничения за движение на МПС: Път III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 31.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 06.07.2018 г.; Път III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 06.07.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура“", "date": "2018.07.05", "title": "Вижте състоянието на пътищата в страната за утре"}
{"url": "https://www.24chasa.bg/novini/article/6947052", "text": "Лидерът на управляващата в Румъния Социалдемократическа партия (СДП) Ливиу Драгня съобщи днес, че в понеделник управляващата коалиция ще вземе решение дали да предприеме действия по отстраняване от поста на президента Клаус Йоханис, предаде информационният сайт Зиаре. Преди да бъде избран за президент Йоханис бе лидер на опозиционната сега десноцентристка Национално-либерална партия. Отношенията му с управляващото лявоцентристко мнозинство от СДП и Алианс на либералите и демократите (АЛДЕ) са обтегнати, като държавният глава категорично се противопоставя на опитите на управляващата коалиция да смекчи антикорупционното законодателство, предаде БТА. Ливиу Драгня, който миналия месец бе осъден на три години и половина затвор за подстрекаване към злоупотреба със служебно положение, бе запитан днес от журналисти защо той, като председател на Камарата на депутатите, и председателят на Сената Калин Попеску Таричану (лидер на АЛДЕ) не са присъствали на церемонията по полагане на клетва от новия директор на Румънската служба за външно разузнаване Габриел Власе. \"Не приех поканата, нито аз, нито г-н Таричану. Нямаше защо да отивам там, да се отзова на поканата на един президент, който не спазва конституцията, който постоянно напада партията, която ръководя, който блокира работата на парламента. Нямаме желание за институционално сътрудничество\", отговори Ливиу Драгня. Лидерът на социалдемократите отправи редица критики към президента, включително за това, че е поискал оставката на премиера Виорика Дънчила и че не изпълнява решение на Конституционния съд, според което трябва да отстрани от поста главния прокурор на Националната дирекция за борба с корупцията Лаура Кодруца Кьовеши, както поиска правосъдният министър. \"Не го интересува нито закона, нито конституцията\", коментира Драгня по адрес на президента Йоханис. Лидерът на управляващата партия изтъкна, че парламентът е \"висшият форум на страната\" и че парламентарното мнозинство е \"един от пилоните на демокрацията\". \"Хората гласуват свободно за едно мнозинство, което да решава, да изготвя закони. Клаус Йоханис се дразни на мнозинството, това е точно логиката на един диктатор - няма значение какво иска мнозинството, има значение както иска самият той - да има на подчинение всички институции\", коментира Ливиу Драгня. Драгня бе запитан какво мисли коалиционният му партньор за предприемането на действия за суспендиране на президента. \"И г-н Таричану каза, че е съгласен и че трябва да анализираме много сериозно и в понеделник да вземем решение - да или не\", отговори Драгня. Срещу президента на Румъния в периода 2004-2014 г. Траян Бъсеску бяха предприети две процедури по импийчмънт - през 2007 г. и през 2012 г., които завършиха с неуспех.", "date": "2018.07.05", "title": "В понеделник решават дали да отстранят от поста румънския президент Клаус Йоханис"}
{"url": "https://www.24chasa.bg/novini/article/6947060", "text": "Адекватното лечение не може да се случи без доверие между лекар и пациент. Това подчерта в студиото на „Лице в лице” по   проф. Николай Габровски, началник на клиниката по неврохирургия в „Пирогов”. Той е един от над 400-те номинирани в пациентската класация „Лекарите, на които вярваме”. „Ние говорим с хора, които имат здравен проблем, приемат да легнат на масата, да бъдат упоени и да останат в безсъзнателно състояние в продължение на часове, след това да минат през един възстановителен период – това няма как да стане без доверие”, подчерта медикът. Той подчерта, че и лекарите са хора, и те имат емоции и могат да бъдат уморени или изнервени. В същото време той подчерта, че той и колегите му най-силно се засягат от липсата на доверие – а то лесно може да изпадне в криза при по-тежко заболяване, „където битката не е няколко часа в операционната”. „Доверието е изключително крехко – както в човешките отношения, така и в професионалните отношения. Доверието е на приливи и отливи в зависимост от нещата, които се случват”, коментира още проф. Габровски. Според него твърденията за злоупотреби и лекарски грешки имат голям ефект и затова трябва да се внимава с тях преди да е станало ясно какъв е конкретният случай. „Доверието е изключително крехко – както в човешките отношения, така и в професионалните отношения. Доверието е на приливи и отливи в зависимост от нещата, които се случват”, коментира още проф. Габровски. Според него твърденията за злоупотреби и лекарски грешки имат голям ефект и затова трябва да се внимава с тях преди да е станало ясно какъв е конкретният случай.", "date": "2018.07.05", "title": "Проф. Николай Габровски: Без доверие няма добра медицина"}
{"url": "https://www.24chasa.bg/novini/article/6947081", "text": "Около 18 хиляди турци са станали милионери, след като турската национална валута - лирата - понижи стойността си до рекордно ниски нива, съобщава \"Хюриет дейли нюз\", цитиран от БТА. Броят на турските милионери е нараснал през последните пет месеца от 138 980 на 156 866 със спада на лирата, сочат данните на Агенцията за банков надзор и регулация, представени от Анадолската агенция. Турските милионери в страната и чужбина притежават общо 1,37 трилиона турски лири. 141 753-ма от тях живеят в Турция, а 15 113 - зад граница. Средно на всеки от турските милионери се падат по над шест милиона лири. Годишната инфлация в Турция се покачи до над 15 процента през юни, за първи път от около 15 години, напомня \"Хюриет дейли нюз\". Турската лира същевременно загуби почти 20 на сто от стойността си спрямо долара през тази година.", "date": "2018.07.05", "title": "18 хиляди турци станаха милионери заради драстичният спад на турската лира"}
{"url": "https://www.24chasa.bg/novini/article/6947106", "text": ", бе поставен днес под стража, предаде Франс прес. Той е обвинен в неволно причиняване на смърт от униформено лице, обяви комюнике прокурор Пиер Сен, предаде БТА. Смъртта на Абубакар Ф. предизвика вълна от насилие в квартали на Нант във вторник вечерта и през изминалата нощ. Премиерът Едуар Филип, който отиде днес в Нант, поиска да бъде дадена повече яснота за смъртта на мъжа. Филип осъди безредиците и каза, че 19 души са били задържани снощи и 11 продължават да са в ареста. Четирима непълнолетни са сред задържаните. Повечето бяха арестувани в \"Брей\", един от т.нар. \"деликатни\" квартали на Нант , където е живял убитият.", "date": "2018.07.05", "title": "Поставиха под стража полицая, убил 22-годишен мъж във френския град Нант"}
{"url": "https://www.24chasa.bg/novini/article/6947090", "text": "Само 3 дни в ареста престоя бившата съдийка от гражданското отделение на Софийския градски съд Мария Иванова. Тя и приятелят й Владимир Бренфенбренер бяха арестувани в понеделник по обвинение  в пране на 1,5 млн. евро. Бившият колега на Иванова съдия Стефан Милев я освободи само с подписка, а приятелят й - без мярка за неотклонение. Разследването срещу Мария Иванова и Владимир е започнало още през юни 2017 г. когато тя все още обжалваше дисциплинарното си уволнение като магистрат. Поводът е искане от Франция, където се води наказателно дело за измами Разследващите там установили, че пари от  Франция се превеждат в България. Тук Мария Иванова и приятелят й, който е роден в Санкт Петербург, но е гражданин на Израел, регистрирали фирми на неграмотни и малоимотни хора, след това ги водили по банки, за да откриват сметки и получили на 7 транша 1,5 млн. евро. Разпитани като свидетели са подставените лица, които обяснили как Мария Иванова регистрирала фирмите на тяхно име, откривала е банкови сметки и се занимавала с документите. Според прокуратурата Владимир е неин помагач. Имал е информация кога ще пристигнат парите и кога да се изтеглят. Според съда обаче няма никакви данни за това с какво престъпление са придобити тези пари. Представителите на прокуратурата не можаха да отговорят, защото не били запознати с делото във Франция. Мария Иванова и Владимир се познават от много години и дори той е вписан в имотната й декларация. През 2011 г. й е дал 13 хил. евро за лечение в Германия.  Разколебаната теза на прокуратурата беше посочена от съдията и заради това, че на записите от камерите в банките били само подставените лица, на които се водят фирмите, но не и Иванова и приятелят й. Пред съда те заявиха, че няма нищо незаконно в това да дават консултации на други лица как да регистрират дружества и да регистрират банккови сметки. Още в понеделник, когато двамата са обвинени от друг състав на съда, са запорирани сметките, по които са постъпвали пари от Франция и Белгия. Определението на съда за пускането на Мария не е окончателно и може да се обжалва на втора инстанция.", "date": "2018.07.05", "title": "Бившата съдийка Мария Иванова престоя в ареста само 3 дни, освободиха я с подписка"}
{"url": "https://www.24chasa.bg/novini/article/6947114", "text": "Хората, оказващи помощ на мигрантите по хуманитарни причини не трябва да бъдат обект на наказания. Това се казва в резолюция на Европейския парламент, приета днес, предаде Франс прес. \"Страните членки трябва да гарантират, че хуманитарната помощ за мигрантите не се смята за нарушение на закона\", се казва в документа. Резолюцията бе приета от евродепутатите чрез вдигане на ръка, предаде БТА. Според европейско законодателство от 2002 г. страните от ЕС трябва да въведат санкции срещу хора, \"улесняващи\" нередовното влизане, транзит и престой на мигрантите. Но Европейският парламент напомня, че това законодателство дава също така възможност да се направи изключение в случай на действия, смятани за \"хуманитарни\". ЕП съжалява, че малко страни членки са интегрирали това изключение в своите национални законодателства и ги призовава да го направят, за да \"гарантират, че лица и организации на гражданското общество, помагащи на мигрантите по хуманитарни причини, няма да са преследвани от закона\". Евродепутатите освен това поискаха от Европейската комисия да внесе яснота какви форми на помощ не трябва да бъдат наказвани. \"Това е от съществено значение в контекст, в който физически лица и неправителствени организации работят неуморно, за да спасят животи в морето и да окажат помощ на сушата\", каза евродепутатът Клод Мораес, представител на левицата в ЕП. Като пример ЕП посочва този с капитана на кораб на хуманитарна организация, помогнала на мигранти в Средиземно море, който сега е блокиран в Малта, където се твърди, че нямал необходимите документи за влизане в малтийски териториални води. През май съд на остров Лесбос пусна от ареста трима испанци и двама датчани, обвинени, че са подпомагали незаконното влизане на мигранти на този остров в Егейско море, където те участваха в спасителни операции през 2016 г. Във Франция няколко души, които са се притекли на помощ на мигранти, поискали да влязат на френска територия, трябваше да отговарят за действията си пред съда и някои бяха осъдени на глоби или получиха условни присъди. Същевременно днес комисарят по човешките права към Съвета на Европа Дуня Миятович разкритикува възпрепятстването на спасяването на кораби с мигранти, извършвано от някои европейски страни, предаде ДПА. Тя каза, че това \"застрашава живота на много хора\". \"Страните имат правото да контролират своите граничи и да гарантират сигурността, но това не може да става за сметка на човешките права\", каза тя. Миятович допълни, че \"трябва да има свобода за използване на пристанища и други обекти за спасителни операции и операции за подпомагане на мигрантите\".", "date": "2018.07.05", "title": "Евродепутатите са против наказанията за оказване на хуманитарна помощ за мигранти"}
{"url": "https://www.24chasa.bg/novini/article/6947088", "text": "Ситуацията със здравословното състояние на овцете и козите, вследствие чумата по дребните преживни животни в Югоизточна България, беше обсъдена на среща между ръководството на Министерство на земеделието, храните и горите, експерти, научни работници и представители на браншови организации от овцевъдния и козевъдния сектор. Разгледаха се мерките, които ведомството предприема за ликвидиране на последствията от заболяването, както и възможностите за финансово подпомагане на фермерите. Това съобщиха от пресцентъра на министерството на земеделието, храните и горите (МЗХГ), цитирани от БТА. По време на срещата е станало ясно, че засегнатите земеделски стопани ще получат обезщетение чрез държавна помощ de minimis, която предстои да бъде гласувана на следващото заседание на Управителния съвет на Държавен фонд \"Земеделие\". Собствениците на евтаназираните животни ще бъдат обезщетени. Предприети са административни действия пострадалите овцевъди да получат обвързана подкрепа по директните плащания за 2018 г. в условията на форсмажорни обстоятелства. Препоръчва се в 10-километровата наблюдавана зона около огнищата, животните да бъдат поставени на оборен режим, т.е. да нямат връзка с други стада. Критичният момент е през следващите две седмици, и ако няма нови случаи проблемът може да бъде решен. Има решение на Европейската комисия по отношение на забрана за търговия с живи животни и продукцията, която излиза от тях от заразените региони. На извънредно заседание е гласувано забраната да не бъде за целите административни области, а само за отделните общини, където има засегнати животни. За Област Ямбол - общините Болярово и Елхово, за Област Бургас - общините Средец, Созопол, Приморско, Малко Търново и Царево.", "date": "2018.07.05", "title": "Отпускат обезщетения на стопани заради чумата по дребните преживни животни"}
