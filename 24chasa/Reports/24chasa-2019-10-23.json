{"url": "https://www.24chasa.bg/novini/article/7725808", "text": "Дисциплинарно уволнение за рентгеновата лаборантка, която забрави пациентка в скенера, подготвя управата на болницата в Павликени. Първоначално, се обмисляше наказание със забележка, но заради обществения натиск ръководството възнамерява да наложи най-тежката санкция. Провинилата се служителка е депозирала зявление, че е с редица заболявания и не може да бъде уволнена, информира  Припомняме, че преди две седмици служителката забрави за 6 часа 70-годишна жена с белодробно заболяване в тръбата на скенер.", "date": "2019.10.23", "title": "Уволняват лаборантката, забравила пациентка в скенер"}
{"url": "https://www.24chasa.bg/novini/article/7725549", "text": "Приятелката на кандидата за кмет на София на \"Демократична България\" Борислав Игнатов е завела иск за 1 млн. лева срещу \"Пик\" заради публикуваните на сайта нейни интимни снимки, става ясно от пост във Фейсбук на Игнатов. \"Дойде и този хубав ден - днес в съда беше заведен иска срещу \"Пик\" на стойност 1 милион лева!. Предполагам, че това обяснява днешната им статия и “истерията” в нета за цвета на тапетите в апартамента, който ползвам под наем докато направя свой. Нито съм автор на интериора, нито ме интересува, ама явно няма какво друго да измислят\", написа Игнатов, като публикува и факсимиле от молбата на приятелката си Йорданка Михайлова до Софийския градски съд. Публикуването на кадрите бе заклеймено както от премиера Бойко Борисов, така и от конкурентите на архитекта в предизборната кампания за София Йорданка Фандъкова, Мая Манолова, Борис Бонев, предизвикаха острата реакция на журналистите. \"Станах обект на чудовищна лична атака, която удари най-близкия до мен човек. Моментът е тежък, но смятам, че обществото трябва да знае фактите”, написа тогава шефът на камарата на архитектите в профила си. Борислав Игнатов разказа историята, превърнала приятелката му в жертва на дългогодишен тормоз: “Снимки, направени преди повече от 10 години от човек, когото е обичала и му се е доверила, са използвани за шантаж и изнудване от него, след като тя слага край на връзката им през 2011 г. В безсилието и злобата си той разпространи снимките в интернет чрез фалшиви профили, прониква в електронната ѝ поща и прави всичко, за да я унижи и срине. Тя предприема необходимото снимките да бъдат свалени. Незабавно подава и жалба в МВР, към която предава и флашка с разпространените против волята ѝ снимки. Следствието обаче остава без резултат. Сега, когато тези снимки се тиражират, разбираме, че те не са изчезнали и вече се превръщат в инструмент за долнопробна атака в политическа кампания” \"Стоя до моето момиче и я обичам”, бе категоричен десният кандидат за кмет на столицата. Той искал да оттегли кандидатурата си за кмет на София от \"Демократична България\", но съпредседателят и председател на \"Да, България\" Христо Иванов го разубедил, разказаха негови съпартийци пред \"24 часа\". Това се случило след първата публикация, тъй като Йорданка признала, че има още по-разкрепостени снимки и видеа, които е възможно да бъдат публикувани в пика на предизборната кампания. Сайтът ПИК също потвърди за съществуването им и обяви, че няма да ги публикува заради съдържанието им. Агенцията започна истинска война срещу всички, които осъдиха публикациите им и замесването на близки в предизборни интриги.", "date": "2019.10.23", "title": "Приятелката на Борислав Игнатов съди ПИК за 1 млн. лв. заради голите снимки"}
{"url": "https://www.24chasa.bg/novini/article/7725626", "text": "Турският играч от НБА Енес Кантер разкритикува остро инвазията на страната си в Северна Сирия, в населените с кюрди райони. Центърът на Бостън Селтикс дори си позволи да нападне президента Реджеп Ердоган. Според него той не спазва никакви човешки права и затова баскетболистът го окачестви като \"Хитлер на нашето време\". „Ердоган няма никакво уважение към човешките права. Няма никаква демокрация, свобода на словото, религията или изразяването в Турция. Той определено е много лош човек. Наричам го \"Хитлер на нашето време\", и то с причина\", заяви Кантер за CNN, цитиран от БГНЕС. Според него това, което се случва с кюрдите в Северна Сирия е човешка трагедия. „Имам много приятели кюрди и те са невероятни хора. Това, което се случва, е човешка трагедия, защото много невинни мъже, жени, деца и бебета умират. Мисля, че Турция трябва да спре инвазията в Сирия\", каза центърът. 27-годишния играч заяви, че няма да спре да изказва позицията си, въпреки че той и неговото семейство получават смъртни заплахи от Турция. „Опитвам се да кажа истината на хората за това, което става, тъй като разполагам с платформа. Много е тъжно, защото в крайна сметка става дума за моята страна, която аз обичам\", заяви още Кантер. През януари турската прокуратура поиска от властите в САЩ екстрадицията на Кантер, който е привърженик на проповедника Фетулах Гюлен. Последният е обвинен от Анкара в организирането на опита за преврат в Турция през лятото на 2016 г. В Турция не се предават мачове по телевизията на неговия Бостън Селтикс. ", "date": "2019.10.23", "title": "Играч от НБА: Ердоган е Хитлер на нашето време"}
{"url": "https://www.24chasa.bg/novini/article/7725628", "text": "Националното законодателство на Сирия ще действа на територията на зоната за сигурност в района на сирийско-турската граница, заяви на пресконференция днес руският заместник-министър на външните работи Сергей Вершинин, предаде ТАСС. Днес в 12 часа започна изпълнението на този меморандум. По времевите параметри в меморандума няма никакви указания; това значи, че тази зона ще действа засега без ограничения във времето, предаде БТА. Що се отнася до това какви закони трябва да действат в нея, смятам, че законите на която и да било сирийска територия трябва да са едни - националните, посочи Вершинин.", "date": "2019.10.23", "title": "В зоната за сигурност на сирийско- турската граница ще действат сирийските закони"}
{"url": "https://www.24chasa.bg/novini/article/7725638", "text": "Като възнаграждение за отложено потребление, положителният лихвен процент създава предпоставки за акумулиране на средства за инвестиции. Отрицателният лихвен процент обаче променя икономическата култура, особено на младите, като ги лишава от стимула да спестяват, а ги насърчава да поемат дълг. Застаряващите домакинства пък ги възприемат като заплаха за възможността след пенсиониране да запазят днешното ниво на потребление и ги принуждават да трупат повече спестявания. Това заявява подуправителят на БНБ Калин Христов на финансов форум в София. Той посочва още, че бизнесът също реагира на лихвените проценти- когато те намаляват, се очаква фирмите да вземат повече заеми и да инвестират повече. Когато обаче станат отрицателни , бизнесът ги третира като сигнал за бъдеща несигурност, а това понижава потенциала за възвращаемост от инвестициите. Силно отрицателните лихвени проценти имат въздържащ ефект върху инвестициите и това се вижда в данните, заявява Христов. „Днес сякаш всеки може да получи кредит, а когато лихвеният процент е близо до нула, всеки инвестиционен проект изглежда добър. Това е потенциал за бъдещи проблеми в обслужването на кредитите“, предупреждава още той. Според Христов, високите лихви елиминират неефективните начинания, докато средата на много ниски лихвени проценти позволява да се поддържа съществуването на високо задлъжнели и нископроизводителни компании – така наречените зомби компании. В България лихвените проценти вече също са много ниски. „Всеки предприемач може да си зададе следния въпрос - заслужавам ли толкова ниски лихвени проценти и цената на кредита ми достатъчно ли оценява риска в моя бизнес модел?“ Подуправителят на централната банка припомня, че: „Създаването на еврото е по-скоро политически проект, отколкото пример за добре конструирана обща валута“. Той отбелязва липсата на ключовите икономически фундаменти, нужни на успешен паричен съюз – фискален капацитет за преки трансфери между отделните държави членки и единен финансов пазар. „За да може еврото да бъде запазено в средносрочен и дългосрочен период, се появи натиск за допълнителна интеграция“, припомня той, и подчертава, че така и не \"наблюдаваме воля за осъществяване на радикални институционални промени и структурни политики в еврозоната\". Според Христов, ЕЦБ е принудена да води стимулираща парична политика по два канала – чрез лихвената политика, която достигна екстремална форма с отрицателните лихвени проценти, и чрез политиката на количествени облекчения, която на практика води до директно финансиране на правителствата в еврозоната чрез купуване на техен дълг. „Сигурни ли сме, че знаем кой проблем решава подобна политика и дали всъщност днес не залагаме допълнителни проблеми за бъдещето?“, попита той. И специално отбеляза: „Механизмът на нашия валутен борд ни дава голямо предимство, че не можем да купуваме правителствен дълг, което е един от основните фактори правителствата да са фискално дисциплинирани“.", "date": "2019.10.23", "title": "Калин Христов: Отрицателните \nлихви спират инвестициите"}
{"url": "https://www.24chasa.bg/novini/article/7725649", "text": "Лидерът на опозиционната в Северна Македония ВМРО-ДПМНЕ Християн Мицкоски каза днес в Прилеп, че на 12 април народът ще покаже червен картон и ще сложи край на управлението на Зоран Заев, предаде Макфакс. Мицкоски, който говори по повод Деня на македонската революционна борба, каза, че предложил на лидерската среща предсрочните парламентарни избори да се произведат по-рано /от договорената дата 12 април/, но Заев отхвърлил предложението, предаде БТА. Мицкоски каза, че сегашната власт е усъвършенствала и задминала в по-лоша посока всичко, за което е критикувала предишните управляващи. \"Заев пада, защото търгуваше с Македония. Защото даде онова, което е свято за всички ни, но не получи нищо в замяна. Заев пада, защото смени името и идентичността, без да чуе народа\", каза Мицкоски. Председателят на ВМРО-ДПМНЕ направи оценката, че престъпността е голяма и извира от върха на властта, а за три години нито един престъпник не е отишъл зад решетките. Той обвини правителството, че е измамило земеделците и е унищожило здравеопазването и образованието.", "date": "2019.10.23", "title": "Мицкоски: На 12 април народът в Северна Македония ще покаже червен картон на Заев"}
{"url": "https://www.24chasa.bg/novini/article/7725656", "text": "Нападателят на \"Пари Сен Жермен\" Килиан Мбапе заяви, че неговият хеттрик снощи при 5:0 над \"Брюж\" в Шампионската лига е бил заявка за титулярно място. 20-годишният французин стана едва четвъртият футболист в историята на турнира, който се появява като смяна и бележи три гола в един мач. Още преди срещата наставникът на парижани Томас Тухел ясно заяви, че Мбапе не е готов за пълни 90 минути и спази обещанието си да дозира изявите на таланта, който наскоро се завърна след лечение на контузия. \"Вярно е, че исках да стартирам мача. Даже си мислех, че така ще стане”, коментира нападателят. \"Треньорът взе своето решение и ти си длъжен да го приемеш. Исках да вляза и да покажа, че ще е им е трудно без мен\", заяви още Мбапе, цитиран от  \"Докато отсъствах, други футболисти играха много добре. Аз искам да се боря за мястото си и да помагам на отбора колкото се може повече.\" \"Футболът е страст, обожавам го. Минаха 2 месеца, в които не можех да играя. Беше болезнено, но сега се чувствам късметлия, че отново мога да бъда на терена. Разбира се, желанието ми е да играя във всички срещи, да си върна ритъма и отново да бележа голове\", добави Мбапе.", "date": "2019.10.23", "title": "Мбапе за хеттрика: Исках да покажа, че ще им е трудно без мен"}
{"url": "https://www.24chasa.bg/novini/article/7725669", "text": "Албанската полиция съобщи днес, че е разкрила иранска паравоенна групировка, която планирала нападения в Албания срещу живеещи в изгнание членове на иранска организация, опитваща се да свали правителството в Техеран, съобщи Асошиейтед прес, цитирана от БТА. Началникът на албанската полиция Арди Велиу заяви, че чуждестранното крило на иранската Революционна гвардия е създало \"активна терористична клетка\", чиито действия са насочени срещу членове на опозиционната организация Муджахидини на иранския народ, намиращи се в Албания. В съобщение на полицията се посочва, че двама ирански високопоставени представители от областта на сигурността са ръководели клетката от Иран. В съобщението се отбелязва също, че мрежата вероятно е свързана с организирани престъпни групи в Турция и че е използвала бивши членове на Муджахидини на иранския народ за събиране на информация в Албания. Велиу заяви, че планирана атака срещу групата в Албания от ирански правителствени агенти е била осуетена през март по време на празненствата по повод Невруз. Миналата година Албания изгони иранския посланик и друг ирански дипломат заради предполагаеми незаконни дейности, заплашващи сигурността на Албания. Забранената в Иран организация Муджахидини на иранския народ беше включена в списъка на терористичните организации на Държавния департамент до 2012 г. Около 2500 нейни членове са се преместили в Албания от Ирак през 2014 г.", "date": "2019.10.23", "title": "Иранска паравоенна групировка готвила нападения в Албания"}
{"url": "https://www.24chasa.bg/novini/article/7725685", "text": "Министерството на външните работи категорично осъжда трафика на хора като сериозно нарушение на правата на човека и тежко престъпление против личността, личната свобода и достойнство. Той за съжаление се нарежда сред най-доходоносните форми на организираната престъпност, се казва в изявление на външното ни министерство. В него се твърди още: Борбата с трафика на хора е приоритет за българското правителство. Министерството на външните работи в рамките на своите компетенции оказва максимално съдействие на британските власти във връзка с изясняването на шокиращия и трагичен случай в град Грейс, графство Есекс, при който в камион бяха открити мъртви 39 души. Придаваме голямо значение на борбата срещу трафика на хора, която следва да се осъществява чрез засилено международно сътрудничество и обмен на информация, включително със страните на произход и в страните - крайни дестинации, както и чрез предприемане на действия срещу националните и транснационални престъпни мрежи. Трансграничният характер на престъплението изисква фокусирано сътрудничество с международните организации на глобално и регионално равнище и е задължително условие за осигуряване на координирани усилия и общо зачитане на правата на човека и достойнството на най-уязвимите.", "date": "2019.10.23", "title": "Външно: Борбата с трафика на хора е приоритет на кабинета"}
{"url": "https://www.24chasa.bg/novini/article/7725705", "text": "Камионът с телата на 39 души е влязъл на територията на Великобритания от белгийския град Зеебрюге, преминавайки през пристанище Пърфлийт, предадоха Франс прес и Ройтерс, цитирайки изявление на британската полиция. Камионът е пристигнал към 00.30 часа и около 35 минути по-късно е отпътувал, уточни полицията на графство Есекс, предава БТА. Първоначално полицията съобщи, че камионът, открит в индустриален парк в Грейс, на трийсетина км източно от Лондон, е преминал през пристанището Холихед в Уелс. Полицията предполага, че влекачът на камиона е от Северна Ирландия. 25-годишният шофьор, който е от Северна Ирландия, остава в ареста по подозрение в убийство.", "date": "2019.10.23", "title": "Камионът с 39 трупа е влязъл във Великобритания от Белгия"}
{"url": "https://www.24chasa.bg/novini/article/7725692", "text": "Криминалнопроявен и осъждан мъж на 55 години е задържан за взрива на 7 октомври т.г. в блок в Монтана, при който бяха разрушени два гаража, унищожен беше луксозен автомобил, а друг - повреден, а целият блок беше опушен и с множество счупени прозорци и повредени климатици, съобщиха от ОД на МВР в Монтана. Задържаният е с множество присъди за различни престъпления и вече му е повдигнато обвинение за палеж и увреждане на имущество. В близките дни ще се гледа мярката му за неотклонение и ще се изяснява дали друг му е поръчал поставянето на взривното устройство, или е действал сам, обявиха от полицейската дирекция в Монтана, информира БТА. В ранните часове на 7 октомври в гаража на адвокат Красимир Босев в Монтана избухна мощна бомба, която унищожи неговата кола и тази в съседния гараж, и причини множество материални щети по целия блок, в който живеят 12 семейства. Сериозно е повреден и апартамент на първия етаж, над гаража, в който избухна бомбата.", "date": "2019.10.23", "title": "Задържаха криминалнопроявен за взрива в гараж на адвокат в Монтана"}
{"url": "https://www.24chasa.bg/novini/article/7725714", "text": "\"Фейсбук\" (Facebook) е против по-нататъшното продължаване на проекта Либра, ако новата криптовалута не получи одобрението на американските регулаторни органи и че водещата социална медия би излязла от Асоциацията \"Либра\" в случай, че другите нейни членове решат да пуснат дигиталната валута преди САЩ да подкрепи подобен ход. Това заяви създателят на \"Фейсбук\" Марк Зукърбърг, но в същото време изтъкна, че се надява да не стане така, информира  Изказвайки се пред Комисията за финансови услуги на Конгреса на САЩ, Зукърбърг добави, че неговият екип е в контакт с над 30 регулаторни органи по целия свят във връзка с проекта Либра и обеща да предостави по-късно на Конгреса пълният списък на контактуващите по този въпрос регулатори. Самият Марк Зукърбърг обаче сякаш не успя да адресира пред американския конгрес проблемите, свързани с прането на пари по отношението на криптовалутата Либра. Той повтори, че компанията, която ръководи, е \"ангажирана да получи всички одобрения преди пускането на Либра в САЩ и във всяка една друга държава\". На въпрос защо проектът \"Либра\" е бил изоставен от редица \"стабилни партньори\", Зукърбърг заяви, че би било по-добре този въпрос да се зададе на потенциалните партньори. Според него тези компании преразглеждат тяхното участие, тъй като проектът е \"рисков\" и е подложен на \"голям контрол\". Зукърбърг се опита и донякъде се провали в опитите да облекчи опасенията на конгресмените по въпроса с изпирането на пари, след като те определиха новата дигитална валута като \"перфектно средство за пране на пари\". Един от конгресмените отбеляза, че не е възможно да има силна система против прането на пари и в същото време анонимни собственици на финансови портфейли с Либра, на което Зукърбърг отговори, че Либра ще прилага \"същите стандарти\" срещу прането на пари, както всяка друга \"система от световна класа\".", "date": "2019.10.23", "title": "Зукърбърг: Ако САЩ не одобри - \"Фейсбук\" ще се откаже от проекта за криптовалута Либра"}
{"url": "https://www.24chasa.bg/novini/article/7725710", "text": "   27 съдии, прокурори и следователи не са обявили притежавани доходи и имущество в чужбина. Това стана ясно от съобщение на прокуратурата по повод компромат срещу кандидата за главен прокурор, пуснат по-рано днес. За Иван Гешев  обаче проверката е показала, че няма банкови сметки и друго недекларирано имущество.  27-те магистрати и още 11 души от  законодателната и изпълнителната власт не са декларирали имущество в чужбина, заради което в момента са проверявани от НАП. На 13 май главният прокурор Сотир Цацаров поискал от шефа на ДАНС цялата информация относно банкови сметки, участие в офшорни компании, притежавани недвижими имоти в чужбина и други инвестиции от хора, заемащи висши публични длъжности, които не са декларирани от тях, става ясно от съобщението на прокуратурата. На 19 юли 2019 г. шефът на ДАНС му изпратил справката. В нея било посочено, че общо 11 лица, заемащи висши публични длъжности в законодателната и изпълнителната власт, притежават лично или чрез свързани или подставени лица банкови сметки, недвижими имоти или друго имущество на значителна стойност в чужбина. Както и участие в търговски дружества зад граница, включително в офшорни компании, които не са декларирани пред КПКОНПИ. На 15 август шефът на ДАНС изпратил още една справка. Тя се отнасяла за магистратите, които имат банкови сметки и недвижими имоти в чужбина, но не са ги обявили пред Инспектората на ВСС. Те били общо 27 съдии, прокурори и следователи. Затова по разпореждане на главния прокурор  НАП започнала данъчни проверки на общо 38 души, заемащи публични длъжности в законодателната и изпълнителната власт, както и магистрати, казаха от прокуратурата. При данъчните проверки трябва да се установи размерът на финансовите средства във влоговете в чужбина, произхода на средствата, евентуално получаване на доходи от лихви и изпълнение на задълженията на лицето за деклариране и заплащане на данъци, уточниха от прокуратурата.", "date": "2019.10.23", "title": "27 магистрати не са обявили влогове и имущество в чужбина, Гешев няма нищо зад граница"}
{"url": "https://www.24chasa.bg/novini/article/7725646", "text": "Турция очаква да преодолее несъгласията със САЩ по въпроса за производството на изтребителите Ф-35, заяви министърът на отбраната на страната Хулуси Акар, цитиран от Ройтерс. \"Ще преодолеем разногласията със САЩ по въпроса за Ф-35. Може да купим система Пейтриът от САЩ\", посочи Акар в интервю днес, като допълни, че темата може да бъде в дневния ред на предстоящото посещение на президента Реджеп Тайип Ердоган в САЩ. Вашингтон предприе действия за отстраняването на Анкара от съвместната програма за изтребителите, след като Турция купи и започна да получава през юли руските системи за ПВО С-400, напомня Ройтерс, цитирана от БТА. \"Надяваме се, че ще продължим да ги произвеждаме (Ф-35). Има някои проблеми сега, но вярвам, че тези въпроси ще бъдат преодолени\", посочи той. \"Ние сме партньори в производството на Ф-35 и от години инвестираме в проекта, около 1,5 милиарда долара..., произвеждайки някои от частите в Турция\", добави Акар. Министърът отхвърли критиките, че Турция се отклонява от своите западни съюзници. \"Ние сме в центъра на НАТО и оставаме решени да изпълняваме цялостно своите отговорности. Няма да ходим никъде\", заяви Акар. \"Преживяваме някои проблеми с разбирането от страна на съюзниците си от НАТО\", посочи още министърът, цитиран от турската частна телевизия НТВ. Хулуси Акар изказа надежда, че санкциите на САЩ заради офанзивата в Североизточна Сирия ще бъдат само временни. Той изтъкна също, че не трябва да бъде допуснат горещ инцидент със Сирия, като добави, че Русия прави всичко възможно по този въпрос. По думите на турския министър Турция е решена \"да направи всичко необходимо\" не само по отношение на ПКК/СЗН (Кюрдската работническа партия и Силите за защита на народа, разглеждани от Анкара като идентична организация, бел.ред.), но също и що се касае до ДАЕШ (\"Ислямска държава\"), ако се натъкне на групировката в районите, където влиза. Акар уточни, че по различен начин под контрола на турците са се оказали около 200 терористи от ДАЕШ в Северна Сирия, които ще бъдат охранявани и контролирани на подходящи места по удачен начин. Той категорично отхвърли спекулациите за употреба на химическо оръжие от страна на турската армия, като подчерта, че въоръжените сили на Турция не разполагат с такива оръжия в арсенала си. \"Имаме чувството, че ПДС (Партия на демократичния съюз) е донесла химическо оръжие в района, за да обвини турската армия\", добави той. \"Проектите, чрез които нашите сирийски братя ще могат да се завърнат към нормалния си живот, са готови; продължават дейностите за прилагането, финансирането и осъществяването им с помощта на други страни\", каза още Акар.", "date": "2019.10.23", "title": "Турция очаква да преодолее несъгласията със САЩ по въпроса за Ф-35 (Обновена)"}
{"url": "https://www.24chasa.bg/novini/article/7725746", "text": "Ливански войници опитаха да отворят за движение днес важни пътни артерии в Бейрут и други градове. На някои места се стигна до стълкновения с антиправителствените протестиращи, които от седмица блокират улиците, предаде Асошиейтед прес, цитирана от БТА. Тази сутрин голям брой войници опитаха да отворят няколко важни пътя в столицата и други градове и така се стигна до противопоставяне между тях и протестиращите, които бяха с ливански знамена. На някои места протестиращите отказваха да се преместят и се стигна до конфронтация. В Бейрут и покрайнините на столицата, както и в южните градове Сидон и Тир бяха разположени хиляди военни, за да разчистят пътищата. Това обаче им се удаде само на някои места. Двете страни имаха голямо желание да избягват конфликти и да не влизат в сблъсъци помежду си. Някои протестиращи раздаваха на войниците червени рози и им казваха, че те понасят същите несгоди като тях, защото и едните, и другите са жертва на корупцията. Някои войници не издържаха на емоциите и един от тях избухна в сълзи. Ливанската армия е една от малкото държавни институции, радващи се на широка подкрепа и уважение сред обществеността, тъй като на нея се гледа като на обединителна сила в дълбоко разделената страна, отбелязва АП. В северното предградие на Бейрут, Зук Мосбех, имаше стълкновения между протестиращи и войниците, които за кратко успяха да отворят за движение главната магистрала към столицата, но впоследствие тя отново беше блокирана. В района на съседното населено място Джал ел Диб войниците също успяха да отворят участък от магистралата за кратко, но от околността се стекоха много хора, сред които и депутатът Сами Гемайел, и магистралата отново беше блокирана. По-късно ливанската армия публикува изявление, в което се казва, че тя е ангажирана със защитата на гражданите, стига те да не затварят пътища. \"Отваряме пътищата за движение заради вас, за да могат хората да получават така важните за тях лекарства, храна и гориво\", допълни войската. Антиправителствените митинги в Ливан получиха важна подкрепа от християнските водачи в Ливан, които определиха продължаващите от седмица протести като \"исторически и необикновен народен бунт\" срещу корупцията и лошото управление и призоваха правителството да изпълни исканията на хората. Кардинал Бешара Рай, главата на Маронитската католическа църква, най-голямата в Ливан, призова правителството да се вслуша в исканията на народа и допълни, че \"хората нямаше да се разбунтуват, ако страданията им не бяха станали толкова големи\". Рай призова президента Мишел Аун да започне консултации с политическите и религиозните водачи в Ливан, за да реагират на исканията на хората. Бейрутският православен митрополит Илия заяви, че политическият \"вакуум е за предпочитане пред вакуума, в който Ливан живее днес\". Той добави, че Ливан е парализиран още отпреди да започнат протестите, очевидна препратка към ширещата се корупция. Ливан е страната с най-голямото християнско население в Близкия изток, една трета от 4-милионното население, а най-голямата деноминация са католиците маронити. Ливан е и единствената арабска страна с християнски държавен глава. На фона на призивите за борба с корупцията съдия издаде съдебно разпореждане срещу бившия премиер Наджиб Микати, срещу сина му и брат му и срещу банка \"Ауди\", най-голямата в Ливан, за неправомерно получаване на жилищни кредити, субсидирани от централната банка. Микати и другият му брат, Таха, са сред най-богатите бизнесмени в Ливан и са натрупали състоянието си в сферата на телекомуникациите. Според сп. \"Форбс\" богатството на всеки от тях възлиза на 2,5 милиарда долара.", "date": "2019.10.23", "title": "Ливански войници се мъчат да отворят блокирани от протестиращите пътища"}
{"url": "https://www.24chasa.bg/novini/article/7725747", "text": "Иван Гешев имал още през 2015 г. едни 4,2 милиона франка в банки в Швейцария и Монако. Прокуратурата поискала от ДАНС да провери дали това е така. Това е накратко “новината”, която в 15,57 ч разпространи сайтът “Актуално” с въпроса “Пере ли пари Иван Гешев...”. Час по-късно “Медиапул” публикува “документите” - писма между ДАНС и прокуратурата, позовавайки се на “Актуално”. “24 часа” потърси както източници от ДАНС и прокуратурата, така и колегите от “Актуално” - собственика Кирил Апостолов и главния редактор Ивайло Ачев, автор на публикацията. Върховната касационна прокуратура обяви по-късно официално, че никога с ДАНС не са разменяни подобни писма, а зам. главният прокурор Борислав Сарафов категорично отрича да е получавал и изпълнявал такава задача. “Медиапул” поправи дописката за милионите на Гешев в Швейцария и Монако, допълвайки я с официалната позиция на прокуратурата. Сайтът, който очевидно чете “24 часа”, се усъмни в бързата реакция на най-големия новинарски сайт. Колегите от “Медиапул” се питаха откъде сме разбрали, че става дума за фалшификат и защо сме го обявили по-рано от официалното съобщение, както и как така сме разбрали, че подписът на Сарафов е фалшифициран, след като той не се виждал върху “документите”. В първата си публикация на сайта “24 часа” цитира източници от ДАНС. По-късно от Върховната касационна прокуратура потвърдиха, че “документите” са пристигнали със заличени подписи. Затова се извиняваме, че се предоверихме на източника ни в ДАНС, но очевидно той вече е бил запознат с позицията на заместника на Сотир Цацаров - Борислав Сарафов, който в официалното съобщение на прокуратурата заявява, че  Още веднъж “24 часа” се извинява, но за сайта беше важно да потърсим позиция за автентичността на тези документи. Как започна всичко? В 15,57 ч сайтът “Актуално” обяви, че на редакционния мейл са получени документи от 2015 г. С тях Главната прокуратура иска от ДАНС проверка на данни, че Гешев има 3 745 586,74 швейцарски франка в банка в кантона Цуг. Първият документ според сайта “Актуално” е подписан от Борислав Сарафов, който в момента е шеф на българското следствие. Вторият документ бил отговорът от ДАНС, в който българската агенция за национална сигурност потвърждава че Гешев има безименни номерирани банкови сметки не само в Швейцария, но и в Монако. Единственият кандидат за главен прокурор, който днес ще бъде гласуван от ВСС, имал връзка със сметките си в мобилния телефон, по който нареждал трансакциите. Точно час по-късно - в 16,58, сайтът “Медиапул” публикува същия материал, цитирайки “Актуално”. Прокуратурата пусна и официална позиция, че след публикацията в “Актуално” веднага е разпоредена проверка от главния прокурор. Установено е, че няма писма, създавани и изпращани от ДАНС до Борислав Сарафов, а писмо, чийто номер е цитиран също, касае преписка по жалба срещу решение на Апелативния съд - Велико Търново, който по никакъв начин не е свързан с Иван Гешев. След съобщението на прокуратурата сайтът “Медиапул” промени първоначалната си дописка, като започна с това, че прокуратурата е обявила документите за фалшиви. Ивайло Ачев, главен редактор на сайта “Актуално”, обясни за “24 часа”, че получили “документите” от анонимен имейл, усъмнили се в достоверността им и затова ги пратили на прокуратурата, но след като не получили бързо отговор, решили да ги публикуват.", "date": "2019.10.23", "title": "Анонимни опитаха  да взривят избора  на главен прокурор с лош фалшификат"}
{"url": "https://www.24chasa.bg/novini/article/7725529", "text": "Папа Франциск призова днес за мир и диалог в Чили, където при белязаните от насилие антиправителствени протести загинаха 15 души, предаде ДПА. \"Следя с безпокойство случващото се в Чили\", каза Светият отец в седмичното си обръщение от площад \"Свети Петър\". \"Надявам се, че с края на изпълнените с насилие демонстрации, диалогът ще бъде използван за намирането на решение на кризата и за справяне с трудностите, които я провокираха\", изтъкна папата, цитиран от БТА. Безредиците в Чили бяха предизвикани от повишаването на цената на билетите за метро, но демонстрантите изразиха недоволството си и от неравенството, ниските заплати и пенсии, липсата на възможности за образование и корупцията. Президентът Себастиан Пинера се отказа от повишаването на цената на билетите и обяви вчера пакет от социални мерки, в който са предвидени по-високи пенсии, минимални размери на заплатите и по-ниски цени на здравните услуги. Въпреки това в няколко чилийски градове протестните прояви продължиха.", "date": "2019.10.23", "title": "Папа Франциск призова за край на насилието в Чили"}
{"url": "https://www.24chasa.bg/novini/article/7725574", "text": "След изборите ще доизчистим партията, навсякъде, където има нужда Така премиерът Бойко Борисов се зарече в предаването \"Лице в лице\". Изборите ще ни бъдат добър регулатор. Нямам съмнения за избора на столичани. Трябва да си сляп, за да не виждаш, че София става все по-хубава. Много години помагах на партията, сега тя трябва сама да се справя. Надявам се резултатът да е добър. Преди три месеца имахме избори, няма нищо драматично в тях. Експериментирам в други региони\", коментира още той. Председателят на ГЕРБ сподели, че Изпълнителната комисия действа реално и много добре.", "date": "2019.10.23", "title": "Борисов: След изборите ще доизчистим партията"}
{"url": "https://www.24chasa.bg/novini/article/7725450", "text": "„Завършването на бул. „Филип Кутев“ от бул. „Черни връх“ до бул. „Симеоновско шосе“ е ключово за облекчаване на трафика. Продължаваме и разширението на бул. „Тодор Каблешков“. И двата булеварда са част от вътрешния ринг на града, като голямата цел е да изградим връзка между бул. „Цар Борис III“ и „Симеоновско шосе“. В момента текат отчуждителни процедури и се проектират и двата обекта“. Това каза Йорданка Фандъкова, кандидат за кмет на София на среща с граждани в район „Лозенец“, на която присъства и кандидатът за кмет на района Любомир Дреков, съобщиха от пресцентъра на ПП ГЕРБ. „За по-добрата връзка на кв. „Витоша ВЕЦ Симеоново“ с центъра и метрото предвиждаме обособено трамвайно трасе от Семинарията до Зоопарка. Това е проект, за който работим заедно с досегашния кмет и Любомир Дреков и гражданите от квартала“, каза още Йорданка Фандъкова. Тя обясни, че вече е подготвена маршрутната схема за довеждащ транспорт, който ще подобри свързаността с градски транспорт на „Витоша ВЕЦ Симеоново“. В момента текат и процедурите за закупуване на малки електробуси, които могат да минават по кварталните улици. Довеждащ транспорт от кварталите до метрото е един от новите проекти в програмата на Фандъкова, който може да стартира от следващата година.", "date": "2019.10.23", "title": "Фандъкова: Продължаваме изграждането на бул. \"Филип Кутев\" в \"Лозенец\""}
{"url": "https://www.24chasa.bg/novini/article/7725602", "text": "Руини от византийска църква от 6-и век, построена в чест на неизвестен \"славен мъченик\", бяха открити в централната част на Израел, предаде Франс прес. Археолози се натъкнали на мозайки, крипта и много газеници. Обектът с площ около 1500 кв.м е открит при изкопни работи във връзка с построяването на нов квартал в град Бет Шемеш, западно от Йерусалим, предаде БТА. Цветните мозайки са с изображения на листа, птици и плодове, както и на геометрични форми, включително впечатляващи капители на колони. Построяването на църквата е било до голяма степен осъществено при управлението на император Юстиниан Първи между 527 г. и 565 г. Параклис е бил построен по-късно, при управлението на император Тиберий Втори Константин. Открити са подземна погребална камера и две водещи към нея стълбища. \"Става въпрос за една от малкото църкви с добре съхранени крипти в пределите на Израел - заяви ръководителят на екипа Бенямин Сторшан. - Църквата е построена в чест на славен мъченик, чиято самоличност е неизвестна. Големите размери на сградата и надписите в нея свидетелстват за значимостта на въпросната личност.\"", "date": "2019.10.23", "title": "Археолози откриха руини от византийска църква в Израел (Видео)"}
{"url": "https://www.24chasa.bg/novini/article/7725758", "text": "Британският премиер Борис Джонсън каза на германската канцлерка Ангела Меркел, че според него Брекзитът не трябва да се отлага за дата след 31 октомври, предаде Ройтерс, цитирайки негов говорител. Джонсън е обещал Великобритания да напусне ЕС до края на месеца. Британският парламент обаче го принуди да изпрати писмо до Брюксел с искане за тримесечно отлагане, съобщава БТА. В разговор с Меркел Джонсън е дал да се разбере, че Брекзитът трябва да се осъществи на 31 октомври и че в Камарата на общините има мнозинство, подкрепящо сключеното от него споразумение за напускане.", "date": "2019.10.23", "title": "Борис Джонсън към Меркел: Брекзит не трябва да се отлага"}
{"url": "https://www.24chasa.bg/novini/article/7725737", "text": "МВР издирва двама опасни бандити, разследвани от ГДБОП за трафик на наркотици. Това са 34-годишният Дмитрий Куцарев и 48-годишният Валентин Белилов от Пловдив. Последната информация на антимафиотите е, че са забелязани в София. На бул. “Сливница” в столицата дълги години се подвизавал Куцарев. Белилов е от Пловдив. Има дълго криминално досие, лежал е в затвора и е опасен, научи “24 часа”. През 2000 г. Белилов участва във въоръжен грабеж на търговци. Той беше обвиняем по наказателно дело за въоръжен обир, извършен на 28 август 2000 година по пътя край опанското село Бял извор. Тогава той и ортаците му Иван Цветанов и Марин Попов причакват кола на бизнесмен между две димитровградски села. Спрели автомобила със стрелба и отмъкнали 3500 германски марки. Осъдили го чак през 2009 г., но условно. Цветанов и Попов влизат в затвора за 4 г. След това започнал да се занимава и с бизнес, но страстта към хазарта го провалила. И пак се хванал с престъпления. През 2016 г. живеел на квартира в Бургас заедно с приятеля си Николай от софийското село Бистрица. Заедно с него разбили каса на земеделска кооперация в село Ботево и отмъкнали оттам 14 хил. лв. Оказало се, че това не е единственият удар на престъпното дуо. Уличени са в разбиване на касите на още 2 фирми, а плячката била близо половин милион. Арестувани са бързо. Издал ги техен познат, който им споделил, че е продал животни на кооперацията и посочил къде се пазят парите. След обирите обаче Белилов се захванал с дрога заедно с новия си приятел Дмитрий, който е натурализиран българин. ", "date": "2019.10.23", "title": "Издирват опасен обирджия от Пловдив заради наркотици (Снимки)"}
{"url": "https://www.24chasa.bg/novini/article/7725771", "text": "25-годишният Мо Робинсън е заподозреният за убийството на 39 души, намерени в камион в индустриален парк в Грейс, на трийсетина км източно от Лондон, съобщава Би Би Си. Той все още е в ареста. Профилът му във фейсбук показва, че Робинсън е шофьор на камион и е роден в с. Лорълвейл, Северна Ирландия. По последна информация камионът е пристигнал от белгийското пристанище Зеебрюге в английското Пърфлийт по долното течение на р. Темза в 2:30 часа тази сутрин. До момента жертвите не са идентифицирани.", "date": "2019.10.23", "title": "Вижте шофьора, управлявал камиона с 39-те тела, открити във Великобритания"}
{"url": "https://www.24chasa.bg/novini/article/7725788", "text": "Австрийската партия на свободата (АПС) изключи днес от редиците си съпругата на бившия партиен лидер - Филипа Щрахе. В лаконично съобщение за пресата партията обяви своето решение, в което се казва, че в отговор на вчерашното изявление на Филипа Щрахе, че ще заеме депутатското си място в парламента, акт нанасящ вреда на партията, е взето решение тя да бъде изключена от АПС, информира БТА. Днес преди обед Филипа Щрахе зае мястото си като независима парламентаристка, след като фракцията на АПС отказа да я приеме.", "date": "2019.10.23", "title": "Австрийската крайна десница изключи съпругата на бившия лидер Щрахе"}
{"url": "https://www.24chasa.bg/novini/article/7725790", "text": "Постъпило е мотивирано искане от Главния прокурор с вх. № МИ-09-30 от 23.10.2019 г. за разрешение за привличане като обвиняем по досъдебно производство по преписка № 18926/2019 г. по описа на Софийска градска прокуратура, на лицето Тома Георгиев Белев, ЕГН …, се казва в решението на ЦИК, без да се упоменава по какъв повод е производството. Антисемитски коментар на Тома Белев в социалните мрежи, в който прави цинично сравнение на \"безплатното\" извозване на евреите с вагони към лагерите на смъртта през Втората световна война, с темата за транспорта на столицата, взриви общественото мнение. Преди ден Федерацията на ционистите се обърна към премиера с нарочно писмо за освобождаването на Белев от длъжността му на член в консултативния съвет по гражданското общество към Министерския съвет. И леви, и десни партии излязоха с критична позиция по повод изказването на Белев.", "date": "2019.10.23", "title": "ЦИК разреши Тома Белев да бъде привлечен като обвиняем"}
{"url": "https://www.24chasa.bg/novini/article/7725769", "text": " Това съобщи на извънреден брифинг днес кандидатът за кмет на общината Кирил Хаджихристев. Сигналът е, че в помещението е имало неправомерен достъп само от председателя на Общинската избирателна комисия Симеон Велинов – член на управляващата партия. Хаджихристев обясни, че бюлетините, които са докарани в събота, се съхраняват в помещение указано със заповед на вр. и. д. кмет на общината Мариана Цекова в общинската администрация. Те се охраняват от системата на СОТ и физическа охрана на полицай. Кандидатът за кмет, съвместно с адвокатите Филип Топов и Димитър Марев, кандидати за общински съветници направили проверка на място, за да видят лично състоянието на лепенките на помещението.  От проведените разговори с председателя на ОИК от Новото време установяват, че към 18 часа на 21 октомври председателят на ОИК – Смолян е получил сигнал, че има проблем с датчици на СОТ системата в помещението.  Според Хаджихристев,   Защо това не е заявено писмено?   Уведомен ли е вр. и. д. кметът на общината, който отговаря за съхранението на изборните книжа, че има технически проблем по линия на СОТ в изборното помещение? Ако е уведомен, какво е направил, за да създаде организация за съхранение на бюлетините?“, попита Хаджихристев.  До момента  , каза Филип Топов. Димитър Марев поиска да бъде извършена проверка и ревизия на книжата заедно с медиите.   Поръчителят, ако има такъв, също би следвало да понесе някаква отговорност. Апелирам за публичност и прозрачност.   Едва утре, когато започне подготовката на изборните чували, е разрешено отварянето на помещението от всички членове на ОИК. Остава въпросът за престъпна небрежност и пълно безхаберие. Ако няма нередност, естествено ще поднесем нашите извинения. Но в такъв случай остава въпроса за престъпна небрежност и пълно безхаберие “, каза адв. Димитър Марев.", "date": "2019.10.23", "title": "Сигнал до прокуратурата и ЦИК за неправомерен достъп до бюлетините в Смолян внесе „Новото време“"}
{"url": "https://www.24chasa.bg/novini/article/7725795", "text": "Британската полиция откри 9 души в камион на магистрала М20 в Кент, Югоизточна Англия, предаде Ройтерс, цитирана от  „Деветимата се проверяват от медици и ще бъдат предадени на миграционни служители на вътрешното министерство“, съобщи говорител на полицията. Камионът е бил спрян от органите на реда за проверка. М20 е свързана с А20, която стига до Дувър, откъдето фериботите поемат към Кале, Франция.", "date": "2019.10.23", "title": "Британската полиция откри 9 души в камион в Кент"}
{"url": "https://www.24chasa.bg/novini/article/7725707", "text": "Президентът на САЩ Доналд Тръмп обяви отменянето на санкциите, наложени на Турция в средата на октомври след началото на военната офанзива на Анкара срещу сирийските кюрди, предаде Франс прес, цитирана от БТА. Вчера Турция обяви, че няма да поднови офанзивата си срещу кюрдските сили в Северна Сирия след изтеглянето им от граничните райони. Президентите на Русия и Турция се споразумяха за съвместен контрол над по-голямата част от района на границата. \"Поисках от министъра на финансите да вдигне всички санкции, наложени на 14 октомври в отговор на турската офанзива\", заяви Тръмп от Белия дом. Президентът на САЩ даде да се разбере и че срещата му с турския му колега Реджеп Тайип Ердоган може да се състои на 13 ноември, както е планирано. \"Може да се срещнем много скоро\", заяви Тръмп, представяйки стратегията си по този случай като успешна. \"Животът на неизброим брой хора беше спасен благодарение на сътрудничеството ни с Турция\", подчерта той. Турската офанзива започна след като САЩ обявиха, че се изтеглят от Североизточна Сирия. Много американски конгресмени и от двете водещи партии порицаха това като изоставяне на кюрдите, съюзници на Вашингтон в борбата срещу джихадистите от Ислямска държава. Тръмп заяви, че Мазлум Абди, командващ на съставените предимно от кюрди Сирийски демократични сили, му е благодарил. Президентът на САЩ каза също, че малък брой американски войници ще останат в Сирия \"в районите, в които има петрол\". \"Страните от региона трябва да поемат своите отговорности и да помогнат на Турция и Сирия да гарантират сигурността на границата си\", добави Тръмп.", "date": "2019.10.23", "title": "Тръмп обяви отмяна на санкциите срещу Турция (Обновена)"}
{"url": "https://www.24chasa.bg/novini/article/7725527", "text": "Премиерът на Северна Македония Зоран Заев заяви, че отново ще се кандидатира за премиер на предсрочните парламентарни избори на 12 април догодина, съобщи македонският портал Алсат М, цитиран от БТА. \"Естествено, ще водя кампанията. Ще бъда кандидат за премиер. Партийните и коалиционните органи трябва да вземат решение, но ще бъда кандидат\", заяви Заев. \"Ще се посветя на партията, ще се предложа още веднъж на гражданите. Ще искам нов мандат\", каза Заев и подчерта, че СДСМ ще излезе с модернизиран екип и програма. Запитан за състава на служебното правителство, които предстои да бъде съставено, и за кандидатурата на Оливер Спасовски за служебен премиер, Заев каза, че има личности, които предпочита, включително и тези, за които се говори в обществото, но окончателното решение ще бъде взето до края на декември. Служебното правителство ще започне работа от 3 януари догодина.", "date": "2019.10.23", "title": "Заев: Пак ще се кандидатирам за премиер"}
{"url": "https://www.24chasa.bg/novini/article/7725288", "text": "Кандидатът за кмет на София от партия „Воля” инжо.Пламен Христов посочи презастрояването на столицата като един от основните й проблеми, който пречи тя да се развива като типичен европейски град. „Смятам, че центърът на нашия град трябва да се изгражда и поддържа по примера на Виена, Будапеща, Прага. Тази тази европейска градска среда не бива да я погубваме под стъкло и бетон. Модерното строителство, бизнес центровете, бъдещите небостъргачи трябва да бъдат изнесени в покрайнините на София. Работата на общината ще бъде да създаде подходящата инфраструктура там, за да може тези места да са атрактивни за предприемачите”, заяви пред симпатизанти Пламен Христов. По думите му всички сгради с архитектурна и културна стойност следва да бъдат реновирани от общината. „Не е нормално в нови квартали на София, които се изградиха през последните години, да няма канализация, улици, тротоари, осветление. Те също вече са презастроени. Това е недопустимо в съвременна европейска столица”, смята кандидатът за кмет от „Воля”. По думите на Пламен Христов проблемите с презастрояването могат да се решат на първо място със засилен контрол от страна на столичния кмет. Той отново припомни тезата си, че слабото място в управлението на Фандъкова и нейния екип е именно липсата на контрол. „Воля” е с номер 51 в интегралната бюлетина.", "date": "2019.10.23", "title": "Инж. Пламен Христов от \"Воля\": Центърът на София трябва да е като Виена или Будапеща Модерното строителство е за покрайнините"}
{"url": "https://www.24chasa.bg/novini/article/7725276", "text": "Вътрешните министри на България и Северна Македония проведоха работна среща във връзка с антикорупционния проект \"Остани чист, кажи НЕ на корупцията\", съобщиха от пресцентъра на МВР. Младен Маринов и македонският му колега Оливер Спасовски се включиха в поредния етап по проекта на Дирекция \"Вътрешна сигурност\", като лично участваха в кампанията, която се проведе на ГКПП Станке Лисичково. Като израз на ангажираност към проблема и отговорност за създаване на среда на натърпимост към корупционните прояви двамата министри разговаряха за кампанията и за борбата с корупцията с шофьорите на спрените за проверка автомобили. Министър Маринов отбеляза, че взаимодействието между дирекциите, които се борят с корупцията в системата, е много добро, а с проекта се дава фокус на обществото върху този проблем. Министър Маринов отбеляза, че ефектът от проекта ще проличи, когато на телефонната линия, която работи в България, започнат да се обаждат все повече граждани. Това ще е първият сигнал, че ние сме привлекли фокуса на гражданите върху този проблем и сме изградили един канал за комуникация, който в последствие да бъде надграден и с доверие между служителите на МВР и гражданите, които подават такива сигнали, допълни Маринов. Оливер Спасовски коментира, че проектът е важен и изрази задоволство, че работата по него е съвместна. Той също подчерта ключовото значение на формирането на обществена отговорност, така че да не се позволява съществуването на корупционни схеми. На срещата присъстваха и началникът на политическия кабинет на вътрешния министър Михаил Златанов, директорът на ГД \"Гранична полиция\" гл. комисар Светлан Кичиков, директорът на ОДМВР - Благоевград Дойчин Дойчинов, началникът на Регионална дирекция \"Гранична полиция\" - Кюстендил комисар Васил Матов и старши комисар Румен Ханев - директор на Дирекция \"Вътрешна сигурност\". Проектът се реализира по инициатива на българското министерство на вътрешните работи в партньорство между България, Северна Македония, Гърция, Сърбия и Румъния.", "date": "2019.10.23", "title": "Маринов работи с колегата си от Скопие по антикорупционен проект (Видео)"}
{"url": "https://www.24chasa.bg/novini/article/7725298", "text": "Бургаският съд остави в ареста българин, издирван от гръцките власти за производство на етикети за фалшив алкохол. За Вълко П. е издадена европейска заповед за арест от съда в град Траки, Гърция. От апелативния съд в Бургас поясниха, че българинът е издирван за изтърпяване на наказание от 8 години лишаване от свобода, предаде БТА. Провинението на Вълко П. е това, че заедно с друг негов сънародник и грък през октомври - декември 2009 година са изготвяли фалшиви стикери за уиски от известна марка. В действителност съдържанието на бутилките е била негодна за потребление течност. Тримата \"производители\" на етикети са целели да продадат алкохола и да спечелят 63 402.30 евро. Взетата мярка днес от апелативните магистрати в Бургас е окончателна и не подлежи на обжалване.", "date": "2019.10.23", "title": "Оставиха в ареста българин, издирван от Гърция за производство на етикети за фалшив алкохол"}
{"url": "https://www.24chasa.bg/novini/article/7725140", "text": "Николай Мелемов е кандидат за кмет на Смолян. Той е роден на 10 юни 1963 г. Досега е бил два мандата кмет на общината, областен координатор на ПП ГЕРБ в Смолян. Бил е депутат в 41-то Народно събрание. Завършил е ветеринарна медицина в Харковския зооветеринарен институт (Украйна) и ВИПОНД по специалността „Национална сигурност“. Работил е като ветеринарен лекар, организатор на транспорта, оперативен работник в служба „Сигурност“ на РДВР – Смолян, управител на фирма „Дермакс“ ООД. Политиката е колективен спорт, колективна работа. Ние имаме изграден екип, имаме хиляди хора, които ни подкрепят и които разчитат на нас. Това от една страна ми дава увереност, от друга - ме задължава, защото заедно сме започнали и заедно трябва да продължим по верния за път за Смолян. Енергия, много енергия. Няма по-приятно нещо от това да отидеш там, където хората са доволни от свършената работа. Това е и приятният момент от работата на един политик - да види щастливи хора. Заедно с кандидатите за общински съветници ходим по улици, квартали, населени места. Като си бил 8 г. кмет смятам, че точно така трябва да се прави – срещи с хората очи в очи, без помпозност, открито – всеки да си каже болката, а ние да поемем ангажименти. Важното е, че имаме очи да го направим, защото ако не си работил, ако не знаеш проблемите на хората, няма да може да се изправиш пред критичните им погледи. Не, нито за миг. Това може да го направи само този, който е кандидат за едни избори, който има краткосрочна цел или този, който не очаква да изпълнява дадените обещания. Ако подходиш с отговорност към политиката и избирателите, не може да си позволиш да обещаваш неща, които няма да се случат. Ние не можем и не искаме да си позволим популизъм, оставили сме го на опонентите си. О, задължително. От самото начало, откак съм се захванал с политика, до ден-днешен казвам, че може да ни задават всякакви въпроси. По малките населени места има още много работа. Факт е, че сме подхождали в работата с чувство за мяра, за справедливост. В случая на критичен недостиг на средства в общинския бюджет, на огромна задлъжнялост, която заварихме, трябваше да насочваме инвестициите по приоритети - там, където от тях ще се възползва най-голямо число хора. Точно заради това сме си поставяли приоритети, но и няма село, дори и най-малкото, където да не сме направили нещо важно за населението. Първият мандат беше борба за оцеляване. С огромните дългове, със запорираните сметки, борбата беше всеки ден, за да се измъкнем от дъното на ямата, в която беше закопана общината. Първите две години мислехме денонощно за оцеляване и как да стабилизираме финансите. Вторият мандат беше по-ползотворен, той беше съзидателен. Вече си бяхме подредили общината и нямаше периоди на сътресения. С европейски проекти и с помощ от държавата изпълнихме много проекти. Трябва да дадем вече по-солидно качество. В града най-важното е направено и ще търсим повече ред и дисциплина, по-добра организация във всички дейности, които общината изпълнява. Да се справим със замърсяването на въздуха, да подобрим организацията на движението и да променим механизма и системата на сметосъбирането. Имаме прекрасна природа, но поради това, че повечето хора се отопляват на дърва и въглища, в определени дни през зимата въздухът е замърсен. Общината разработи проект, който е обезпечен от ОП „Околна среда“ с 9,6 млн. лв. Ще подменим печките на дърва в около 3000 домакинства с климатици, газ и пелети. Всички виждаме, че замърсяването е проблем на града само през зимата. С тази мярка смятаме да решим проблема. Наболява и нуждата от промяна в организацията на движението. Планирали повече улици с еднопосочно движение, оползотворяване на нови пространства за паркинги, да се въведат платени зони, да се изградят етажни паркинги. На приключване е 15-годишният договор за сметопочистване, за който понесохме много критики, макар да е подписан от предходното управление. Тази дейност от 2021 г. ще се изпълнява от общината. Убеден съм, че качеството на тази дейност ще е много по-голямо, когато ние пряко отговаряме пред хората. Ние реално работим за тази промяна и преди изтичането на договора. Сами изпълняваме зацветяването, което фирмата ни фактурираше много скъпо. Отглеждаме цветята сами. Другите конкуренти казват, че ще направят общинска фирма. Само че в предходното управление на БСП до 2006-та сметосъбирането е изпълнявано от общинската фирма \"БКС\". Те са я дали в частни ръце, а сега обещават обратното. Той е на изтичане. И аз съм обещавал, че ще го прекратя, но след внимателен анализ се оказва, че рисковете са повече от възможните ползи. Не е лесно да се развали договор, подготвен в ущърб на общината. Щетите при предсрочно прекратяване биха били загробващи за още 15 години напред. Имаме горчив опит с Консоцриум \"Светлина\". Прекратихме го, защото фактите бяха фрапиращи и в полза на общината. На първа инстанция спечелихме, но след това загубихме и осем години се съдим. Безспорно това е приоритетът, който ми е постоянен, откак съм кмет – децата и младите хора. Санирани училища и детски градини, десетки нови детски и спортни площадки, басейн, възстановена стара спортна зала, построена нова спортна зала, спортни площадки в дворовете на училища. Тоест, създадохме среда за децата и младите хора да са щастливи, здрави и да не им липсва нищо от европейските градове. Смолян стана едно прекрасно място за отглеждане на деца, може би най-доброто. Обявен е град на знанието и тази награда е в резултат на обективни критерии. Ние смятаме да го развиваме в тази насока. Друг безспорен успех е създадената огромна палитра от социални услуги, които обхващат човек от раждането до дълбока старост. Социалните ни услуги за деца и възрастни – с или без увреждания, са 15 на брой. Всички наши съграждани, които имат нужда от подкрепа и помощ, са обхванати по програми. Това ни беше изключително важно – да се погрижим подобаващо за децата, младите и уязвимите хора. С това определено се гордея – че всички те имат нашата подкрепа. Много повече може да се желае в административното обслужване. Там смятам, че трябва да се вземат по-сериозни мерки. Подготвяме обслужване на едно гише. Подготвяме мерки, чрез които контролът да е по-сериозен. Аз съм много внимателен към всеки човек, който влезе в общината, към всеки, когото срещна на улицата. Такова трябва да е отношението от всички служители. Когато заплатата ти идва от данъците на хората, трябва да си отговорен, внимателен и човечен. Не обичам да коментирам опонентите си. Предимствата ми са свършената работа и отношението, което е усетил всеки в разговор с мен. О, аз се старая да не ги помня. По време на кампания явно се лъже много. Но аз не се интересувам, защото за мен са важни моите съграждани - тях искам да чуя и се старая да не обръщам внимание на опонентите. Смятам, че родопчани са мъдри хора и усещат докъде е истината, къде започва фалшът и кога се навлиза в сферата на фантастиката. За толкова години са чули и видели много и достатъчно добре оценяват говоренето. А Смолян не е голям град. Хората знаят целия ни жизнен път още от деца. Наистина не искам да ги коментирам. Тук трябва да благодаря на моите родители, защото за формирането на един човек влияят много фактори, но основният не е нито зодията, нито темперамента, а възпитанието. Аз съм възпитан да бъда внимателен към хората и човечен. Смятам, че това най-много ми е помагало досега. Да, забогатях с трите си внучета. Надявам се, че кметуването не ме е променило като човек, защото още в началото си обещах да не се променям. Контактите ми с приятели и близки оредяха, за което съжалявам. С доста приятели не се виждаме с месеци. Всички хора в структурата ги познавам от основаването на ГЕРБ. Приятелите ми не станаха членове на ГЕРБ заради мен и така успях да съхраня личния си живот в някаква степен. Много са. Всеки, който ме познава, знае, че нося на критика. Съзнателно им търся мнението, в това число от майка ми, жена ми, синовете и близки. Но и всеки, който ме е критикувал, аз се опитвам да се поставя на негова страна, за да преценя правилно ситуацията. Корективите са ми много и смятам, че така трябва да бъде. Неизбежно е, но те усещат, че аз не съм най-подходящият за това. Знам колко съм „красив“, колко съм „висок“ и ласкатели при мен не вървят. Целта ми е Смолян да става все по-подреден, все по-красив. Всички, които идват отвън, казват, че е прекрасно място и то е така. Иска ми се всички съграждани да имат повече отношение както към управлението на общината, така и към проблемите. Да ми бъдат коректив, но и да се включват по-активно в решаването на проблемите. Смолян е едно бижу, което още може да се разкрасява. Ще има и ново развитие - с амбициите, които сме си поставили, с отварянето на границата към Гърция, с тази хубава природа и климат. Поставили сме си за цел да привлечем и бизнес от сферата на високите технологии, за да се върнат младите хора. Аз съм убеден, че точно към това предразполагат природните дадености, липсата на престъпност, добротата на хората, гостоприемството им. Хората да дадат своя глас за този, който ще управлява общината по най-добрия начин. Да бъдат активни на изборите, да бъдат активни и в управлението на общината, защото тя е на всички и от всички нас зависи как ще изглежда родния ни край и как ще се развива.", "date": "2019.10.23", "title": "Николай Мелемов, ГЕРБ: Смолян е едно бижу, което още може да се разкрасява"}
{"url": "https://www.24chasa.bg/novini/article/7725255", "text": "Морето при северозападния турски окръг Текирдаг се отдръпна на 25 метра, предизвиквайки паника за предстоящо земетресение сред местните жители, съобщава турската частна телевизия НТВ, цитирана от БТА. Много рибарски лодки заседнаха в сушата, след като рибарите се оказаха изненадани от необичайното явление в Мраморно море. Местни жители споделят, че макар и друг път да са ставали свидетели на подобно отдръпване на водата, не помнят то да е било толкова съществено. Заместник-кметът на град Мармара Ерегли, където е наблюдавано явлението, обясни, че този тип отливи са характерни за сезона и няма повод за безпокойство. Местни жители обаче се опасяват, че явлението би могло да е знак за евентуална сеизмична активност.", "date": "2019.10.23", "title": "Морето при турския окръг Текирдаг се отдръпна 25 метра, страхуват се от трус"}
{"url": "https://www.24chasa.bg/novini/article/7725219", "text": "В събота и неделя /19 и 20 октомври 2019 г./ в градовете Плачковци и Трявна беше проведено симулационно социологическо проучване на „Барометър България“. Анкетирани бяха 302 души между 18 и 85 години, жени – 52 процента и мъже – 48 на сто. Анкетираните ползваха бюлетина за симулационно гласуване и импровизирана урна. При гласуването с бюлетина за кмет се получиха следните резултати: На първо място е Силвия Кръстева – кандидат на ПП „ВМРО – Българско национално движение“ с 22,5 процента, на второ място – Мария Пенева, издигната от ГЕРБ с 20,9 на сто, на трето място – кандидатът на Местна коалиция „МИР“ – Татяна Рачева с 15,2%. Следва кандидатът на ПП „БАСТА“ – Людмил Бучев с 11,9%. След тях е кандидатът на МК „Алтернативата на гражданите“ („Движение 21“) – Драгомир Николов с 9,3%, следва МК „Български социалдемократи“ с кандидат Гергана Ганчева – 5,3 на сто. Кандидатите на ПП „АТАКА“, ПП „НФСБ“, ПП „СДС“ и ПП „Движение Гергьовден“ си поделят 11,9 процента от гласовете (от процент и половина до 3 процента) – твърде малък процент, който граничи със статистическата грешка. 3% процента са недействителните бюлетини и 1% – „Не подкрепям никого.“ При гласуването за общински съветници картината процентно се повтаря. Има малка разлика при партиите и коалициите, които не са издигнали кандидат за кмет, но имат листи за съветници.", "date": "2019.10.23", "title": "„Барометър България“: Силвия Кръстева – кандидат на ПП „ВМРО – БНД“ води в надпреварата за кмет на Община Трявна"}
{"url": "https://www.24chasa.bg/novini/article/7725302", "text": "Евродепутатите отхвърлиха занижените мерки от държавите членки и поискаха от Комисията да предложи нови и по-строги правила за защита на пчелите. Проектопредложението на Европейската комисия имаше за цел да включи в правото на ЕС насоките от 2013 г. на Европейския орган за безопасност на храните (ЕОБХ) за намаляване на употребата на пестициди, които вредят на пчелите. Насоките на ЕОБХ описват как пестицидите трябва да бъдат тествани, за да се оцени адекватно тяхното остро и хронично въздействие върху пчелите. Съгласно първоначалното предложение на ЕК, пестицидите трябваше да останат на пазара само при условие, че успешно преминат тези нови тестове, съобщиха от ЕП.  Повечето държави членки на ЕС, обаче, се противопоставиха на разпоредбите, принуждавайки Комисията да направи компромис и да задържи само тези, които защитават пчелите от остро токсично излагане. Съгласно резолюцията на Парламента, приета в сряда, е недопустимо държавите членки да се противопоставят на пълното прилагане на насоките от 2013 г. на Европейския орган за безопасност на храните (ЕОБХ) спрямо пчелите. Предложените мерки въвеждат промени само по отношение на проблема с острата токсичност за пчелите, но не засягат проблема с хроничната токсичност при медоносните пчелите, както и при земните и самотните пчели. Освен това текстът на Комисията не представя най-новите развития в областта на научните и технически познания и не би променил нивото на защита, което вече съществува, се казва в текста на приетата резолюция. Евродепутатите също така подчертават, че Европейската комисия не е трябвало да отстъпва, а да използва пълноценно своите правомощия, тъй като 16-те държави-членки, възпрепятстващи прилагането на критериите за защита на пчелите, не формират квалифицирано мнозинство. Резолюцията призовава Комисията да представи ново законодателство въз основа на най-новите научни и технически познания. Цитат \"Като се противопоставихме на твърде ниските критерии за оценка на опасността от пестициди за пчелите, искахме да зададем един прост въпрос: сериозно ли опазваме околната среда? Сериозно ли защитаваме живите организми? Сериозни ли сме за Зелената сделка? “, заяви председателят на комисията по околна среда Паскал Канфин (Обнови Европа, Франция). „Резултатът е много ясен: благодарение на нашата мобилизация много голяма част от Европейския парламент отхвърли слабото предложение за защита на пчелите. Сега се обръщаме към Комисията да преразгледа го преразгледа и да ни представи нов проект за законодателни мерки, които премахват най-опасните пестициди за пчелите\", добави той. Следващи стъпки Парламентът блокира предложението на Комисията като прие резолюцията с абсолютно мнозинство от членовете си - с 533 гласа „за“, 67 \"против\" и 100 „въздържал се“. Сега Европейската комисия трябва да представи ново предложение. Допълнителна информация Евродепутатите подчертават, че според Комисията има „драстичен спад в появата и разнообразието на всички видове европейски диви насекоми опрашители, включително диви пчели, сирфидни мухи, пеперуди и молци. Множество видове опрашители са изчезнали или са застрашени от изчезване “. Само в ЕС около 84% от видовете култури и 78% от дивите цветя зависят, поне отчасти, от опрашване от животните. Почти 15 милиарда евро от годишната продукция на ЕС в селското стопанство директно се приписват на опрашители от насекоми.", "date": "2019.10.23", "title": "ЕП призова за по-строги правила за защита на пчелите от пестициди"}
{"url": "https://www.24chasa.bg/novini/article/7725324", "text": "Италианска съпружеска двойка на около 50 години се спаси от свлачище и срутване на къщата им в областта Лигурия, благодарение на двете им котки, съобщава Франс прес, цитирана от БТА.  \"Жена ми се събуди, защото котките ни Симба и Мозе вдигаха шум\", обясни Клаудио Пиана, жител на град Кампо Лигуре. Когато станала от леглото, Сабрина Пелегрини, съпруга на г-н Пиана, видяла как двете й котки си играят с парче мазилка, паднало от тавана. После забелязали как стените бързо се напукват. Обилните валежи предизвикали свлачище, което подкопало основите на къщата, разположена на склона на хълма. Двойката се опитала да се спаси с колата си, но била блокирана от кална маса. На помощ им дошли пожарникарите, които ги откарали на безопасно място. Малко след това близки им съобщили, че къщата им се срутила до основи. Но въпреки понесените материални загуби, съпрузите са щастливи от факта, че котките им Симба и Мозе не били пострадали при срутването.", "date": "2019.10.23", "title": "Котки спасиха италианска двойка от свлачище"}
{"url": "https://www.24chasa.bg/novini/article/7725329", "text": "Сирийското правителство ще постави 15 свои поста по границата с Турция, съобщи руската агенция Интерфакс, като се позова на карта, публикувана днес от руското министерство на отбраната. Постовете на сирийските граничари се създават според меморандума за взаимно разбирателство, съгласуван вчера от президентите на Русия и Турция Владимир Путин и Реджеп Ердоган след над 6-часови преговори в Сочи. Сирийските гранични постове се разполагат извън зоната на операцията на турската армия \"Извор на мира\", се разбира от картата, предава БТА. Пет от постовете на сирийската гранична служба ще бъдат разположени западно от зоната на турската операция, в района на град Кобане. Освен това на картата е отбелязана и широката 30 км зона покрай границата с Турция, откъдето се изтеглят кюрдските отряди заедно с техните оръжия. Според меморандума от Сочи от 12 ч. днес по сирийската страна на турско-сирийската граница извън зоната на турската военна операция \"Извор на мира\" започва разполагането на подразделения на руската военна полиция съвместно със сирийската гранична служба. Руските военни полицаи и сирийските граничари ще съдействат за изтеглянето на кюрдските сили и въоръжения на 30 км от границата. Изтеглянето трябва да завърши в рамките на 150 часа, смятано от 12 ч. на 23 октомври, се казва в меморандума. От този момент започва и съвместно руско-турско патрулиране в зона с ширина 10 км от границата на запад и на изток от района на операция \"Извор на мира\", освен в град Камишли, който според меморандума се изключва от патрулиране. След вчерашните руско-турски преговори на върха в Сочи руският външен министър Сергей Лавров заяви, че турската военна операция в североизточна Сирия се прекратява. Анкара обяви началото й на 9 октомври, припомня Интерфакс.", "date": "2019.10.23", "title": "Сирия разполага 15 поста по границата с Турция съгласно руско-турското споразумение от Сочи"}
{"url": "https://www.24chasa.bg/novini/article/7725364", "text": "Президентът на САЩ Доналд Тръмп заяви, че със създаването на \"зона за сигурност\" в Сирия е постигнат голям успех, предадоха Франс прес и ТАСС. \"Голям успех на границата между Турция и Сирия. Създадена е \"зона за сигурност! Прекратяването на огъня се спазва и боевете спряха. Кюрдите са в безопасност и работиха много добре с нас. Затворниците от ИД (групировката \"Ислямска държава\") са на сигурно място\", заяви президентът на САЩ в Туитър. Той добави, че ще направи изявление по темата в 11 ч. (15 ч. по Гринуич), предава БТА.", "date": "2019.10.23", "title": "Тръмп: Създаването на зона за сигурност в Сирия\nе голям успех"}
{"url": "https://www.24chasa.bg/novini/article/7725386", "text": "Окръжната прокуратура във Варна ръководи досъдебно производство за опит за убийство на седемгодишно дете. Престъплението по член 116, ал. 1, т. 3 във връзка с член 18, ал. 1 от НК е извършено от родния му баща. Това съобщиха от пресцентъра на прокуратурата. Детето е било намушкано с нож от 42-годишния Борислав И.Мъжът е бил наркозависим и сега е бил включен в метадонова програма. Той ще бъде настанен в психиатрична болница, тъй като по мнението на психиатрите е опасен за себе си и за околните. Седемгодишното дете е настанено в болницата „Света Анна“ във Варна за лечение. То е със средна телесна повреда. Няма опасност за живота му. Опитът за убийство е станал тази сутрин около 7,30 часа в дома на семейството. Майката работи в чужбина.", "date": "2019.10.23", "title": "Баща опита да убие 7-годишното си дете във Варна - намушка го с нож"}
{"url": "https://www.24chasa.bg/novini/article/7725343", "text": "Лидл България започна строежа на 100-ия си магазин в страната. Така веригата отбелязва ключов момент в своята история и затвърждава устойчивата си експанзия от 2010 до днес. Юбилейният магазин ще зарадва жителите на кв. Княжево в началото на следващата 2020 година, когато компанията ще има и още един повод за празнуване – своята 10-та годишнина на българския пазар. Новият филиал ще предложи всички характерни за Lidl предимства – удобна локация, обширен паркинг, простор и уют, лесна и удобна подредба на стоките, както и богато портфолио от висококачествени продукти с оптимално съотношение качество-цена. Водена от желанието да предложи най-характерните за хранителната верига предимства, Лидл България ще продължи своята експанзия. Догодина компанията ще открие поне 5 нови обекта, като фокусът отново ще бъде върху по-големите градове и Черноморието. През 2019 отвориха врати общо 7 Lidl магазина, като част от тях бяха в напълно нови локации, като Св. св. Константин и Елена, Поморие и Царево. В София компанията откри 3 магазина в по-централни райони, изцяло съобразени с изискванията на градската среда и предпочитанията на потребителите. Едновременно с това, компанията продължава и с грижата за съществуващата магазинна мрежа като инвестира и в реновирането на настоящите си магазини. Програмата за реновиране включваше общо 60 магазина, като през 2019 бяха реновирани и последните 18 обекта. Така модернизацията вече е факт във всички магазини на Lidl. Повече простор и комфорт за клиентите и служителите, внедряване на най-съвременна техника и оборудване, както и цялостна подмяна на осветлението с енергоспестяващо LED осветление с цел подобряване на енергийната ефективност са част от мерките при обновяването, които допринасят за модерната визия и устойчивото и отговорно присъствие на Lidl в цялата страна.", "date": "2019.10.23", "title": "Лидл България започна строежа на 100-ия си магазин"}
{"url": "https://www.24chasa.bg/novini/article/7725367", "text": "Cлeд кaтo aфpикaнcкaтa чyмa пo cвинeтe пpичини нa индycтpиятa пpeки зaгyби oт 140 млpд. дoлapa в Kитaй към кpaя нa ceптeмвpи, aкo дaннитe нa мecтнитe cъcлoвни opгaнизaции ca вepни, a цeнaтa нa cвинcкoтo нapacнa cъc 70% нa гoдишнa ocнoвa cпopeд Haциoнaлнoтo бюpo зa cтaтиcтикa, cтpaнaтa ce oткaзa oт митa въpxy внoca нa мecoтo oт CAЩ и дopи yвeличи внoca, ce oкaзвa, чe мepкитe нe ca дocтaтъчни, зa дa зaдoвoлят тъpceнeтo нa пaзapa. Зaтoвa ocoбeнo в бeднитe peгиoни нa cтpaнaтa e възoбнoвeн интepecът към зaeшкoтo и мoжe би пoзaбpaвeнoтo кyчeшкo мeco, пpeдaдe Ѕоuth Сhіnа Моrnіng Роѕt във втopник. \"Зaщo дa нe избepeтe кyчeшкo, aко вce пaк иcкaтe някaквo мeco?\", e пpeпopъчaл нa peпopepи oт мeдиятa cepвитьop в гpaд Уaнaн, кoйтo ce нaмиpa в пpoвинция Джиaнгcи, информира  Haд пoлoвинaтa oт пoтpeблeниeтo нa cвинcкo нa глoбaлнo paвнищe идвa oт Kитaй, къдeтo e и oкoлo пoлoвинaтa oт пpoизвoдcтвoтo. Ho 41% oт cвинeтe в cтpaнaтa тpябвaшe дa бъдaт eвтaнaзиpaни зapaди eпидeмиятa, кoятo зaceгнa и дpyги чacти нa cвeтa, включитeлнo Бългapия. B cyпepмapкeтитe в пpoвинциятa цeнaтa нa килoгpaм cвинcкo e дocтигнaлa 10 дoлapa (72 юaнa), a нa peбъpцaтa - 74 юaнa, кoeтo e пoвeчe oт двyкpaтeн pъcт cпpямo гoдинa пo-paнo. Taкa cпopeд Ѕоuth Сhіnа Моrnіng Роѕt тя ce e изpaвнилa cъc cтoйнocтитe в гpaдoвe кaтo Шaнxaй и Пeкин. Извън cтoлицaтa нa Уaнaн, oбaчe cвинcкoтo пoчти нe ce нaмиpa в тъpгoвcкaтa мpeжa. Ha нeгoвo мяcтo пoтpeбитeлитe мoгaт oфициaлнo дa зaкyпyвaт зaeшкo зa 6,50 дoлapa зa килoгpaм. A житeлитe ѝ ca ocoбeнo чyвcтвитeлни нa цeнoвитe динaмики нa cвинcкoтo, кoeтo e нaй-пoтpeбявaнoтo мeco в Kитaй, тъй кaтo дo 2018 г. пpoвинциятa бeшe oбявeнa зa \"бeднa\" дopи и в paмкитe нa cтpaнaтa. Днec зaплaтитe в гoлeмитe ѝ гpaдoвe ca c пoчти eднa тpeтa пoд paвнищaтa нa възнaгpaждeниe в ocтaнaлитe гoлeми гpaдoвe в cтpaнaтa. Cъщeвpeмeннo пoкaчвaнeтo нa cтoйнocттa нa cвинcкoтo нaнece yдap и пo caмитe тъpгoвци. \"Пoвeчeтo пpoдaвaчи в пpoвинция фaлиpaxa, тъй кaтo мaлкo oт житeлитe нa пpoвинциятa, ocoбeнo в ceлcкитe peгиoни, къдeтo зaплaтитe ca знaчитeлнo пo-ниcки oт cpeднoтo зa cтpaнaтa, мoгaт дa cи гo пoзвoлят\", пocoчвa мecтeн ceлянин пpeд Ѕоuth Сhіnа Моrnіng Роѕt. \"Mecoтo нe пpocтo e cкъпo, нo e и тpyднo зa oткpивaнe в ceлcкитe peгиoни.\" B oпит дa ce cпpaви c бeдcтвeнaтa cитyaция, цeнтpaлнoтo пpaвитeлcтвo въвeдe cпeшни мepки, нacoчeни към yвeличaвaнe нa пpoизвoдcтвoтo в мecтнитe фepми, a внocът нapacнa c впeчaтлявaщитe 43,6% зa пъpвитe дeвeт мeceцa нa гoдинaтa дo 1,32 милиoнa тoнa.", "date": "2019.10.23", "title": "В Китай се връщат към кучешкото месо заради дефицита на свинско"}
{"url": "https://www.24chasa.bg/novini/article/7725413", "text": "В застрахователната компания \"Уника\" са постъпили близо 300 претенции на клиенти на фалиралата туристическа фирма \"Астрал Холидейз\" като изплатените обезщетения са за около 200 хиляди лева, съобщиха от \"Уника\", цитирани от БТА. Все още няма данни, че клиентските претенции ще надвишат лимита на застраховката от 700 хиляди лева. Застраховката не покрива разходи на партньори и подизпълнители на туристическата фирма, посочват от \"Уника\".", "date": "2019.10.23", "title": "В \"Уника\" постъпили близо 300 претенции на клиенти на фалиралата \"Астрал Холидейз\""}
{"url": "https://www.24chasa.bg/novini/article/7725405", "text": "Окръжният съд в Кюстендил остави в ареста Теодор К., обвинен за участие в телефонни измами, съобщиха от съда. Обвиняемият не се яви в съдебното заседание днес, защото е настанен за лечение в психиатричната клиника към затвора в Ловеч. Той е на 30 години, от гр. Банкя. Мъжът е обвинен в досъдебно производство за участие в телефонни измами, при които са причинени имотни вреди на трима души - от Пирдоп и Кюстендил, за 13 650 лева. Обвиняемият Теодор К. е осъждан за участие в телефонни измами от съда в Пазарджик през декември 2018 г., и от съда в Петрич - през юли 2019 г., като двете присъди са кумулирани в една условна - \"лишаване от свобода\" за срок от година и осем месеца, с тригодишен изпитателен срок. Теодор К. е осъждан и за държане на амфетамин, през 2009 година.", "date": "2019.10.23", "title": "Оставиха в ареста обвинен за телефонни измами"}
{"url": "https://www.24chasa.bg/novini/article/7725387", "text": "Шофьорът е ирландец, вероятно са ползвали регистрацията, мисля че имат още два камиона, няма как да сме свързани с този случай. Няма как ние да сме свързани, освен с табелата на камиона. Нашите офицери влязоха във връзка, максимално ще съдействаме. Не е могъл тук да натовари хората. Във всички случай е ирландски или английски. Английските служби ще ги открият, няма смисъл да задълбавам. За мен беше важно дали камионът е тръгнал от България. Това каза премиерът Бойко Борисов в предаването \"Лице в лице\" по bTV за регистрирания в България камион, в който бяха открити 39 трупа.  \"Нито имам право, нито пък съм уволнил шефа на БФС. Бях обаче категоричен, че така повече не може да продължава. Сега се надявам новото ръководство да обърне внимание на детско-юношеския футбол, ние като държава ще помагаме\", каза той по повод катаклизмите около БФС. \"Комисията за мониторинг взе решение той да отпадне. Факт е, че сме изпълнили всички предписани мерки. Много колеги изразиха недоволство защо само към България и Румъния има такъв механизъм. Сега се подготвя нов механизъм за всички държави. Благодарих и на Юнкер, и на Тимерманс, лидерът на ПЕС Станишев също помогна, доста правителства работиха по отпадането на този механизъм\". \"Протестите (б.р. срещу избора на нов главен прокурор) са на една политическа партия, ако се върнем назад, промените за избора на главен прокурор бяха направени от тогавашния министър на правосъдието Христо Иванов. Мисля, че това е лицемерие. Считам, че Емил Радев беше най-подходящ, но казахме, че няма да издигнем наша кандидатура. Недопустимо е да сложа партиен кандидат\", сподели той по повод избора на нов главен прокурор.  \"Вложих много усилия и авторитет по повод темата Северна Македония и Албания. \"Колеги нека им дадем перспектива в Загреб пак да разгледаме кандидатурите на двете държави\", им казах на лидерите - допълни премиерът. - Нашите комисии за съвместната ни история имат време до Загреб. Иначе помагаме искрено. Благодарен съм на всички колеги в Съвета да продължим по темата и занапред\". Той бе категоричен: \"Европа е така конструирана, че не търпи лидери, не смятам, че Макрон иска да стане точно такъв на всички\". \"Аз никога не съм подкрепял военни действия по света. Ето тук обаче Европа има нужда от лидерство - Тръмп, Ердоган и Путин решаваха за Сирия, а Европа я няма! Ето тук ни липсва европейската отбрана, само плащаме за бежанците. В същото време на базата на споразумението ни с Турция има нулев натиск по границата ни\". \"Както \"Репортери без граници\" искаха - държавата поема разпространението на печатните издания чрез \"Български пощи\" - това е много важно днешно решение в подкрепа на свободата на словото\", изтъкна Борисов. \"След изборите ще доизчистим партията - зарече се той. - Изборите ще ни бъдат добър регулатор\". И обяви, че няма съмнения за избора на столичани: \"Експериментирам в други региони\".                                                                                                                                                                                                                                                                                                                                                                                                                                                                                                                                    ", "date": "2019.10.23", "title": "Борисов за камиона с 39 трупа: Няма как ние да сме свързани, освен с табелата му"}
{"url": "https://www.24chasa.bg/novini/article/7725380", "text": "Българското посолство в Лондон получи информация от британската полиция, че откритият в графство Есекс  . Това съобщиха от Министерството на външните работи. Камионът с марка „Скания“ е регистриран във Варна на името на фирма на ирландска гражданка. Шофьорът на камиона е гражданин на Северна Ирландия, задържан е и дава показания по случая. Камионът е бил открит рано тази сутрин на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но по първоначални данни на полицията е малко вероятно те да са български граждани. Посолството ни в Лондон е в контакт с британската полиция, която води разследването, и оказва пълно съдействие по случая.", "date": "2019.10.23", "title": "Външно: Камионът с 39 трупа е регистриран във Варна на фирма на ирландка"}
{"url": "https://www.24chasa.bg/novini/article/7725433", "text": "Образувани са 32 досъдебни производства в прокуратурата с предмет престъпления против политическите права на гражданите и престъпления, свързани с изборите, съобщиха от пресцентъра на прокуратурата. Осем от случаите са бързи производства, а по 24 се провежда разследване по общия ред. Разследвания се провеждат в районните прокуратури в Бяла Слатина - едно досъдебно производство, Варна - 3, Горна Оряховица - 2, Дупница - 3, Елена -1, Исперих - 3, Каварна - 1, Казанлък - 1, Карнобат - 2, Ловеч - 1, Оряхово - 1, Павликени - 1, Плевен - 2, Пловдив - 1, Сандански - 2, Свищов - 1, Сливен - 1, Смолян - 1, Тетевен - 1. По една разследване има в Софийската районна прокуратура, в Софийската градска прокуратура и в Специализираната прокуратура. Общо 19 разследвания са за престъпления против политическите права на гражданите, а 13 са с предмет престъпления, свързани с изборите. Привлечени 8 лица в качеството на обвиняеми. Три досъдебни производства са прекратени. В прокуратурата са образувани 314 прокурорски преписки, от които по 183 е постановен отказ да се образува досъдебно производство. Прокуратурите в страната са изпратили по компетентност на други органи 17 преписки, а по останалите 114 преписки се извършва проверка по реда на Закона за съдебната власт. До настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на пет лица (кандидати за кметове и общински съветници) по разследване на Специализираната прокуратура и за привличане на 2 лица (кандидати за общински съветници) като обвиняеми по разследвания на Софийската градска прокуратура. За петте лица с имунитет, ЦИК е дал разрешение за привличането им като обвиняеми и за задържането им по реда на чл. 64 ал.2 от НПК. По отношение на двете лица по досъдебни производства на СГП, се очаква решението на ЦИК.", "date": "2019.10.23", "title": "Образувани са 32 досъдебни производства, свързани с изборите"}
{"url": "https://www.24chasa.bg/novini/article/7725431", "text": "Европейската комисия публикува своя доклад относно третия годишен преглед на функционирането на Щита за личните данни в отношенията между ЕС и САЩ, съобщи пресслужбата на ЕК. В доклада се потвърждава, че САЩ продължават да гарантират подходящо равнище на защита на личните данни, предавани съгласно Щита за личните данни от ЕС на участващите дружества в САЩ. От втория годишен преглед насам бяха направени редица подобрения във функционирането на рамката, както и назначения в ключови органи, свързани с нейния надзор и механизми за правна защита, като например омбудсмана по Щита за личните данни. В третия преглед се отбелязва, че сред положителните развития е извършването от Министерството на търговията на САЩ на по-систематичен надзор, например чрез месечни проверки на извадка от дружества за това дали спазват принципите на Щита за личните данни. Действията по правоприлагане се подобриха, като Федералната комисия по търговия предприе правоприлагащи действия в седем случая, свързани с Щита за личните данни. Все по-голям брой граждани на ЕС се възползват от правата си съгласно Щита за личните данни и съответните механизми за правна защита функционират добре. Въпреки това комисията препоръчва да се предприемат някои конкретни стъпки за по-добро гарантиране на ефективното функциониране на Щита за личните данни на практика. На 25 май 2018 г. Общият регламент относно защитата на данните започва да се прилага във всички държави членки на Европейския съюз. Европейската комисия е отговорна за защитата на личните данни. Всички лични данни се обработват от Представителствата на Европейската комисия съгласно Регламент (ЕО) номер 45/2001.", "date": "2019.10.23", "title": "ЕК препоръчва още мерки за защита на личните данни в отношенията между ЕС и САЩ"}
{"url": "https://www.24chasa.bg/novini/article/7725000", "text": "Фасадата на църквата \"Св. св. Кирил и Методий\" ще бъде реставрирана, съобщи Димитър Николов. Изпълнението на проекта започва през следващата година, като целта е да бъде консервирана и защитена каменната зидария на над 100-годишния храм. Предвижда се възстановяване на облицовката от айтоски камък, корнизите, ордерните елементи и украсата по сградата, върху които времето и атмосферните условия са оставили своя разрушителен отпечатък. Заедно с фасадната реставрация и възстановяването на автентичния външен вид, ще бъде монтирано художествено осветление, което да подчертае характерните елементи и да експонира атрактивно църквата и в тъмната част на денонощието. В проекта е заложено осигуряването на възможност за озвучаване на прилежащото пространство при провеждане на храмови събития. Във всеки европейски град главният катедрален храм, освен духовен дом, е една от най-разпознаваемите, посещавани и снимани от туристите забележителности. Църквата \"Св. св. Кирил и Методий\" не прави изключение - тя е сграда с изключителна архитектура, важна част от миналото, настоящето и бъдещето на Бургас. Храмът е включен в каталога \"Сто национални туристически обекта\". Обновеното площадно пространство между него и едноименното най-старо бургаско училище, което през 2019-та навърши 150 години, е удобно за провеждане на общоградски събития. Димитър Николов поема ангажимент през следващите години в този градски район, наред с фасадната реставрация на църквата, да бъде ремонтирана ул. \"Св. св. Кирил и Методий\", да бъде изградена пристройка към СУ \"Св. св. Кирил и Методий\" и цялостно обновление да претърпи съседната \"Алеко Константинов\", която да се превърне в Арт уличка със занаятчийски павилиони и малко кафене.", "date": "2019.10.23", "title": "Димитър Николов: Фасадата на храма \"Св. св. Кирил и Методий\" ще бъде реставрирана"}
{"url": "https://www.24chasa.bg/novini/article/7724847", "text": "Ако се установи, че  е преминал през Ирландия, ще бъдат предприети всички необходими разследвания. Това заяви ирландският премиер Лео Варадкар. Голям част от работещите по случая в Есекс, обръщат внимание, че този случай отново насочва вниманието към трафикантите на хора и че това е опасен и \"отвратителен\" бизнес. Предполага се, че камионът е дошъл от България и е влязъл във Великобритания от  уелското пристанище Хоулихед, на което фериботите пристигат от Ирландия. Според \"Дейли мейл\" загиналите са пътували в хладилно ремарке и е възможно да са замръзнали до смърт. Ако хладилникът е бил включен, градусите може да са паднали до минус 25. На тъмно. Установено е, че камионът е пристигнал в Хоулихед в събота. Това предполага, че загиналите може да са били в задната му част поне четири дни. Единственото място, на което е било възможно да се ползва тоалетна е на гърба на ремаркето. Това означава, че ще бъдат открити следи. Камионът е открит на около 480 км от Хоулихед. Хоулихед е второто най-натоварено фериботно пристанище във Великобритания след Дувър и служи като основен маршрут от Ирландия до континентална Великобритания. Сигурността и проверките са засилени на места като Дувър и Кале и би било по-лесно да се влезе през Шербур или Роскоф, през Рослеър, а след това нагоре по пътя за Дъблин. Пътят е дълъг и това добавя допълнителен ден към пътуването. Член на Асоциацията за товарен транспорт посочва, че камионът може да се е качил на ферибот от Франция до Ирландия, след което да е шофирано с него в Ирландия, и тогава да се е качил на друг плавателен съд за Великобритания. Според източници камионът е пристигнал в Белфаст и след това е продължил към Дъблин. Шофьорът на камиона, 25-годишен мъж от Северна Ирландия, бе арестуван за убийство. Все още няма информация откъде са загиналите и каква е била целта им. Този инцидент вероятно ще доведе до нови призиви за допълнителни проверки на превозните средства, влизащи във Великобритания през т. нар. пристанища на „мека точка“. В момента ресурсите на граничните са фокусирани най-вече върху Дувър. Това е най-големият подобен инцидент от 2000 г. насам, когато телата на 58 китайци бяха открити, натъпкани в камион за домати в Дувър, дошъл с ферибот от Белгия до Великобритания. Днешната трагедия е взела повече жертви от атентата в \"Манчестър Арена\" през май 2017 година, при който бяха убити 22-ма души.", "date": "2019.10.23", "title": "\"Дейли мейл\": Откритите 39 души в камиона в Есекс вероятно са замръзнали до смърт (Снимки)"}
{"url": "https://www.24chasa.bg/novini/article/7725008", "text": "Германската федерална банка (Бундесбанк) предложи да се увеличи възрастта за пенсиониране в страната до 69,3 години, но само гражданите, родени през 2001 г. или по-късно, могат да бъдат засегнати от новите правила, съобщи . Бундесбанк изрази това предложение в месечния си доклад за октомври тази година. Банковите експерти отбелязват, че през последните години ситуацията с пенсионното осигуряване остава относително \"спокойна“. Причините за това са реформите, провеждани от правителството, пауза в демографските промени и добрата динамика на пазара на труда. \"Вноските намаляха, а плащанията бяха разширени.\", се казва в документа. Но в бъдеще \"демографските промени ще окажат натиск върху пенсиите“. \"Очаква се продължителността на живота да се увеличи и много хора ще бъдат пенсионери през средата на 2020-те. Федералното правителство възнамерява да проведе пенсионна реформа в дългосрочен план\", казват в анализа на банката. Експертите припомнят, че до началото на 2030-те години (от 2031 г.) възрастта за пенсиониране ще се увеличи до 67 години (хората, които са родени не по-рано от 1964 г., ще започнат да се пенсионират). \"Началото на реформата може да бъде по-нататъшно обвързване (на възрастта за пенсиониране) в съответствие с увеличаването на продължителността на живота. Това се препоръчва от международни организации. Това би позволило увеличаването на възрастта за пенсиониране, така че балансът между възрастта за пенсиониране и работното време да остане стабилен. Увеличаването на продължителността на живота може след това да бъде обвързано с по-дълъг трудов стаж, но в същото време ще се увеличи пенсионната възраст до 69,3 години\", се казва в доклада. В резултат периодът на заетост ще бъде удължен, което ще има положителен ефект върху социалните осигуровки и данъчната система, а самата пенсия ще се увеличи поради по-дългия срок за изплащане на пенсионни вноски.", "date": "2019.10.23", "title": "Бундесбанк: Пенсия в Германия чак на 69 години за родените след 2001-ва"}
{"url": "https://www.24chasa.bg/novini/article/7725020", "text": "За първи път от десетилетие съставянето на правителство в Израел е възложено на някой друг, а не на Бенямин Нетаняху. Седемдесетгодишният премиер свика на два пъти избори тази година, на два пъти получи от президента възможност да сформира управляваща коалиция, но и двата пъти не успя. Фактът, че президентът Реувен Ривлин сега се обръща към някой друг, прави Нетаняху още по-уязвим в борбата му за политическо оцеляване. Но въпреки провала на премиера, човекът който на свой ред ще пробва силите си, генералът центрист, влязъл в политиката - Бени Ганц, също няма сигурен път към успеха. Какви са възможните сценарии, включително трети парламентарни избори за по-малко от година, след двата неопределени вота през април и септември. Защо израелската политика е в задънена улица? Скоро след като изборите от 17 септември завършиха с патова ситуация, Ривлин даде на Нетаняху 28 дни, за да състави управляваща коалиция. В този срок, който изтича днес, най-дълго управлявалият израелски премиер убеди едва 55 от общо 120 членове на парламента, включително традиционните си крайнодесни и ултраортодоксални съюзници, да се присъединят към дясната му партия \"Ликуд\" за съставяне на правителство. След като не му достигнаха шестима депутати за абсолютно мнозинство, Нетаняху вчера върна мандата на президента, а говорител на Ривлин, каза че сега Ганц ще получи този шанс. Един от начините за излизане от безизходицата би бил двете най-големи политически сили - партията \"Ликуд\" и коалицията \"Синьо и бяло\" на Ганц - да съставят правителство на националното единство. В най-ранния си етап преговори се съсредоточиха върху възможността за ротация на премиерския пост, но не доведоха до нищо. Ганц, бивш началник на генералния щаб, отказа да влезе в правителство, водено от Нетаняху, като изтъкна, че има опасност от наказателно преследване срещу премиера по три дела за корупция, по които Нетаняху отрича да е извършил нещо нередно. Ганц каза също, че иска либерално правителство, тоeст кабинет, който да не включва религиозните партньори на Нетаняху. Случвало ли се е това досега? Последният път, когато съставянето на кабинет бе възложено на друг, а не на Нетаняху, бе през 2008 г., когато Ципи Ливни от разпуснатата вече партия \"Кадима\" получи шанса, но се провали. Това доведе до изборите през 2009 г., спечелени от Нетаняху. Ливни вече не се завърна в голямата политика, прецедент, който Нетаняху ще има предвид. Какво следва? След като днес официално получи мандат от Ривлин, Ганц ще има 28 дни, за да състави коалиция. Сега той разчита на одобрението на 54-ма депутати - със седем по-малко от необходимото му за абсолютно мнозинство. Но 10 от тези 54 законодатели са от четирипартийния Арабски блок. Никоя партия на израелското арабско малцинство, съставляващо 21 процента от населението, никога не е била канена да влезе в правителството на Израел или е искала да участва в него. Без сделка с Нетаняху Ганц може да се опита да състави правителство на малцинството, което да разчита на подкрепата на арабските депутати, оставащи извън него. Но това е голям политически риск в страна, в която се водят разгорещени спорове за лоялността на арабските граждани. Арабските депутати вероятно ще бъдат критикувани от собствената си общност, че подкрепят политиката на израелското правителство към онези, които мнозина от тях смятат за свои сънародници на Западния бряг и в ивицата Газа. Ако и Ганц не успее? Следва триседмичен период, в който 61 депутати могат да поискат от президента да възложи задачата за сформиране на коалиция на всеки законодател - Нетаняху, Ганц или някой друг. Ако в този срок не постъпи такова искане, парламентът ще се саморазпусне и ще бъдат насрочени нови избори - според политически възможната дата е 17 март. Това би дало на Нетаняху още един шанс пред избирателните урни, стига неговата партия \"Ликуд\" да не се разбунтува срещу него. Ще избегне ли Нетаняху проблемите със закона? Може да настъпи неочакван обрат, ако главният прокурор Авишай Манделблит обяви дали ще изпълни плана си да повдигне обвинения на Нетаняху по три дела за корупция. Крайното му решение се очаква в края на годината. Законът не задължава Нетаняху да напусне правителството, ако бъде обвинен, но обвиненията и тяхната сериозност могат допълнително да го отслабят политически. Има ли непредвими фактори? Авигдор Либерман, бивш съюзник на Нетаняху и бивш министър на отбраната, оглавява ултранационалистичeската партия \"Израел Бейтену\", която спечели осем места в парламента на изборите миналия месец. Засега той не е заявил каква позиция ще заеме, изтъквайки политическите си различия и с ултраортодоксалните поддръжници на \"Ликуд\", и с левите съюзници на \"Синьо и бяло\". Той много ефикасно попречи на Нетаняху да състави управляваща коалиция след първите избори тази година, представи се по-добре на вторите и може да стане решаващ политически балансьор при евентуални трети избори. (БТА)", "date": "2019.10.23", "title": "Нетаняху се отказа да съставя правителство, но това не значи, че излиза от политиката"}
{"url": "https://www.24chasa.bg/novini/article/7725026", "text": "Преди да замине за родината си, досегашният посланик на Турция у нас Хасан Улусой се срещна с българския патриарх Неофит, съобщиха от Българската патриаршия. Срещата се е състояла в Софийската митрополия, а в нея са участвали също Мелнишкият епископ Герасим - главен секретар на Светия синод на БПЦ, Белоградчишкият епископ Поликарп - викарий на патриарха, архимандрит Василий - протосингел на Софийската митрополия, и иконом Николай Георгиев - началник на отдела \"Връзки с обществеността\" при Светия синод на БПЦ. Посланик Улусой е заявил, че в сърцето му страната ни ще остане приятелска и е изразил надеждите си и в бъдеще да посещава България. Патриарх Неофит е припомнил на турския посланик визитата си в Истанбул и обновлението на българския храм в истанбулския квартал \"Фенер\", както и за срещата с президента на Турция Реджеп Ердоган. Негово светейшество е подчертал, че в отношенията си към нашите сънародници в Турция, държавната власт е оказвала винаги съдействие и помощ, както е и подпомагала реставрирането и консервацията на християнските храмове. В бъдещите трудове на Хасан Улусой, патриарх Неофит е пожелал успех.", "date": "2019.10.23", "title": "Посланик Улусой към патриарх Неофит: В сърцето ми България винаги ще е приятелска"}
{"url": "https://www.24chasa.bg/novini/article/7725032", "text": ". Това каза пред журналисти днес на Граничния контролно-пропускателен пункт \"Станке Лисичково\" министърът на вътрешните работи Младен Маринов, който беше на работна среща с македонския си колега във връзка с антикорупционен проект. За около 170 от случаите собствениците на адресите, на които са направени нови регистрации, не знаят за това, тоест не е станало с тяхното съгласие, допълни министърът. Общинската администрация адресно регистрира на база на декларация от собственика или договор за наем с лицето, което се настанява, но в тези случаи вероятно става въпрос за фалшифициране на документи, коментира Младен Маринов. По случая е образувано досъдебно производство в Районна прокуратура - Сандански. В момента се правят постъпления от прокуратурата и от МВР по отношение на областния управител за доказаните случаи на регистрация без основание да бъде извършена дерегистрация. Министърът на вътрешните работи посочи, че във всяка област и в почти всяко населено място има сигнали за купуване на гласове или за извършване на нарушения във връзка с предстоящите местни избори. Голяма част от тях са анонимни и при проверките се установява, че са недействителни. Има обаче и действителни сигнали, допълни Младен Маринов, какъвто е случаят в Кресна.", "date": "2019.10.23", "title": "Маринов: Около 170 собственици не знаят, че на техните адреси в Кресна са регистрирани още хора"}
{"url": "https://www.24chasa.bg/novini/article/7725031", "text": "Апелативният Специализиран наказателен съд определи задържане под стража на шестима от обвинените общо 11 лица за участие в организирана престъпна група за разпространение на кокаин, амфетамини и марихуана в Стара Загора и региона, обявиха от спецпрокуратурата. Така задържаните по досъдебното производство на Специализираната прокуратура (образувано през март 2019 г.) станаха осем. На 13 октомври 2019 г. Специализираният наказателен съд задържа двама от обвинените, отхвърляйки искането на обвинението за налагане на най-тежката мярка по отношение на други шестима от групата. Определението на съда бе протестирано пред вторта съдебна инстанция. Обвинените бяха задържани на 11 октомври 2019 г. в Стара Загора и Габрово при действия по разследванто на Специализираната прокуратура и Териториална служба“БОП“ – Стара Загора. Събраните до момента доказателства сочат, че групата е действала от ноември 2016 г., като разпространявала наркотици в нощните заведения на Стара Загора, върху чиято физическа охрана участниците в групата имали фактически монопол. В тези заведения част от охранителите не само продавали, но и контролирали разпространението на дрога. Двамата ръководители на групата (които са братя) обикновено ги „зареждали“ с по 2 кг различни наркотици, които дилърите трябвало да пласират за определен срок. В случай, че не успявали да спазят срока, били глобявани с по 200 лева. В хода на разследването е установена действаща високотехнологична оранжерия за отглеждане на канабис, ползвана от участниците в групата. На други два адреса е открито употребявано оборудване за производство на марихуана, както и голямо количество листна маса в процес на изсушаване. При извършените 79 претърсвания на жилища, автомобили и лични обиски са иззети големи количества наркотици и пари в лева и евро (с равностойност на приблизително 70 000 лв.), 65 боеприпаса, капсул-детонатор и други доказателства. Разпитани са близо 20 свидегели, много от които пред съдия. Част от обвинетите са с определени гаранции в пари, един от групата е без наложена мярка за неотклонение.", "date": "2019.10.23", "title": "8 обвинени за участие в наркогрупа в Стара\nЗагора остават в ареста"}
{"url": "https://www.24chasa.bg/novini/article/7725057", "text": "Украинският президент Володимир Зеленски поиска всички членове на финасовата комисия в Радата (украинският парламент – б.р.) да преминат детектор на лъжата във връзка с подозрение за участието им в корупционен скандал, съобщи ТАСС, цитирана от БТА.  Има съмнение, че депутати са взимали подкупи от по 30 хиляди долара всеки, за да гласуват против антикорупционни закони. Вчера украинската спецпрокуратура заведе дело по случай с 11 депутати от Радата от парията на президента „Слуги на народа”, замесени в корупционен скандал. Има информации, че са взимали големи суми пари, за да гласуват против законопроект за ликвидиране на корупционни схеми при оценка на недвижимост. Ако се докаже вината им, те могат да получат от 8 до 12 години лишаване от права да заемат определена длъжност, както и да им се конфискува имуществото. Володимир Зеленски написа във \"Фейсбук\", че иска всички депутати от финансовата комисия да преминат тест на полиграф и ако се докаже и малка вероятност да са взимали подкуп, с тях да се заемат антикорупционните органи. Част от членовете се съгласиха да премината през детектор на лъжата.", "date": "2019.10.23", "title": "Зеленски поиска депутати да преминат през детектор на лъжата заради корупционен скандал"}
{"url": "https://www.24chasa.bg/novini/article/7725053", "text": "Комисията по досиетата извърши проверка на кандидатите за кметове, регистрирани за участие в местния вот. Проверени са 4 422 лица останалите 2319 претенденти не подлежат на проверка за агентурно минало, тъй като са родени след 16 юли 1973 г. Резултатите показват, че 137 от кандидатите за кметове в страната имат агентурно досие, предава  Най-много агенти на ДС има в редиците на БСП – общо 29. Те са издигнати самостоятелно или в коалиции за предстоящия кметски вот. Сред най-интересните имена са тези на кандидате за кметове на Разград - Денчо Бояджиев, на Ябланица – Димитър Драганов. С агентурно минало са още претендентът за кметския пост в Сливница - Георги Георгиев, който е издигнат в коалиция с АБВ и кандидатът за кмет на община Средец – Иван Кичев, който е подкрепен в коалиция с ПП „Възраждане“. Агенти в ДС са били кандидатите на левицата в Ихтиман – Иванко Пандезов, в Брегово – Милчо Въков, в Правец – Румен Гунински и в Джебел – Ясен Устренски. Принадлежност към службите е установено и за номинацията на социалистите в Чепеларе - Пантелей Мемцов и в Брусарци – Румен Савов. Сред кандидатите на ГЕРБ 24 са с агентурно минало. Сред тях се открояват имената на кандидатите за кметове на Шумен – Любомир Христов и на Сливо поле – Валентин Атанасов. Интересен факт е, че в две кметства в Монтанско ГЕРБ и СДС подкрепят бивши агенти на ДС. Това са Борис Цветков в с. Габровница, Георги Цеков в с. Долно Белотинци. СДС самостоятелно са издигнали двама кандидати, които са работели за ДС. Това са претендентът за кмет на Кърджали – Иван Коларов и Величко Станчев, който участва в надпреварата за кметския пост в казанлъшкото село Дунавци. 17 са бившите ченгета сред номинациите на ДПС. С досиета в ДС са кандидатите на движението в Русе - Дауд Ибрям, в Тутракан – Нехат Кантаров. В коалиция с НДСВ движението издига кандидатурите на Иляз Ибишев в хаджидимовското село Блатска. Следва ВМРО с 11 кандидати с агентурно минало. Двама от тях са общи с ГЕРБ и СДС, а един е споделен с АБВ и НФСБ в коалиционен формат. За ДС са работили кандидатите на партията за кмет на Провадия - Дамян Неделчев, на Созопол -Костадин Мархолев, на Трекляно - Митко Димов и на Сливница - Петър Стойков. В коалиция с „Воля“ Патриотите издигат за кмет на Копривщица Иван Лесков, който също е с агентурно минало. Партията на Каракачанов дори предлага бивш агент за кмет на столичния район „Красно село“ - Христо Христов. „Воля“ на Веселин Марешки се отчита с още двама кандидати с досие - общо трима с претендента за Копривщица. Останалите двама са кандидатът за кмет на Каварна – Миглен Манов и претендента за кмет на никополското село Въбел – Дарин Кинов. НФСБ има една кандидатура, свързана с тоталитарните служби - кандидатът за кмет на Смолян - Владимир Гърбелов. И сред номинациите на „Демократична България“ има 1 представител, който е бил агент на ДС – това е кандидатът за кмет на кметство Бенковски в община Аврен - Илко Златев. От дясната коалиция вече обявиха, че оттеглят подкрепата си за Златев. Общо 7 са бившите ченгета сред кандидатите за районни кметове в столицата. Освен издигнатия от ВМРО кмет за район „Красно село“ с агентурно минало са още Никола Вучев от \"Движение ЗАЕДНО за промяна\"- също кандидат да оглави района. В район „Искър“ партия „Българско национално обединение“ издига агент на ДС - Валентин Христов, а в район \"Кремиковци\" с агентурно минало е представителят на коалиция „Движение ЗАЕДНО за промяна“ Емил Димитров. С минало в тоталитарните комунистически служби са и претендентите за районен кмет в „Изгрев\" Калин Манов, номиниран от „Национална републиканска партия“, претендентът за район „Средец“ Кристиян Кръстев от „Движение ЗАЕДНО за промяна“ и кандидатът за кмет на район „Люлин“ Максим Велков издигнат от „Ние, Гражданите“. Пълният списък на кандидатите, за които е установена принадлежност към ДС може да откриете ", "date": "2019.10.23", "title": "137 от кандидатите за кметове в страната са с агентурно минало"}
{"url": "https://www.24chasa.bg/novini/article/7725059", "text": "Новият президент на Тунис Каис Сайед встъпи днес в длъжност на церемония в парламента, предаде Франс прес. Той поема поста от временния държавен глава Мохамед ан Насър, поел тези функции след смъртта през юли на президента Бежи Каид Есебси. След еуфорията на победата сега новия президент го чакат сериозни проблеми, защото той олицетворява надеждите на тунизийците, избрали го с голямо мнозинство, пише в редакционен материал тунизийският вестник \"Котидиен\". Шестдесет и една годишният Каис Сайед, който преди да стане президент, бе на практика непознат на политическата сцена, бе избран за президент на Тунис със 72,71 процента от гласовете, отбелязва БТА.", "date": "2019.10.23", "title": "Новият президент на Тунис Каис Сайед встъпи в длъжност"}
{"url": "https://www.24chasa.bg/novini/article/7725073", "text": "Мъж взриви случайно моравта си, докато се опитваше да унищожи хлебарки в задния си двор в Бразилия. Камера за наблюдение успява да улови момента на „тоталното изтребване”. За щастие освен насекомите, няма други пострадали, макар че в кадъра, съвсем близо до злополучното място, се вижда и домашното куче на 48-годишния „борец” с вредителите Цезар Шмит, пише порталът за новини \"Мейл ру\". Той исползвал отровен спрей, но това не помогнало, а станало дори и по-зле, понеже хлебарките се пръснали във всички посоки по тревата. След като се върнали в гнездото си, мъжът решава да ги изгори, предаде  Цезар изсипал бензин на моравата и хвърлил в него запалени кибритени клечки. Първите две загаснали, но третата довела до неочакван ефект – предизвикала такъв взрив, че моравата хвръкнала във въздуха. Вероятно причина за неочакваната реакция се крие и в насъбралия се заради насекомите в почвата метан. Цезар се избавил от вредителите, но и от задния си двор. ", "date": "2019.10.23", "title": "Мъж случайно взриви задния си двор, докато изтребваше хлебарки в Бразилия (Видео)"}
{"url": "https://www.24chasa.bg/novini/article/7725083", "text": "Фалшиви доларови банкноти на стойност 1,3 милиона са били заловени от турските власти в Истанбул, съобщава турската частна телевизия НТВ. По случая е задържан един заподозрян. Фалшивите банкноти са били заловени при операция на екипи на силите за борба с финансовите престъпления на полицията в Истанбул. Полицаите са предприели действия, след като получили информация, че престъпна мрежа се готви да пласира на пазара голяма сума фалшиви пари, предава БТА. Операцията е била извършена след проследяване на 21 октомври в истанбулския квартал Башакшехир. Задържаният Орхан Ч. е предаден на съда.", "date": "2019.10.23", "title": "Заловиха над 1,3 милиона фалшиви долари в Истанбул"}
{"url": "https://www.24chasa.bg/novini/article/7725069", "text": "Всички, замесени в трафик на хора, трябва да бъдат преследвани и изправени пред правосъдието, каза премиерът Борис Джонсън,  , за който се смята, че е дошъл от България, предаде \"Ройтерс\", цитирана от  Разкритието бе направено от службите на спешната помощ в ранните часове на сряда. Шофьорът, 25-годишен мъж от Северна Ирландия, бе арестуван по подозрения за убийство. \"Трудно е да се поставим на мястото на службите за спешна помощ, когато са били помолени да отворят този контейнер и да разкрият ужасното престъпление\", каза Джонсън пред парламента. \"Знаем, че тази търговия продължава. Всички тези търговци на човешки същества трябва да бъдат преследвани и изправени пред правосъдие\", допълни премиерът. Според полицията камионът е дошъл от България и е влязъл във Великобритания през източното английско пристанище Холихед в Северен Уелс в събота. Ирландските власти ще проведат всички необходими разследвания, за да установят дали камионът е минал през Ирландия, каза премиерът Лио Варадкар. Според британската полиция ключова линия в разследването е определянето на пътя на камиона от България до Ирландия и след това във Великобритания.", "date": "2019.10.23", "title": "След смъртта на 39 души в камион Джонсън настоя за повече действия срещу трафика на хора"}
{"url": "https://www.24chasa.bg/novini/article/7725066", "text": "На 17 октомври 2019 г. , съобщиха от спецпрокуратурата. След близо едногодишна работа на съвместен екип за разследване на групата от служители на британските полицейски и съдебни органи, Сектор „Трафик на хора“ в ГДБОП и Следствения отдел на Специализираната прокуратура, с подкрепата на Европол и Евроджъст, тримата са задържани в Лондон и Бургас. По решение на екипа от разследващи материалите от българското разследване под надзора на на Специализираната прокуратура са трансферирани във Великобритания, за присъединяване към тамошното дело и провеждане на съдебния процес срещу групата в Лондон. Най-тежкото общо наказание от 11 г. затвор тамошният съд наложи на участничката в групата Елеонора В. за 4 престъпления – в т.ч. 8 г. за трафик на хора, 4 г. за контрол на проституция, 3 г. за разпространение на кокаин. Общото крайно наказание на ръководителя Илия М. е 10 г. лишаване от свобода – при постановени 5 г. за трафик на хора, 3 г. за контрол на проституция, 3 г. за разпространение на кокаин, 2 г. за кражба и закана с убийство и 8 месеца за притежание на незаконно оръжие. Мариан В. е осъден на общо 3 г. затвор за трафик на хора, контрол на проституция и разпространение на кокаин. На Василева и Михайлов е наложена и 15-годишна забрана за купуване на самолетни билети за други лица, наемане на повече от едно жилище, транспортиране на лица, извън тяхното семейство, създаване на профили в сайтове за запознанства или рекламиране на сексуални услуги, директен или индиректен контакт с жертвите, свидетелствали срещу тях. Доказателствата по делото сочат, че част от самите участници в групата преди години са били жертви на трафик с цел сексуална експлоатация. От 2017 г. те започнали да набират жени и транссексуални българи с обещания за работа и по-добър живот в Лондон. От летището ги транспортирали до наети от групата квартири, където да живеят по четирима или петима и да проституират без почивен ден. Жертвите трябвало да плащат от заработеното по 70 паунда седмичен наем за жилището, нямали право да напускат адресите и да ползват медицински услуги. Били принуждавани да предлагат и продават на клиентите си кокаин, а необходимите им консумативи трябвало да купуват на петорна цена единствено от Елеонора В. Тя отговаряла за набирането и транспортирането на жертвите, наемането на жилища за работа и публикуването на обяви в сайтове за сексуални услуги. На нея жертвите били длъжни да дадат и по 300 паунда депозит (като гаранция за еветнуални нанесени от тях щети), който обикновено не се връщал. Били принудени да работят за групата минимум два месеца, като при напускане трябвало да дадат двуседмично предизвестие. Илия М. бил отговорен за снабдяването на групата с кокаин, за налагането на глоби на „работещите“ – обикновето между 500 и 1000 британски лири, както и за държането им в подчинение чрез физическо насилие над тях или чрез заплахи с насилие над техните близки в България. Когато някоя от жертвите трябвало да бъде наказана физически, останалите били карани да присъстват и да гледат. Мариан В. осъществявал прекия контрол на проституиращите и събирането на заработените пари – по 2-3 пъти дневно от всеки. По договорка на „работещите„ се полагали 50 на сто от заработените пари и бакшишите, но заради налагани глоби и удръжки те получавали по-малка част от тях. Така групата придобила значителни средства, от които инвестирала в недвижими имоти в Несебър, Пазарджик и с. Кошарица (5 на брой), както и в луксозни автомобили във Великобритания. Регистрирала фирми в Лондон и в с. Кошарица (край Несебър), ползвала множество банкови сметки в Лондон. Само от сметка на Елеонора В. били направени над 200 плащания за обяви в сайтове за сексуални услуги. При задържането на Илия М. и Елеонора В. в ползвано от тях жилище са намерени и иззети тейзър, метален бокс и сгъваема метална палка, лична карта на една от жертвите, 5 г кокаин. Иззети са и два леки автомобила – BMW 520 DM Sport Auto и Porsche Cayenne. Показания по делото са снети от шест жертви на сексуална експлоатация от групата, част от които са разпитани по видеоконферентна връзка от съдебния състав по делото в Лондон. Установени са жертви и от трети страни, които не са намерени във Великобритания и България. След произнасяне на присъдите на участниците в групата британските власти са изпратили съобщение за откриване на процедура за депортиране на осъдените за изтърпяване на наказанията им в България.", "date": "2019.10.23", "title": "Осъдените за сексуална експлоатация българи в Англия купували имоти в Несебър и луксозни коли"}
{"url": "https://www.24chasa.bg/novini/article/7725114", "text": "Шведската академия, която присъжда Нобеловата награда за литература, заключи, че не е имало телефонно позвъняване от нейно име до ирландския писател Джон Банвил, който наскоро съобщи за фалшиво известяване по телефона, че той е носител на отличието, предаде ДПА.  Доказано бе, че обаждането е фалшиво. На 10 октомври Малм оповести, че полската писателка Олга Токарчук е носител на Нобеловата награда за литература за 2018 г., а Петер Хандке от Австрия - носител на отличието за 2019 г. От академията отбелязаха, че Банвил е бил обект на \"жестока шега\". Данните за телефонните обаждания изключват възможността позвъняването да е направено от телефон на академията, се пояснява в нейно изявление. Седемдесет и три годишният Банвил е считан за един от най-изтъкнатите литератори в родината си. Носител е на наградата \"Букър\", а прозата му често е сравнявана с тази на Владимир Набоков.", "date": "2019.10.23", "title": "Фалшивото телефонно обаждане до ирландския писател Джон Банвил не е дошло от Шведската академия"}
{"url": "https://www.24chasa.bg/novini/article/7725119", "text": "Турция ще вземе \"необходимите мерки\", ако двете споразумения, сключени с Вашингтон и Москва, предвиждащи изтегляне на кюрдска милиция от Североизточна Сирия, не се спазват, предупреди днес турският президент Реджеп Тайип Ердоган, цитиран от АФП. Не може да става дума за никаква промяна за нас в необходимите мерки, които ще трябва да бъдат взети, ако заявените обещания в споразуменията, сключени със САЩ и Русия, не са спазени, посочи Ердоган, цитиран от турския печат, предаде БТА. Турция предприе на 9 октомври операция в Североизточна Сирия срещу сирийската кюрдска милиция Сили за защита на народа /СЗН/, коята Анкара разглежда като терористична организация, свързана с Кюрдската работническа партия /ПКК/. Западните страни поддържат СЗН като съюзник в борбата срещу \"Ислямска държава\". Анкара спря военната операция миналата седмица след споразумение със САЩ, предвиждащо изтегляне на СЗН на 32 километра от турско-сирийската граница в участък с дълржина от 120 километра между градовете Тал Абияд и Рас ал Айн. Вчера Ердоган постигна споразумение с руския си колега Владимир Путин, според което Москва трябва да съдейства за изтегляне на СЗН от останалите участъци от турско-сирийската граница между река Ефрат и иракската граница. Ако споразумението с американците не се спазва, \"тогава ние ще подновим с решителност\" операцията, предприета на 9 октомври, заяви Ердоган в интервю за турски журналисти в самолета на връщане вчера от посещението в Русия. Що се отнася до Русия, Путин говореше много категорично. \"Ние без никакво съмнение ще накараме да се изтеглят /СЗН/, каза той. С оглед на това, че такова обещание бе дадено, ако то не бъде спазено, тогава ние ще изпълним нашия дълг, посочи Ердоган. Според руско-турското споразумение от вчера руски и сирийски военни трябва да започнат да патрулират от днес в някои погранични райони. Турският външен министър Мевлют Чавушоглу посочи също, че Анкара разчита на Москва, за да приложи споразумението, като добави, че Турция няма \"пълно доверие\" на сирийския режим. Ердоган каза, че Путин го е уверил, че \"няма да позволи\" СЗН да останат близо до турската границата, облечени в \"дрехи на режима\".", "date": "2019.10.23", "title": "Ердоган: Ще взема необходимите мерки, ако споразуменията в Сирия не се спазват"}
{"url": "https://www.24chasa.bg/novini/article/7724606", "text": "В резултат на изпълнението на енергоспестяващи мерки във всички сектори на икономиката, както и на приноса на всички задължени лица, за периода 2014-2018 г. в България са спестени 6 167 GWh енергия. С това страната е изпълнила 74.1% от националната си цел за енергийни спестявания до 2020 г. Това е записано в годишния отчет за изпълнението през 2018 г. на Националния план за действие по енергийна ефективност 2014-2020 г., одобрен от Министерския съвет на днешното му заседание. Отчетът съдържа базова статистическа информация, анализи за състоянието и тенденциите на енергийната ефективност на национално равнище през 2017 г. - последната година, за която има официални статистически данни. Разгледани са отделните сектори на икономиката, като са отразени измененията на основните показатели - брутна добавена стойност, енергийно потребление и енергийна интензивност. В годишния отчет е направен анализ на изпълнението на индивидуалните цели за енергийни спестявания на собственици на сгради и на промишлени системи, както и на изпълнението на мерки за повишаване на енергийната ефективност от търговците с енергия.", "date": "2019.10.23", "title": "България е изпълнила 74% от националната си цел за енергийни спестявания до 2020 г."}
{"url": "https://www.24chasa.bg/novini/article/7724610", "text": "Според съобщения на руски медии руска военна полиция е започнала да патрулира в Северна Сирия, след като влезе в сила руско-турското споразумение, даващо на кюрдските бойци 150 часа да се изтеглят от почти цялата зона по протежение на североизточна граница на Сирия с Турция, предаде Асошиейтед прес. Интерфакс се позовава на изявление на руската военна полиция, в което се казва, че патрулите са започнали на североизток от град Манбидж. Междувременно руската телевизия съобщи за конвой на руската армия, насочващ се към град Кобане, предава БТА. Според споразумението силите на Русия и на сирийското правителство трябва да започнат да навлизат в района днес по обед, за да гарантират изтеглянето на кюрдските бойци на 30 км от турско-сирийската граница. Договорката, постигната между турския президент Реджеп Ердоган и руския му колега Владимир Путин, позволява на Турция да установи контрол над районите, които завзе този месец в Североизточна Сирия. Анкара предприе операция срещу кюрдските бойци от Силите за защита на народа в Сирия, които нарича терористи и твърди, че са свързани с бунтовниците от Кюрдската работническа партия в Турция, посочва АП.", "date": "2019.10.23", "title": "Руска военна полиция започна да патрулира в зоната за сигурност в Северна Сирия"}
{"url": "https://www.24chasa.bg/novini/article/7724643", "text": "Един човек е загинал и двама са изчезнали след проливните дъждове в испанската област Каталуния, съобщиха днес регионалните власти, цитирани от Асошиейтед прес и БТА. Полицията съобщи, че тялото на мъж е било намерено на морския бряг до Аренс де Мар няколко часа след като бил обявен за изчезнал от съседен град. Противопожарните служби издирват възрастна жена и нейния син, отседнали в къща във Вилаверд близо до Барселона. По данни на властите дъждовете са причинили прекъсвания на електроснабдяването, които са засегнали около 20 000 души. Полицията съобщи, че около 40 шосета в региона са прекъснати, а няколко реки са излезли от коритата си и са залели околните улици.", "date": "2019.10.23", "title": "Един е загинал, а двама са в неизвестност след проливни дъждове в Каталуния (Видео)"}
{"url": "https://www.24chasa.bg/novini/article/7724627", "text": "Министерският съвет одобри отпускането на 4 567 637 лева за финансово осигуряване на дейности по 3 национални програми за развитие на образованието за 2019 година. Средствата се разпределят по бюджетите на общините. По НП „Информационни и комуникационни технологии (ИКТ) в системата на предучилищното и училищното образование“ се предоставят 1 262 350 лева за електронни дневници в 1 487 общински училища. За осигуряване на интернет и свързаност за 2 006 училища се отпускат 668 680 лв., а за изграждане/доизграждане на WiFi мрежи в 296 училища - 2 217 266 лева. По НП „Заедно в грижата за ученика“ се предоставят 274 736 лв. за финансиране на одобрените проекти на 189 общински училища за проследяването на личните постижения на учениците. Чрез 141 455 лева се финансират одобрените проекти на 130 общински училища за подготовка на учениците за по-плавни преходи между отделните етапи, обмяна на добри практики между педагогическите специалисти, разширяване на познанията за възрастовите особености на учениците и за подкрепата им. По НП „Иновации в действие“ едно иновативно училище в община Ботевград е включено допълнително в списъка за финансиране по Националната програма и ще получи 3 150 лв. за популяризиране на иновации. Средствата се осигуряват от бюджета на Министерството на образованието и науката за 2019 година.", "date": "2019.10.23", "title": "Правителството отпусна 4 567 637 лева за три национални програми за образованието"}
{"url": "https://www.24chasa.bg/novini/article/7724653", "text": "Синът на бразилския президент Жаир Болсонаро - Едуардо Болсонаро, се е отказал от плановете да стане бразилски посланик в САЩ, предаде Асошиейтед прес. Едуардо Болсонаро, който е депутат в долната камара на бразилския парламент, съобщи това в реч пред колегите си. За да стане посланик, синът на бразилския президент се нуждаеше от одобрението на Сената (горната камара на бразилския Национален конгрес), но не се знаеше на каква подкрепа можеше да разчита. чера той бе избран за председател на парламентарната група на Социаллибералната партия в долната камара на Конгреса - Камарата на депутатите, припомня агенцията.", "date": "2019.10.23", "title": "Синът на бразилския президент се отказал да става бразилски посланик в САЩ"}
{"url": "https://www.24chasa.bg/novini/article/7724637", "text": "Допълнителни разходи в размер на 94 400 лв. по бюджета на Министерството на правосъдието бяха одобрени днес от Министерския съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за третото тримесечие на 2019 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. Средствата, необходими за изплащане на сумите по сключените споразумения, са планирани в централния бюджет.", "date": "2019.10.23", "title": "Изплатиха 94 400 лева на пострадали от забавено правосъдие"}
{"url": "https://www.24chasa.bg/novini/article/7724670", "text": "Министерският съвет промени Правилника за устройството и дейността на Министерството на вътрешните работи, съобщи пресцентърът на МС. Промените въвеждат закриване на дирекция \"Обществени поръчки\" и прецизиране на функциите на дирекция \"Управление на собствеността и социални дейности\" с оглед по-добрата организация на провеждането на процедури за възлагане на обществени поръчки в министерството, пише в съобщението.", "date": "2019.10.23", "title": "Закриват дирекция \"Обществени поръчки\" в МВР"}
{"url": "https://www.24chasa.bg/novini/article/7724680", "text": "Специализираната прокуратура привлече към наказателна отговорност пет лица за участие в организирана престъпна група за трафик на мигранти от Турция през България към Сърбия и Западна Европа. Това съобщиха от прокуратурата. Те са задържани на 17 октомври 2019 г. в Пловдив и София при съвместни действия по разследването на Специализираната прокуратура, ГДБОП и СДВР, със съдействието на Дирекция „Жандармерия“. При извършените претърсвания в пет недвижими имота в София и един в Пловдив, както и в леки автомобили, ползвани за престъпна дейност, са намерени и иззети голям брой мобилни телефони и сим карти, с които групата е координирала действията си по превеждането на чуждите граждани през границата, подпомагането на пребиваването им и извеждането им от страната. На един от адресите е намерена и иззета марихуана. С определение на Специализирания наказателен съд от 19 октомври 2019 г. на двама от участниците е наложена най-тежката мярка за неотклонение „Задържане под стража“, на двама е определен „Домашен арест“ и на един – „Подписка“. За ръководителя на групата – българска гражданка, съдът определи „Домашен арест“, за да има възможност да полага грижи за двете си малки деца. Определението на Специализирания наказателен съд по мерките за неотклонение не е окончателно и може да бъде протестирано и обжалвано.", "date": "2019.10.23", "title": "Домашен арест за тарторката на групата за трафик на мигранти, за да се грижи за децата си"}
{"url": "https://www.24chasa.bg/novini/article/7724682", "text": "Българите са сред европейците, най-малко склонни да подкрепят осигуряването на помощ за развитието на чужди държави. Това показват данните от проучване, представено днес от Европейската комисия, предаде БТА. Над две трети (67 на сто) от участвалите в допитването българи казват, че осигуряването на помощ за хората в развиващите се страни е важно. Това е най-ниският дял в ЕС (средно 86 на сто) и представлява спад от пет на сто спрямо миналата година. Половината българи (49 на сто) са на мнение, че справянето с бедността в развиващите се страни трябва да бъде сред основните цели на ЕС, а 64 на сто очакват фирмите да помагат на тези държави. Българите (65 на сто) са сред европейците, най-слабо убедени, че решаването на въпроса с бедността извън Европа е от полза за ЕС, че допринася за европейското влияние и за спокойствие и справедливост по света. Българските участници в допитването са изразили най-сдържана подкрепа (49 на сто) за възможността ЕС да повиши помощта за Африка (спрямо 75 на сто такива отговори средно в ЕС). Докато 71 на сто от останалите европейци са на мнение, че помощта за развитие е средство за справяне с миграцията, това становище споделят 57 на сто от българите, сочат данните.", "date": "2019.10.23", "title": "Българите - най-малко склонни в ЕС да помагат за развитието на чужди държави"}
{"url": "https://www.24chasa.bg/novini/article/7724686", "text": "България ще кандидатства за членство в Агенцията за ядрена енергия към Организацията за икономическо сътрудничество и развитие и нейната Информационна банка. На днешното си заседание Министерският съвет одобри решението за това и упълномощи министъра на енергетиката да подпише заявление до генералния секретар на ОИСР от името на правителството. Присъединяването на Република България към ОИСР е важен национален външнополитически приоритет. Страната ни полага последователни усилия за получаване на покана да започне преговори за членство. Включването към различни комитети и работни групи на организацията е заложено в пътната карта за изпълнение на този приоритет. Активното участие на България в работни и специални органи, агенции и инициативи на ОИСР е от първостепенно значение за постигането на тази цел.", "date": "2019.10.23", "title": "България ще кандидатства за членство в Агенцията за ядрена енергия към ОИСР"}
{"url": "https://www.24chasa.bg/novini/article/7724663", "text": "В Районна прокуратура-Ловеч е образувано досъдебно производство за купуване на гласове във връзка с местните избори, съобщиха от пресцентъра на прокуратурата. Деянието е извършено в гр. Летница, Ловешка област. По делото са разпитани свидетели и е привлечено лице като обвиняем. Извършителят е предлагал по 50 лв. на избирател, като той е получавал за себе си по 10 лв. Разследването продължава под ръководството на Районна прокуратура-Ловеч.", "date": "2019.10.23", "title": "Разследват купуване на гласове в Ловешко"}
{"url": "https://www.24chasa.bg/novini/article/7724693", "text": "46-годишен от габровско село стреля по задното стъкло на колата на друг, съобщават от полицията. Но първоначални данни, на 21 октомври около 17:20 часа, при движение с автомобил по главен път Габрово – Севлиево, в района на отбивката за село Новаковци, участник в движението е произвел изстрел с пистолет, чрез който е счупил задно ляво стъкло на автомобила, управляван от 50-годишен жител на Поповци. На местопроизшествието е извършен оглед и е образувано досъдебно производство под надзора на прокуратурата в Габрово. В резултат на проведени оперативно-издирвателни мероприятия и процесуално-следствени действия по разследването, е установен и задържан за срок до 24 часа 46-годишен жител на Габрово, за когото са налице данни, че е извършител на престъплението. След изясняване на цялостната фактическа обстановка и приключване на разследването по досъдебното производство, материалите ще бъдат предадени на прокуратурата.", "date": "2019.10.23", "title": "Арестуваха мъж, стрелял по колата на друг в Габровско"}
{"url": "https://www.24chasa.bg/novini/article/7724721", "text": "Предизвикващ противоречия тръбопровод, разделение на източна и западна част, засилване на движението за независимост на Квебек: без абсолютно мнозинство, новото правителство на Джъстин Трюдо ще трябва да преодолее много предизвикателства, за да се задържи на власт. Национализирането на нефтопровода Транс Маунтин, купен от правителството на либералите за 4,5 милиарда долара, отблъсна част от лявото крило на електората на Трюдо. Тези избиратели видяха в действията на правителството противоречие с амбициите за защита на околната среда на преизбрания в понеделник вечер премиер. Ръководейки правителство на малцинството, на Трюдо ще му се наложи да си намери съюзници, но проектът, който предвижда пренос на петрол от богатите на петролни залежи пясъци на Алберта към бреговете на Британска Колумбия, бе сериозно разкритикуван от Джагмийт Сингх, лидер на Новата демократическа партия (която е с лява политическа ориентация). Партията, която има 24 депутати, поставя отказа от проекта като условие за сформиране на съюзи. \"По въпроса с нефтопровода Транс Маунтин е възможно двете страни да трябва да направят компромиси\", твърди пред Франс прес Даниел Белан, професор по политически науки в университета \"Макгил\". За правителството на Трюдо основното предизвикателство ще бъде \"постигането на споразумение с Новата демократическа партия, без да се отива прекалено наляво\" и да се рискува разваляне на центристкия имидж на Либералната партия. Според Белан, \"ако партията е толкова често на власт в Канада, особено след Втората световна война, то е защото е доста прагматична и гъвкава. Ако завие прекалено наляво, това може да й навреди, най-вече в Онтарио\", провинцията с най-много представители в канадския парламент. В понеделник вечерта стана ясно, че в Алберта и Саскачеван (където подкрепата за консерваторите е силна) не е избран нито един кандидат на либералите. Джъстин Трюдо е доста непопулярен в тези две провинции, чиито премиери проявяват открита враждебност към него. \"Ще е трудно да има правителство без никакви представители от Алберта\", която е четвъртата най-голяма канадска провинция и невралгичен център на канадската петролна индустрия, твърди Белан. \"Либералите ще работят с Новата демократическа партия, което означава, че ще завият наляво. А това не са добри новини за жителите на Алберта и Саскачеван, които вече са недоволни от данъка върху въглеродните емисии\", наложен от правителството на Трюдо, уточнява експертът. Евентуалният отказ от проекта Транс Маунтин в името на съюза с депутатите от Новата демократическа партия \"би предизвикал огромна буря в тези две провинции\" и, според Белан, би засилил регионалното напрежение, но сегашното положение прави всякакъв съюз с тази партия труден. Квебекският блок, който подкрепя независимостта на Квебек и е ръководен от Ив-Франсоа Бланше, бе една от изненадите на парламентарните избори: той утрои броя на депутатите си и с 32 депутатски места се превръща в третата партия в Камарата на общините. Основният източник на търкания между Трюдо и Блока: предизвикалият доста противоречия закон за светския принцип, приет наскоро от националистическото правителство на Квебек и забраняващ носенето на религиозни символи от някои служители, заемащи важни позиции. Трюдо, който е пламенен защитник на мултикултурализма, даде да се разбере, че може да оспори закона пред правосъдието, което ще даде повод за конфликт с депутатите от Блока. (БТА)", "date": "2019.10.23", "title": "Начело на крехък кабинет на малцинството, Трюдо се изправя пред много предизвикателства"}
{"url": "https://www.24chasa.bg/novini/article/7724731", "text": "Мъж и жена пострадаха при катастрофа край Провадия, съобщиха от полицията във Варна. На 22 октомври в района на Провадия, на пътя за Тервел, е възникнал пътен инцидент. Водачът на лек автомобил \"Опел\" на 66 г. от село Зърнево, по време на движение, губи контрол над автомобила и се блъска в крайпътно дърво. Вследствие на инцидента, мъжът получава фрактура на ребро и контузия на глава, а неговата спътница на 68 г. получава фрактури на таз и две ребра. Двамата са прегледани, няма опасност за живота.", "date": "2019.10.23", "title": "Мъж и жена пострадаха при катастрофа край Провадия"}
{"url": "https://www.24chasa.bg/novini/article/7724752", "text": "Шофьор блъсна 13-годишно момиче в Русе, съобщиха от полицията, цитирани от  . Инцидентът е станал на 22 октомври на бул. \"Ген. Скобелев\", до бл. \"Иван Вазов\". Установено е, че лек автомобил \"Хонда\", управляван от 69-годишен мъж, не е пропуснал пешеходката, пресичаща пешеходна пътека и я е блъснал. Момичето е прегледано в болница и е освободено за домашно лечение с натъртване на крак. Пробата на водача за алкохол е била отрицателна. Произшествието е документирано, посочената от пътните полицаи причина за произшествието, е отнемане на предимство.", "date": "2019.10.23", "title": "Шофьор помете 13-годишна на пешеходна пътека в Русе"}
{"url": "https://www.24chasa.bg/novini/article/7723534", "text": "Първи залози за местните избори пуснаха букмейкъри. Това е традиция по време на парламентарен вот, докато при местния възможностите са силно ограничени, защото има пракалено много общини. Заради това засега залозите са само за София и Пловдив, където се очаква голяма битка. Йорданка Фандъкова е фаворит да запази кметското място с коефициент от 1,66. Шансовете на Мая Манолова са оценени на 1,92. Борислав Игнатов е с 5, Ангел Джамбазки - 8, а Борис Бонев - 9. Всички останали са доста екзотични за букмейкърите. В Пловдив фаворит е Здравко Димитров-Зико. Областният управител е с коефициент 1,73. Бившият кмет Славчо Атанасов е оценен с 1,86. Дени Каназирева е с 4, Николай Радев с 6. Останалите са с коефициент 20, което ги прави аутсайдери в надпреварата. Както се вижда, букмейкърите очакват по-ожесточен двубой в Пловдив, защото разликата от коефициентите на фаворитите е само 0,13. Коефициентът е това, по което се умножава залогът ти. Или с други думи, ако заложиш 100 лева на Фандъкова, ще спечелиш 166, или 66 лева чиста печалба. С други думи - колкото е по-нисък коефициентът ти, толкова по-голям фаворит си според анализите на букмейкърите. В момента се играе за краен победител. Очаква се за евентуален балотаж да бъдат променени коефициентите и да бъдат включени и други общини. Засега обаче се смята, че вотът в градове като Варна и Бургас е предопределен.", "date": "2019.10.23", "title": "Вече залагат и за местните избори. Фандъкова и Здравко Димитров фаворити на букмейкърите"}
{"url": "https://www.24chasa.bg/novini/article/7724760", "text": "Пет пешеходци и един шофьор пострадаха при инцидент, при който две коли се сблъскаха и една от тях прелетя над пешеходна пътека в руската столица Москва, предаде РИА Новости. \"Около 11.43 часа на кръстовището на проспект Лермонтовски и насипа на канал Обводни е възникнал сблъсък между леките автомобили \"Рено\" и \"Фолксваген \", който е последван от сблъсък с пешеходци на пешеходна пътека\", се съобщава от московския КАТ, предава \"Канал 3\". В резултат на това петима пешеходци, са със средни телесни повреди и единият водач е тежко ранен.", "date": "2019.10.23", "title": "Шестима пострадаха, след като кола се стовари върху пешеходци в Москва"}
{"url": "https://www.24chasa.bg/novini/article/7724768", "text": "В последните два доклада на Комисията Юнкер за напредъка, постигнат от Румъния и България в рамките на Механизма за сътрудничество и проверка (МСВ), Европейската комисия посочва, че съседите на юг от Дунав се класират за излизане от рамката на МСВ. \"Усилията на България, постигнати след присъединяването, са достатъчни, за да спазят задълженията, поети при присъединяването\", отбелязва Европейската комисия. Наред с това Комисията посочва в прессъобщение, че прилагането на съдебните реформи и напредъкът в борбата с корупцията и организираната престъпност ще трябва да се наблюдават във вътрешен план в България от постмониторингов съвет, който ще бъде съпредседателстван от вицепремиер, отговарящ за съдебната реформа, и представител на Висшия съдебен съвет, пише в. \"Адевърул\", цитиран от БТА. В случая на Румъния докладът по МСВ изтъква, че от ноември 2018 г. Румъния не е положила никакво усилие да приложи поне една от допълнителните препоръки на Европейската комисия. Изпълнителният орган в Брюксел обръща внимание на факта, че Румъния дори е направила крачки назад от последния доклад по МСВ, публикуван през ноември 2018 г. \"Съжаляваме, че Румъния не се ангажира да изпълни отправените препоръки, подкрепени единодушно от Съвета и в пълно съответствие с резолюцията на Европейския парламент\". \"Европейската комисия изрази безброй пъти загриженост от нарушаването на (принципите на) правовата държава в Румъния и по отношение на борбата с корупцията. Всеки път Комисията потвърждаваше, че Румъния прави отстъпление от усилията, които положи през последните години, а това развитие предизвиква загриженост\". Допълнителните препоръки трябва да бъдат изпълнени, за да се върне процесът на реформи на прав път, а заключенията от доклада по МСВ от 2017 г. трябва да бъдат приложени. Развитието на ситуацията от началото на 2019 г. е източник на загриженост за Комисията, която е информирала през май 2019 г. властите в Румъния, че ако не бъдат регистрирани подобрения или бъдат предприети нови стъпки в нежелана посока, Европейската комисия ще предприеме мерки въз основа на рамката за защита на правовата държава, извън параметрите на МСВ. Комисията ще следи дали ангажиментът, който румънското правителство пое през лятото на 2019 г., ще бъде отразен в законодателството с оглед на изпълнение на препоръките от доклада. Докладът по МСВ от 2017 г. открои 12 специфични препоръки за Румъния. От онзи момент Европейската комисия е направила два анализа на напредъка в усилията по прилагане на тези препоръки. През ноември 2018 г. Комисията констатира известен напредък по някои препоръки, но моментът за реформи бе пропуснат. \"Предупредихме за риска от повторна поява на проблеми, които докладът по МСВ от януари 2017 г. смяташе за разрешени. Тези опасения бяха описани от Съвета\", се посочва в прессъобщението на Комисията. Докладът по МСВ стига до заключението, че ключовите институции в Румъния трябва да покажат силен колективен ангажимент към независима съдебна система и за борба с корупцията, както и да обезпечат системата на разделение на властите. \"Това нещо означава, че препоръките от ноември 2018 г. трябва да бъдат приложени, за да може процесът на реформи да поеме отново в посоката, дадена от доклада по МСВ от януари 2017 г.\", заключава Комисията.", "date": "2019.10.23", "title": "\"Адевърул\": Европейската комисия ни каза \"Румъния върви назад!\""}
{"url": "https://www.24chasa.bg/novini/article/7724779", "text": "Прозорците на два магазина в Зърнево, област Добрич, са били счупени. На 22 октомври около 9,55 ч. са получени два сигнала за умишлено увредени стъклопакети на два търговски обекта в селото, съобщават от Областната дирекция на МВР. По двата случая са образувани досъдебни производства.                      ", "date": "2019.10.23", "title": "Потрошиха магазини в добричкото село Зърнево"}
{"url": "https://www.24chasa.bg/novini/article/7724758", "text": "47-годишен мъж от Банкя е задържан в Девето РУ за хулиганство. На 11 октомври, около 14.20 часа, в полицията постъпил сигнал, че на пътното платно на бул. \"Царица Йоана\" в София е видян човек с порезна рана. Към местопроизшествието незабавно са изпратени екипи на полицията и спешна помощ, които установили на място и потърпевшия, и нападателя. В хода на процесуалните действия е установено, че двамата, като водачи на леки автомобили, влезли в пререкание в района на близкото кръстовище и един от тях - 47-годишен столичанин, нанесъл наранявания с нож на опонента си. Пострадалият е транспортиран към болнично заведение за оказване на медицинска помощ с рана в ръката, настанен за лечение без опасност за живота. Извършителят е задържан в Девето РУ с полицейска мярка до 24 часа. След доклад на събраните материали по образуваното досъдебно производство в Софийската районна прокуратура, задържаният е привлечен като обвиняем по чл. 325 от НК. Наложена му е мярка за неотклонение \"задържане под стража\" за срок до 72 часа.", "date": "2019.10.23", "title": "Шофьор наръга с нож друг, скарали се на пътя"}
{"url": "https://www.24chasa.bg/novini/article/7724849", "text": "От частен имот в село Белгун, област Добрич, са били откраднати 2300 евро. Сигналът за кражбата е подаден на 22 октомври, около 17,50 ч. – съобщават от Областната дирекция на МВР.По случая е образувано досъдебно производство.                                                                                                                                                                                                                                                                                                                       ", "date": "2019.10.23", "title": "Откраднаха 2300 евро от къща в село Белгун"}
{"url": "https://www.24chasa.bg/novini/article/7724905", "text": "Специализираната прокуратура привлече към наказателна отговорност пет лица за участие в организирана престъпна група за трафик на мигранти от Турция през България към Сърбия и Западна Европа, съобщиха от държавното обвинение. Те са задържани на 17 октомври 2019 г. в Пловдив и София при съвместни действия по разследването на Специализираната прокуратура, ГДБОП и СДВР, със съдействието на Дирекция „Жандармерия“. При извършените претърсвания в пет недвижими имота в София и един в Пловдив, както и в леки автомобили, ползвани за престъпна дейност, са намерени и иззети голям брой мобилни телефони и сим карти, с които групата е координирала действията си по превеждането на чуждите граждани през границата, подпомагането на пребиваването им и извеждането им от страната. На един от адресите е намерена и иззета марихуана. С определение на Специализирания наказателен съд от 19 октомври 2019 г. на двама от участниците е наложена най-тежката мярка за неотклонение „задържане под стража“, на двама е определен „домашен арест“ и на един – „подписка“. За ръководителя на групата – българска гражданка, съдът определи „домашен арест“, за да има възможност да полага грижи за двете си малки деца. Определението на Специализирания наказателен съд по мерките за неотклонение не е окончателно и може да бъде протестирано и обжалвано.", "date": "2019.10.23", "title": "5 обвинени, че участват в трафик на мигранти към Сърбия и Западна Европа"}
{"url": "https://www.24chasa.bg/novini/article/7724850", "text": "Най-малко трима души загинаха след самолетна катастрофа, при която излязлата извън контрол машина кацна на улица в Бело Оризонте, Бразилия, удряйки се в автомобили и пешеходци, съобщава  . Самолетът с един двигател, за който се съобщава, че е превозвал трима пътници и пилота, каца малко след излитането от летището Карлос Пратес. Катастрофата се случва на 1,3 км от летището. Освен жертвите при нея има и трима ранени, съобщават от пожарната служба в града. Шефът на пожарникарите полковник Ерлон Ботелу потвърди, че един от загиналите е бил на борда на самолета в момента на инцидента, докато другите двама са били на улицата. Пилотът оцелял при катастрофата. \"Когато пристигнахме на местопроизшествието, се натъкнахме на пожар\", каза полковник Ботелу. \"Подозираме, че една от жертвите е пешеходец. Един от загиналите бил в една от колите”. „Други превозни средства бяха празни. Тримата ранени са откарани за лечение в болници.” Съобщава се, че самолетът е продаден малко преди полета и е трябвало да бъде доставен на новия му собственик в Илхеус, в източната част на страната.", "date": "2019.10.23", "title": "Самолет се разби на улица в Бразилия, има жертви (Снимки)"}
{"url": "https://www.24chasa.bg/novini/article/7724934", "text": "Еврокомисарят по правосъдието Вера Йоурова изрази днес очакването решението за прекратяване на наблюдението над България по механизма за сътрудничество и проверка да бъде взето до края на годината. Европейската комисия вчера изрази готовност за прекратяване на наблюдението и откри съгласувателната процедура със Съвета на ЕС и Европейския парламент. Оценяваме обстановката в България обективно и отчитаме задоволителен напредък, каза Йоурова. Все още остава работа за вършене. Ще продължим наблюдението над българските усилия в областта на правосъдието и борбата с корупцията с помощта на общата оценка за върховенството на закона в ЕС, добави тя. Йоурова поясни, че по-рано тази година е заявила, че списъкът със задачите пред България преди отпадането на наблюдението е много дълъг, а времето е много кратко. Изразих обаче надежда, че българските власти ще ускорят работата и ще покажат трайно намерение да покрият изискванията, уточни еврокомисарят.", "date": "2019.10.23", "title": "ЕК очаква решението за прекратяване на наблюдението над България до края на годината"}
{"url": "https://www.24chasa.bg/novini/article/7724925", "text": "Европейският парламент прие на първо четене бюджета за 2020 г. със заложено увеличение на средствата за справяне със заболяването африканска чума по свинете. Според решението, гласувано в Страсбург днес, ЕП ще преговаря с Европейската комисия и Съвета на ЕС за почти двойно увеличение на финансовата помощ за преодоляване на щетите от заразата. Една от поправките за отпускане на допълнително финансиране е на българския евродепутат от ГЕРБ/ЕНП Андрей Новаков. По думите му, дори и в края на преговорите размерът на увеличението да бъде променен, значителна част от тези средства ще дойде в България. \"Тук не става дума просто за финансова инжекция за няколко засегнати държави, а за волята на ЕС да ги подкрепи пряко и целево, за да се спре разпространението на заразата\", заяви Новаков. Преговорите започват в началото на ноември и ще бъдат финализирани в средата на месеца. Андрей Новаков е член на преговорния екип и ще участва пряко във финализирането на бюджета. Финансовата подкрепа ще бъде предназначена за всички засегнати държави-членки. Средствата ще се определят по формула според размера на щетите в засегнатите страни и ще бъдат предназначени за животновъди и промишлени стопанства. Около 20% от отглежданите в България 600 000 прасета бяха засегнати от африканската чума. Огнища на болестта бяха регистрирани в 14 области на страната. Към този момент са огнищата при домашните прасета са 40, като през последните три месеца се наблюдава тенденция на спад в разпространението на заболяването. През август са регистрирани 5 огнища, през септември - 3, а през октомври - 2. В момента България разработва промяна в законодателството и нормативната уредба с цел по-висока биосигурност в личните стопанства, фамилните ферми и свинекомплексите.", "date": "2019.10.23", "title": "Новаков действа за двойно повече пари за борба с чумата по свинете"}
{"url": "https://www.24chasa.bg/novini/article/7724933", "text": "Руският президент Владимир Путин е уверил турския си колега Реджеп Тайип Ердоган, че няма да бъде допуснато бойците от Силите за защита на народа (СЗН) да останат в Сирия край турската граница, облечени в \"дрехи на режима\", съобщи Ройтерс, позовавайки се на думите на Ердоган. Турският лидер направи коментара пред частната турска телевизия НТВ по време на завръщането си от черноморския курорт Сочи, където се срещна с Путин във вторник, предава БТА. На срещата Анкара и Москва се договориха, че кюрдските бойци от Силите за защита на народа и техните оръжия ще бъдат премахнати от районите край сирийско-турската граница, които не бяха включени в споразумението със САЩ.", "date": "2019.10.23", "title": "Путин към Ердоган: Бойците на СЗН няма да останат край турската граница в Сирия с дрехи на режима"}
{"url": "https://www.24chasa.bg/novini/article/7723859", "text": "- Защото виждам десни кандидати, граждански кандидати, но нито един ляв кандидат. Не вярвам на максимата „няма ляво, няма дясно“. Има политики и решения, които са леви и трябва да се отстояват, и това е моята задача на тези избори. И тъй като съм и водач на листа, и листата ни е съставена от леви хора, ще защитаваме това с всички сили и в бъдещия общински съвет, ако бъдем избрани в него, разбира се. - Единомишленици, хора с леви убеждения. Може би по-познато име е Страхил Ангелов, с когото бяхме заедно в парламента, тогава и двама в БСП. - Изключиха ме. Ако не бяха, и до днес щях да съм там. Това е минал етап за мен, но нито се срамувам от него, нито се отказвам и от един ден от членството си. Дори в тази кампания подкрепям някои от кандидати за районни кметове на БСП, колкото мога, защото са добри кандидати. Мога да имам всякакви забележки към ръководствата на БСП, но обикновените членове са нещо друго. Те са безценни. Минаха през много тежки времена и запазиха идеала си и идеологията си, за което истински им се възхищавам. - Лява и зелена мярка е безплатният градски транспорт, както вече го въведе Талин. Комбиниран с увеличени данъци на дизелови и бензинови автомобили, увеличени цени на синя и зелена зона и повече буферни паркинги, то има ясна цел: трябва да е скъпо да се кара автомобил и да е безплатно да си с градски транспорт. Няма друг начин да накараме хората да се прехвърлят на градски транспорт. Всякакви други мерки от типа „зелен“ билет, „бял“ билет и т.н. са преливане от пусто в празно. Лява мярка е строителство на детски градини, а не да даваме ваучери на майките да пращат децата в частна детска градина. Лява мярка е финансова помощ от общината за всяко новородено в първите три месеца на майчинството, защото тогава е най-трудно. Лява мярка е общинска детска болница, която общината най-после се сети да предложи, след като от поне 10 години говорим за това. Лява мярка е общината да строи общински жилища, вместо да разпродава сградния си фонд, както прави сега. Лява мярка е чистотата да е общинска дейност, вместо Вълка да си купува майбах след майбах. Лява мярка е \"Софийска вода\" да стане общинско дружество след като изтече концесията, което означава отсега подготовка за прехвърляне на огромни информационни масиви към Столична община. Лява мярка е да се спре даването на \"Топлофикация\"-София на външен мениджмънт, което е просто първа стъпка към приватизация. - Защото държавната политика очевидно не е достатъчна. След като през 2009 в София са се родили близо 20 000 деца, а 2018 са 13 000 деца, значи държавните мерки не вършат работа. Разбира се, просто една финансова помощ не стига. Освен финансова сигурност, на едно младо семейство му трябва жилище, детска градина, добър лекар, добри плувни басейни и стадиони, добър куклен театър, добри паркове и зеленина, и сигурност и ред. Всичко това е задача на общината заедно с държавата. - Като погледнем числата. Приходи от билети и карти за 2018 г. са 120 млн.лв. Заплати за контрольори, които ще спестим, защото няма да има нужда от тях- около 15 млн.лв. Трябва да се покрие финансова дупка от около 100 млн.лв. и предлагам да го направим чрез увеличение на данъци за бензинови и дизелови автомобили, увеличени цени на зелена и синя зона и увеличен контрол и събираемост. В София все още има десетки хиляди автомобили, които са регистрирани в КАТ, но не са се регистрирали в Столична община и съответно не са платили данък. При среден данък за София около 100 лв. за автомобил, това са над 10 млн.лв. на година несъбрани. Ако ги съберете за 5 години назад, плюс глоба за ненавременна регистрация, ще съберете над 50 млн.лв. Не казвам, че е лесно, и никой не обича по-високи данъци, но ако има обществен консенсус, че чистият въздух е приоритет над евтиното каране на коли, има начин. Всъщност голямата битка е с нагласите на обществото, не с парите. - Там върви операция „Ела, Ковачки, изяж ме“. Наясно сте какво ще се случи, нали? Ще я доразсипят и после приватизират без пари. Тя всъщност вече е на външен мениджмънт. Преди година с доклад на общински съветници от ГЕРБ, БСП и ВМРО смениха ръководството й и вкараха все хора от една известна енергийна група. Естествено, те веднага раздадоха ремонтите на свои фирми, продадоха произведената ел. енергия на свой търговец и задълженията на Топлофикация-София се трупат. Само за последните 2 години нараснаха от 726 млн.лв. през 2016 г. на 863 млн.лв. през 2018 г. - Признавам, че никой никъде не се е справил изцяло с корупцията. На американски сенатори им намираха пари в хладилниците, та при нас ли? Когато бях зам.-министър на финансите и отговарях за митници и данъчни, най-много се опасявах да няма пирамидална структура за събиране на пари от долните нива към горните. Трудно можеш да контролираш митничаря на бариера да вземе 5 евро от тираджията, но можеш да спреш пирамидалната корупционна схема, ако наистина го искаш. Като общински съветник до 2013 внесох доста корупционни сигнали и заради тях имаше уволнени двама районни кметове и ред ръководители на общински предприятия. Поне два пъти съм давал г-жа Фандъкова на прокуратурата за изядените от кучета хора, няколко пъти гл. арх. Диков, няколко пъти тогавашния председател на СОС Андрей Иванов. За съжаление през последните 4 години г-жа Фандъкова управлява в почти пълен комфорт, при липса на достатъчно опозиционност. Едно корупционно разкритие нямаше. Вие вярвате ли, че корупцията е намаляла? Напротив, увеличи се. Просто слаба опозиция, а често и тя наредена на масата, както описах по-горе в случая с Топлофикация-София. Независимо кой е кмет, без силна опозиция неминуемо се стига до корупция. Затова е важно кой е в общинския съвет. - Защото е паметник на армията, победила фашизма и нацизма в Европа. Премахването му е престъпление към паметта на милиони загинали в тази борба. Не приемам нито идеята на г-н Игнатов да се премести паметника в някой музей, нито идеята на г-жа Фандъкова да бъде променен, нито идеята на г-жа Манолова за референдум, защото това е пак премахване на паметника, но през задния вход. Този паметник ли е най-злободневният проблем на София, та пак се занимаваме с него? Просто го оставете там, където е, такъв, какъвто е. - Чистотата на въздуха на първо място, и затова съм толкова конкретен в мерките- безплатен градски транспорт, забрана на стари дизелови автомобили в центъра, високи данъци за дизелови и бензинови автомобили, високи цени на синя и зелена зона, редовно миене на улици, забрана на отопление на твърдо гориво. Или го правим, или бавно ще умираме от мръсния въздух, независимо дали сме леви или десни, млади или стари и християни или мюсюлмани. На второ място е презастрояването, което е свързано косвено с първия проблем. Тук решението е нов Общ устройствен план, който да смени убийствения за София ОУП от 2009. Между другото, тогава от 61 общински съветника единствено аз не го гласувах- то се виждаше с просто око, че ще доведе до това масово строителство. И колегите го знаеха, но кого купиха, кой се подчини на партийна дисциплина... На трето място са детските градини, защото е срамно 15 години все за това да говорим и да израснат няколко поколения деца без детска градина. - Нищо не ме впечатли истински. Нито една иновативна, смела идея. Все същото и повече от същото. Претоплена манджа. Сидеров пак ще маха гей-парада и Джамбазки пак ще бие циганите, и общо взето това е.", "date": "2019.10.23", "title": "Георги Кадиев: Кандидатирам се за кмет на София, за да отстоявам леви политики и решения"}
{"url": "https://www.24chasa.bg/novini/article/7724994", "text": "Окръжният съд в Монтана наложи забрана на обвиняем за убийство мъж да посещава квартал в Монтана, където живее пострадало от престъпление семейство. Мярката за защита е предприета след жалба на пострадалото семейство и по предложение на Окръжна прокуратура. На 9 октомври 2018 г. 17 годишният Гошо Боянов бе застрелян с ловна пушка в главата в местността „Билото“ край Монтана, където с дядо му отишли да събират трева и дърва. Дядото – станал свидетел на убийството, посочи като стрелец 38 годишния Г. Р. Р. Мъжът бе задържан и след извършването на разпити и експертизи бе обвинен в убийство, срещу него бе образувано досъдебно производство, а Апелативен съд – София му взе мярка за неотклонение „парична гаранция“ в размер на 3000 лева. В началото на месец октомври т. г. М. Б. - майка на простреляното смъртоносно момче, е изпратила до Главния прокурор на Р България жалба срещу Г. Р. Р. Според майката обвиняемият обикалял с други мъже квартала и къщата на семейството и се заканвал с жестове на дядото. „Страх ни е да не посегне и на друг човек от семейството. Не смеем да пуснем децата вън от дома, на училище и детска градина“, твърди в жалбата майката и настоява да бъде осигурена защита на семейството й. След като изслуша показанията на пострадалата жена и на обвиняемия, Окръжният съд наложи забрана на Г. Р. Р. да посещава района на квартал „Огоста“ и улицата, където живее семейството на убития младеж. Съдът остави без уважение предложението на прокуратурата да се забрани на обвиняемия да доближава пострадалите, тъй като не се събраха доказателства за отправени от него преки заплахи към тях. Определението е окончателно и не подлежи на обжалване.", "date": "2019.10.23", "title": "Съдът забрани на обвиняем за убийство да посещава квартал в Монтана"}
{"url": "https://www.24chasa.bg/novini/article/7725112", "text": "На 22 октомври, около 07:30 часа в дежурната част на РУ-Севлиево е получен сигнал за възникнало пътнотранспортно произшествие на път III-403 /село Кормянско – село Петко Славейково/, при което на място е загинал 27-годишен велосипедист от Плевен, научи Plevenutre.bg от пресцентъра на МВР. По първоначални данни смъртта е настъпила в следствие на челен удар между лек автомобил, управляван от 25-годишен правоспособен водач от село П. Славейково, движещ се в посока към Севлиево и загиналият, който се е придвижвал на велосипед с допълнително поставен двигател. Водачът на автомобила е проверен за употреба на алкохол и наркотични вещества, като пробите и при двата теста са отрицателни. По случая е образувано досъдебно производство. Разследването на причините за възникване на инцидента продължава под надзора на Окръжна прокуратура – Габрово.", "date": "2019.10.23", "title": "27-годишен велосипедист от Плевен загина, след като го блъсна кола на пътя"}
{"url": "https://www.24chasa.bg/novini/article/7725125", "text": "Учителка от Варна удари дете от 3-ти клас по време на учебен час. Това съобщи пред Радио „Фокус“ – Варна директорът на Регионалното управление по образованието Венцислава Генова. Тя посочи, че според сигнала учителка в занималня на третокласници към СУ \"Неофит Бозвели\" в ж.к. \"Младост\" изпуска нервите си, повишава тон и замахва към едно от децата, което преди това е изхвърлило храната на друго дете. Директотър на РУО-Варна добави, че в институцията е постъпила жалба, придружена от клип, в който се вижда как учителката от 3 б клас в училището удря детето. Веднага на място е бил изпратен екип от РУО – Варна, който е проверил сигналите, като проверката по същество все още не е приключила, защото всичко трябва да се опише в констативен протокол. Венцислава Генова добави, че след това се издават предписания до директорът на училището, който има определен срок за отстраняването им. „Така че документално проверката не е приключила, като по същество сигналите са проверени в училището.“, допълни Венцислава Генова. Тя заяви, че учителката се е извинила, за това че е допуснала общуване с децата, в нарушение с длъжностната характеристика на Етичния кодекс. „Така или иначе, директорът на учебното заведение предстои да приложи Кодекса на труда със съответната санкция за недопустимото поведение спрямо децата. В момента по мнение на директора в паралелката е спокойно, учителката работи с децата, защото те я приемат – независимо от случилото се, и там учебния процес върви спокойно“, каза в заключение директорът на РУО – Варна.", "date": "2019.10.23", "title": "Учителка от Варна удари дете от 3-ти клас по време на учебен час"}
{"url": "https://www.24chasa.bg/novini/article/7725139", "text": "Полицаи, пожарникари, жандармерия и доброволци издирват дете на година и половина, изчезнало от дома си в стражишкото село Николаево. Момченцето е в неизвестност от 19 ч. във вторник и последно е било в двора на къщата на ромската фамилия. Щом родителите забелязали, че го няма, подали сигнал на тел.112. Цяла нощ силите на реда, пожарникари и роднини издирват детето, но засега без резултат. Няма никакви данни да е било отвлечено, казаха от прокуратурата в Горна Оряховица. По случая е образувано досъдебно производство по чл. 182, ал.1 за неположени грижи от родителите за невръстното дете, с което са застрашили живота и здравето му.", "date": "2019.10.23", "title": "Издирват момченце на година и половина, изчезнало от дома си в стражишко село"}
{"url": "https://www.24chasa.bg/novini/article/7725143", "text": "Около 5000 български младежи всяка година заминават на студентски бригади в Съединените американски щати, а интересът за работа в страната остава висок. Това стана ясно по време на четвъртото поред изложение в София за бригадите в САЩ, предаде  Заплащането за час работа за студенти в Щатите варира от 9 до 13 долара. Средното е 11. Повече пари се получават на позиции като рецепционист, сервитьор, барман, където се изисква по-добро владеене на английски език. Най-добре се плаща в щатите Ню Йорк, Масачузетс, Колорадо, Аляска. Преди да отидат на бригада, младежите трябва да имат приготвени 5000 - 6000 лева за таксата по програмата, интервюто за виза, самолетните билети и за джобни. Елиза Къркорова - представител на водеща фирма за студентски бригади у нас сподели, че студентите се връщат със спестени около 3000 - 4000 долара, ако не ги похарчат в САЩ. Повечето студенти обаче избират да похарчат спестеното за екскурзии до интересни дестинации в САЩ и други страни като Мексико и Канада. По време на изложението за студентски бригади в София днес младежите проявиха интерес към различни щати и работни позиции.", "date": "2019.10.23", "title": "Около 5000 български студенти отиват на бригади в САЩ всяка година"}
{"url": "https://www.24chasa.bg/novini/article/7725156", "text": "Правителството определи държавното дружество „Български пощи” да извършва дейността по разпространение и продажба на печатни издания на територията на страната. Министърът на транспорта, информационните технологии и съобщенията е натоварен с изпълнението на решението, включително ако е необходимо да се прибегне и до законодателни изменения, решиха министрите. Според правителството така ще се осигури ефективното разпространение на печатни издания в цялата страна и ще даде възможност за диверсификация на разпространението без да се ограничава конкуренцията. По-рано днес премиерът Борисов коментира, че това ще бъде гаранция за свободата на словото: \"Да не оставяме частници да правят разпространение. \"Български пощи\" са 100% държавни, имат достъп до всички населени места, така че гарантираме, че всяко издание ще отиде там, където искат да го прочетат\".", "date": "2019.10.23", "title": "Министрите решиха: „Български пощи” ще разпространяват печатните издания"}
{"url": "https://www.24chasa.bg/novini/article/7725133", "text": "Това беше обмислено решение. Беше много важно, че през тези години успяхме да решим много сериозни кризи. Когато си работил години наред, съвсем нормално е да те интересува как ще продължи. Предвидила съм промяна - и в структурата на общината, и в екипите. Това заяви кандидатката за кмет на София Йорданка Фандъкова в предаването \"Плюс-Минус\".  \"Сигурно можем да кажем, че няма леви и десни тротоари, но не можем да кажем, че няма леви и десни решения. В тази кампания не виждам други кандидати да говорят за икономическото развитие на града. За мен то е много важно. В последните години икономиката на София нарасна, това не става от само себе си\", каза още тя. \"За 10 години, без да променяме данъците и таксите, успяхме да увеличим бюджета с около 200 млн. лева собствени приходи, както и да привлечем около 4 млрд. и половина лева европейски средства за ключовите проекти на София. Еврокомисията не дава нито лев без да си се подготвил, без да имаш проект. Аз съм подготвена.\", категорична е Фандъкова. \"Често се срещам с потенциални или настоящи инвеститори. В момента работим за свързване на северните територии в града. Но освен това, инвестиции в образованието, развитие на професионалното образование е много важна цел. Една от важните и основни задачи за следващите години е административната реформа.\", смята тя. \"Цялата кампания някои от кандидатите насочиха усилията си към откровени лъжи, вадене на всякакви документи и пликове, които след това се оказва, че са публични. Корупция се бори с конкретни сигнали и проверки, нещо, което правя непрекъснато\", добави още Фандъкова.", "date": "2019.10.23", "title": "Фандъкова: Еврокомисията не дава нито лев без да си се подготвил, а аз съм"}
{"url": "https://www.24chasa.bg/novini/article/7725183", "text": "В началото на ноември \"Филип Морис България\" пуска на пазара новата версия на системата за нагряване на тютюн – IQOS 3 DUO, съобщи генералният мениджър на компанията Джордж Маргонис на специална презентация. Едно от предимствата на IQOS 3 DUO е, че вече дава възможност за две последователни употреби без презареждане на холдъра. Дизайнът на устройството е като този на IQOS 3, но най-новата версия има характеристики, които са разработени по препоръка на потребителите, уточниха от \"Филип Морис България\". С новото устройство потребителите не трябва да изчакват холдърът да се зареди за втора употреба, за да го използват. С функцията „бързо зареждане“ холдърът на IQOS 3 DUO вече се зарежда по-бързо в сравнение с предишните поколения на устройството - IQOS 3 и IQOS 2.4 Р. Тази иновация е създадена на база на получената обратна връзка от клиентите, така че да бъде в синхрон с техния начин на живот и да е винаги в готовност, обясниха от компанията. Устройството ще се предлага в четирите основни цвята, в които се предлага и IQOS 3, както и в лимитирана серия в пети цвят – меден. Всички аксесоари за предишната версия на устройството IQOS 3 ще са съвместими и с IQOS 3 DUO. „Продължаваме да инвестираме в наука и технологии, за да разработим устройства, които отговарят на потребностите на пълнолетните пушачи - устройства, които могат да помогнат на много хора, които в противен случай биха продължили да пушат, да преминат на тях“, заяви Андре Каланцопулос, главен изпълнителен директор на \"Филип Морис Интернешенъл\", по повод на представянето на най-новата версия на устройството за нагряване на тютюн.", "date": "2019.10.23", "title": "\"Филип Морис България\" пуска IQOS 3 DUO през ноември"}
{"url": "https://www.24chasa.bg/novini/article/7725168", "text": "София Господинова - репортерка във \"Вътрешна информация\" на БТА, се нуждае от помощ в издирването на свидетели на пътен инцидент, в който тежко пострадал е съпругът й Константин Касабов. Той е с опасност за живота в \"Пирогов\". На 21 октомври сутринта - около 8.20 ч., Константин, който е отивал на работа с колело, е бил блъснат на кръстовището при стадион \"Локомотив\" в столицата. Шофьорът на автомобила е избягал от местопроизшествието и е оставил пострадалия в безпомощно състояние на пътя. Молим всеки, който има някаква информация за инцидента, да се свърже със София Господинова, тел. 0887-728-736.", "date": "2019.10.23", "title": "Шофьор блъсна велосипедист в столицата и избяга, търсят се свидетели на инцидента до стадион \"Локомотив\""}
{"url": "https://www.24chasa.bg/novini/article/7724930", "text": "43-годишен габровец - горски инспектор в „Регионална дирекция по горите“ Велико Търново е обвинен за получаване на подкупи и оставен за 72 ч. в ареста, съобщиха от ОДМВР - Габрово. На 17 октомври, при провеждане на специализирана полицейска операция за противодействие на икономическата престъпност, в резултат на оперативно-издирвателни мероприятия са събрани достатъчно данни, от които е направено обосновано предположение за извършено тежко икономическо престъпление. При претърсване, извършено в жилището на 43-годишен жител на Габрово – горски инспектор в „Регионална дирекция по горите“ град Велико Търново, разследващите са намерили и иззели веществени доказателства и пари, уличаващи го в приемане на парични средства, които не му се следват, за да не извършва действия по служба. От проведените под надзора на Окръжна прокуратура – Габрово процесуално-следствени действия по разследването, до момента е установено, че длъжностното лице е искал и приемал пари от представители на различни търговски дружества, занимаващи се с дърводобив на територията на общините Дряново и Трявна в периода от началото на 2016 до 17 октомври 2019 година, за което спрямо него е наложена полицейска мярка „задържане за срок до 24 часа“. След повдигнато обвинение, с постановление на Окръжна прокуратура – Габрово, на горският инспектор е наложена мярка „задържане до 72 часа“ по реда на НПК. След изясняване на цялостната престъпна дейност и приключване на разследването по досъдебното производство, материалите ще бъдат предадени на Габровската окръжна прокуратура.", "date": "2019.10.23", "title": "Обвиниха горски инспектор в Габрово\nза подкупи от дърводобивни фирми (Обновена)"}
{"url": "https://www.24chasa.bg/novini/article/7725200", "text": "Управляващата във Великобритания Консервативна партия обвини лидера на опозиционната Лейбъристка партия Джереми Корбин, че \"няма друга политика, освен още отлагания на Брекзит и референдуми през цялата 2020 г.\" Обвинението отправи неназован източник от консерваторите, цитиран от Ройтерс, описвайки днешната среща между премиера Борис Джонсън и Корбин, съобщи БТА.Той имаше предвид лейбъристката политика да се провежда народен вот по всяко споразумение за Брекзит, постигнато с Европейския съюз. На срещата двамата обсъждали възможността лейбъристите в парламента да подкрепят график за дебатите по законопроекта за напускане на ЕС, \"който да позволи Брекзит наистина да се случи, вместо да има нови отлагания\", каза източникът, пожелал анонимност. Говорейки в парламента по-късно днес, премиерът призова опозиционния лидер да обясни как вижда осъществяването на Брекзит, като отново изрази разочарованието си, че парламентът е отхвърлил неговия сгъстен график за обсъждане на законопроекта, макар преди това да го е одобрил по принцип. \"Все още има време за Корбин . . . да обясни на народа на своята страна как предлага да спази своето обещание, което повтори многократно, и да изпълни волята на народа, като допринесе Брекзит да се случи\", каза Джонсън пред депутатите. Говорител на лейбъристите, цитиран от Ройтерс, каза от своя страна, че Корбин отново е изтъкнал пред премиера своето предложение да се договори \"разумен график\" за дебатите по законопроекта за Брекзит. Той повторил позицията на своята партия, че тя може да подкрепи свикването на предсрочни избори само ако бъде отстранена заплахата Великобритания да напусне Европейския съюз без споразумение.", "date": "2019.10.23", "title": "Джонсън се срещна с Корбин - не се разбраха нито за Брекзит, нито за нови избори"}
{"url": "https://www.24chasa.bg/novini/article/7725224", "text": "Всички замесени в трафик на хора трябва да бъдат преследвани и изправяни пред правосъдието, заяви днес британският премиер Борис Джонсън, цитиран от Ройтерс. Изказването на Джонсън е във връзка с новината за намирането на 39 тела в камион близо до британската столица Лондон, за който се предполага, че е дошъл от България, предава БТА. \"Трудно е да се поставим на мястото на служителите от спешните служби, които е трябвало да отворят камиона и да разкрият отвратителното престъпление. Знаем, че този вид търговия продължава. Всички, които търгуват с човешки същества, трябва да бъдат преследвани и изправяни пред правосъдието\", категоричен бе британският премиер. Ирландските власти ще проведат всички необходими следствени действия, ако се установи, че камионът, в който бяха намерени 39 тела, е минал през Ирландия, заяви ирландският премиер Лио Варадкар. \"Очевидно имаме нужда от още информация. Това е истинска, ужасна човешка трагедия\", изтъкна Варадкар в ирландския парламент. Германският канцлер Ангела Меркел заяви, че е шокирана от новината за намирането на 39-те тела в камион във Великобритания, предаде ДПА. Меркел съчувства на роднините на жертвите, заяви днес в Берлин говорителят на германското правителство Щефен Зайберт и увери, че Великобритания ще може да разчита на съдействието на Германия за намирането на виновните за престъплението и техните съучастници. Полицията на Есекс заяви, че все още не е идентифицирала 39-те жертви и не е установила каква е националността им, предаде Асошиейтед прес. Висша служителка на полицията Пипа Милс заяви, че идентифицирането може да се окаже дълъг процес и че основна задача на следствието ще е да разбере как камионът е влязъл в Ирландия. Смята се, че той е пристигнал в събота с ферибот от Ирландия в пристанището Холихед в Уелс. Милс отказа да даде информация за пола на жертвите. Според Шеймъс Лехъни, мениджър за Северна Ирландия на транспортната асоциация \"Фрайт\", избраният маршрут на камиона е бил необичаен, тъй като очевидно е включвал преминаване през Ирландия преди влизането във Великобритания с ферибот до пристанище Холихед. Лехъни е на мнение, че маршрутът е избран заради засилените мерки за сигурност и многото проверки на британското пристанище Дувър и на френското пристанище Кале.", "date": "2019.10.23", "title": "Меркел: Шокирана съм от случая с откритите 39 тела в камион в Есекс"}
{"url": "https://www.24chasa.bg/novini/article/7725218", "text": "Кандидатурата на Иван Стоименов Гешев - заместник на главния прокурор при Върховна касационна прокуратурана бе предложена от членовете на Прокурорската колегия на ВСС, които в мотивите си сочат, че професионалните и нравствени качества на прокурор Гешев съответстват на конституционните и законови изисквания за заемане на длъжността главен прокурор на Република България“. В мотивите към предложението е посочено, че преди обявяване на процедурата, Прокурорската колегия е направила задълбочен и обективен анализ на състоянието, постиженията и актуалните проблеми на прокуратурата, въз основа на който са конкретизирани професионалните качества и управленските възможности на евентуалния кандидат, както и възможността му да отговори на потребностите на прокуратурата и на обществените очаквания. Кандидатурата е съобразена с перспективите в развитието на прокуратурата и с очакванията на магистратите, съобразно проведените консултации с Асоциацията на прокурорите и с Камарата на следователите в България, и очертаните от тях критерии относно личните, професионалните и моралните качества, които кандидатът за главен прокурор трябва да притежава. Отчетени са постигнатите високи резултати в работата на Специализираната прокуратура под ръководството на Иван Гешев, с които се свързват положителните констатации в докладите на Европейската комисия за напредъка на България по Механизма за сътрудничество и оценка относно резултатите в борбата с корупцията по високите етажи на властта и организираната престъпност. Иван Стоименов Гешев има над 23 години юридически стаж в Прокуратурата на Република България. Професионалната му кариера в съдебната система започва на 01.02.1995 г. като помощник – следовател в Столична следствена служба, а от 21.05.1996 г. е следовател в Столична следствена служба. В периода от 17.04.2006 г. до 11.05.2012 г. е прокурор в Софийска районна прокуратура, като от 01.06.2009 г . е командирован в Софийска градска прокуратура. След проведен конкурс, с решение на ВСС по протокол № 06/09.02.2012 г., Иван Гешев е повишен в длъжност „прокурор“ в Софийска градска прокуратура. Със заповед на изпълняващия функциите апелативен прокурор на Апелативна прокуратура – София от 16.10.2013 г. е командирован в Окръжна прокуратура – Перник, за срок от три месеца. Със заповед на главния прокурор от 09.06.2016 г. е командирован в Специализирана прокуратура. В периода от 19.07.2016 г. до 16.07.2018 г. е административен ръководител на Специализираната прокуратура. С решение на Прокурорската колегия по протокол № 19/04.07.2018 г. е назначен на длъжност „заместник на главния прокурор“ при Върховна касационна прокуратура. За работата си в периода 2015 г. – 2017 г., със заповеди на главния прокурор, Иван Гешев три пъти е поощряван с отличие „служебна благодарност“ за отлично изпълнение на служебните му задължения, както и за проявен висок професионализъм. Притежава сертификат, връчен от екипа на фокусна точка „SOYA“ – Европол, за специално признание на заслугите и професионализма му в работата по операция за разбиване на нелегална печатница за производство на фалшиви банкноти, както и документ от Американските секретни служби, отдел „Вътрешна сигурност“, в знак на признателност за неговите изключителни усилия в разследването и предотвратяването на фалшифицирана американска валута. През 2017 г. е удостоен с грамота „Джовани Фалконе“ за реален принос в ограничаване разпространението и употребата на наркотици, проституция, детска порнография, корупцията, тероризма и изразена подкрепа на каузи в полза на обществото, за формиране на хуманни модели на поведение у подрастващото поколение. През 2019 г. е награден с грамота и плакет „Джовани Фалконе“ от десетото юбилейно издание на конкурса „Страхливият умира всеки ден, смелият – само веднъж“ на Посолството на Република Италия и Община Благоевград. В хода на изборната процедура заседанията на Комисията по атестирането и конкурсите и Комисията по професионална етика за обсъждане и приемане на докладите за професионалните и нравствени качества на кандидатите по чл. 173, ал. 9 от ЗСВ, на които присъства и кандидатът бяха излъчени он-лайн в реално време чрез интернет сайта на ВСС. Общо 91 са получените писма с представени становища, позиции и/или въпроси във връзка с процедурата за избор на главен прокурор на Република България от правоимащите субекти, съгласно – чл. 173, ал. 9 от ЗСВ и раздел II, т. 6 от Правилата за избор на председател на Върховния касационен съд, председател на Върховния административен съд и главен прокурор (Правилата) - юридически лица с нестопанска цел, професионални и научни организации, висши училища, магистрати, органи и институции, с които е работил кандидатът за главен прокурор. В 73 от становищата и позициите е заявена подкрепа към кандидатурата на Иван Гешев – заместник на главния прокурор при ВКП, и/или е отправен призив за провеждане на процедурата в съответствие със закона и без поддаване на опити за вмешателство. В 12 становища е изразено несъгласие с издигнатата кандидатура или се съдържа искане за прекратяване на изборната процедура. Писмени въпроси към кандидата са предоставени от Управителния съвет на Асоциацията на прокурорите в България, Сдружение „Обществен съвет за правосъдие“, ГД „БОЕЦ – БЪЛГАРИЯ ОБЕДИНЕНА С ЕДНА ЦЕЛ“, Български институт за правни инициативи, адв. Адела Качаунова – директор на Правната програма на Български хелзинкски комитет, Управителен съвет на Камарата на следователите в България, Гражданско сдружение Инициатива „Правосъдие за всеки“, Въпроси от Фондация \"Антикорупционен фонд\" и Фондация \"Институт за пазарна икономика\", Софийски адвокатски съвет и Фондация „Български адвокати за правата на човека\". Кандидатът за главен прокурор е депозирал писмо до членовете на Висшия съдебен съвет, в което представя своята позиция във връзка със „Становище и въпроси“ от сдружение „Боец – България Обединена с Една Цел“. На 23.10.2019 г. на интернет сайта на ВСС са публикувани и отговорите на поставените въпроси от Управителния съвет на Асоциацията на прокурорите в България; Сдружение „Обществен съвет за правосъдие“; адв. Адела Качаунова – директор на Правната програма на Българския хелзинкски комитет; Управителния съвет на Камарата на следователите в България. На интернет страницата на ВСС в раздел „Процедура за избор на главен прокурор“ са публикувани всички относими към процедурата документи, съгласно изискванията на ЗСВ и Правилата за избор на председател на Върховния касационен съд, председател на Върховния административен съд и главен прокурор.", "date": "2019.10.23", "title": "ВСС гласува за нов главен прокурор утре"}
{"url": "https://www.24chasa.bg/novini/article/7725445", "text": "Най-важното за София е да има прозрачност и яснота в решенията на Общинския съвет. Това заяви четвъртата в листата за съветници на ПП \"\"Атака\"\" Силвия Дойчинова. Като успешен мениджър на българска фирма за производство на минерална вода, тя е категорична, че данъкоплатците трябва да знаят за какво се харчат парите им и напомни, че основно бизнесът пълни хазната на столицата. Според Дойчинова в Общинския съвет трябва да попадат хора с различни професии, защото решенията, които се взимат, не са само мениджърски. Тя благодари на \"Атака\" за доверието към нея. Дойчинова посрещна лидера на \"Атака\" и кандидат за кмет на София Волен Сидеров в производствения цех на фирмата, която управлява. Работниците посрещнаха радушно Сидеров и заявиха, че подкрепят програмата му за управление на столицата. Сидеров раздаде книги с автограф и заяви, че с успешни мениджъри като Силвия Дойчинова управлението на София ще се промени в по-добра посока. Това е едно българско предприятие и то е по системата на кооперативния съюз, работила много добре в България още преди 9 септември 1944 г. Тя е показвала как взаимопомощта може да развива нещата. Сега у нас сме пазарна икономика, която е в посока див и безконтролен капитализъм, а кооперативното движение и производство в България има традиции\", заяви Сидеров. \"Много хубаво ще бъде, ако покажем, че с мениджър като Силвия ние заставаме зад подобен тип българско, наше производство, а не зад външен производител, който идва у нас и изнася печалбата зад граница. Радвам се, че един успешен непартиен човек се включи в листата на ПП \"Атака\"\", каза още Сидеров.", "date": "2019.10.23", "title": "Сидеров: София трябва да е център на българския бизнес"}
{"url": "https://www.24chasa.bg/novini/article/7725417", "text": "Фалшиви документи, на които е бил преправен дори подписът на зам.-главния прокурор Борислав Сарафов, приписаха 4,7 млн. франка на Иван Гешев в Швейцария и Монако. В 15:57 ч. сайтът \"Актуално\" обяви , че на редакционния мейл са били получени документи от 2015 г. С тях главна прокуратура иска от ДАНС проверка на данни, че Гешев има 3 745 586,74 швейцарски франка в банка в кантона Цуг. Първият документ, според сайта \"Актуално\" е подписан от Борислав Сарафов, който в момента е шеф на българското следствие. Вторият документ бил отговорът от ДАНС, в който българската агенция за национална сигурност потвърждава че Гешев има безименни номерирани банкови сметки не само в Швейцария, но и в Монако и по тях имало над 4,2 млн. франка. Единственият кандидат за главен прокурор, който утре ще бъде гласуван от ВСС, имал връзка със сметките си чрез мобилния телефон, по който нареждал трансакциите.  Точно час по-късно - в 16:58 сайтът \"Медиапул\" публикува същия компромат, позовавайки се на сайта \"Актуално\". И двата сайта на финала на идентичния материал твърдят, че търсят коментар от говорителя на прокуратурата Румяна Арнаудова, но няма отговор. Според източници от ДАНС, Върховна касационна прокуратура до час ще излезе с официална позиция. Неофициално от агенцията за национална сигурност коментираха, че става въпрос за фалшификат на документи, в които неумело е бил фалшифициран дори подписът на Борислав Сарафов. В сайта на прокуратурата се появи и официално опровержение. Ето го: На 23.10.2019 г., в 15.57 ч. в сайта actualno.com е публикувана статия със заглавие „Пере ли пари единственият кандидат за главен прокурор? (ДОКУМЕНТИ)“. Твърди се, че „скандални документи, свързани с подозрение за пране на пари“ от страна на заместник-главния прокурор Иван Гешев, са били изпратени на редакционния мейл. Публикувани са копия от два документа: писмо изх. № 473/2015 г./12.10.2015 г. от заместник главния прокурор Борислав Сарафов и писмо рег. № ФР-10-7326/04.11.2015 г. от директора на САД ФР – ДАНС до Борислав Сарафов. Според тях, прокурор Иван Гешев разполага с банкови сметки в Швейцария и Монако, към които са установени преводи и наличности на значителна стойност от сметки в Лихтенщайн, България и Руската федерация. Публикацията е възпроизведена в сайта mediapool.bg под заглавие „Анонимен сигнал срещу Гешев за необясними 4,7 млн. франка, скрити в Швейцария и Мароко“ и от други електронни медии. По повод на това, веднага е разпоредена проверка от главния прокурор. Установено е, че: - писмо рег. № ФР-10-7326/04.11.2015 г. от директора на САД ФР – ДАНС до заместник – главния прокурор Борислав Сарафов не съществува – такова писмо не е създавано и изпращано от ДАНС към прокуратурата; - писмо изх. № 473/2015 г./12.10.2015 г. от заместник главния прокурор Борислав Сарафов не съществува – под № 473/2015 г. във Върховната касационна прокуратура съществува преписка по повод касационна жалба срещу решение на Апелативен съд Велико Търново. Заместникът на главния прокурор по разследването и директор на Националната следствена служба Борислав Сарафов заявява, че никога и по никакъв повод не е изпращал, респ. получавал, публикуваните писма, както и че такава проверка нито му е била възлагана, нито е инициирана от него. Такова е и становището на ръководството на ДАНС. „Документите“ са очевидно неистински и целта на публикуването им определено е свързана с насроченото за утре, 24.10.2019 г., изслушване на кандидата за главен прокурор, завършва съобщението на прокуратурата. Ивайло Ачев, главен редактор на сайта \"Актуално\" след опровержението на прокуратурата обясни пред \"24 часа\", че са получили \"документите\" от анонимен имейл, имали съмнения в достоверността им и затова попитали прокуратурата, но след като не получили бързо отговор, решили да публикуват.", "date": "2019.10.23", "title": "Фалшиви документи приписаха на Гешев 4,2 млн. франка в Швейцария и Монако"}
{"url": "https://www.24chasa.bg/novini/article/7725441", "text": "Номинираният за главен прокурор Иван Гешев обяви, че подкрепя законодателните промени на министъра на правосъдието, които да гарантират независимо разследване на обвинител №1. Това става ясно от неговите писмени отговори до адвокат Адела Качаунова, ръководител на правната програма на БХК. Те са подадени днес във ВСС, ден преди изслушването и гласуването за кандидата за главен прокурор. \"Изразявам положителното си отношение и готовност, ако бъда избран за главен прокурор, да подкрепя предприетите действия от Министерство на правосъдието за законодателни промени, в съответствие и с препоръките на Венецианската комисия, към която е отправено искане за становище по представения от министъра на правосъдието проект за изменение на НПК, включващ и изменения в Закона за съдебната власт\", пише Гешев. \"В предложения от министъра на правосъдието законопроект за изменение на НПК и ЗСВ, в изпълнение на препоръките по делото \"Колеви срещу България \" в съответствие с конституционния модел са създадени достатъчно гаранции за временно отстраняване от длъжност на главния прокурор, ако е необходимо провеждане на наказателно преследване\", припомня той. От отговорите му става ясно, че кандидатът за главен прокурор не споделя опасенията на критиците на прокуратурата за властта, която се приписва на поста. \"Въпреки йерархичната структура на прокуратурата, намирам за твърде пресилени твърденията за безконтролност на главния прокурор, както и за необходимостта от структурни реформи или промяна на функционалната компетентност, с оглед създаване на достатъчно гаранции за обективно провеждане на разследване срещу главния прокурор\", уточнява Гешев Той е отговорил и защо преди няколко месеца изпрати на БХК две книги на български автори – \"Под игото\" на Иван Вазов и сборник с разкази на Йордан Йовков. \"На 26.06.2019 г. с пратка, адресирана до мен в качеството ми на заместник на главния прокурор, БХК изпрати пощенски плик, в който без съпроводително писмо се съдържаше - годишният доклад за състоянието на правата на човека в България, но и три книжни издания, а именно: \"Ромите в практиката по Закона за защита от дискриминация (2004-2017)\", \"Правата на човека в България през 2018\", \"Наръчник по антидискриминационно право\". Приех този акт като покана за размяна на книги и невербална комуникация, затова в отговор подбрах любими български класици. От написаното в становището става ясно, че този мой жест е възприет като обиден, което ни най-малко е била моята цел\", пише  Гешев. Той е отговорил писмено и на въпроси на асациацияата на прокурорите и на камарата на следователите.", "date": "2019.10.23", "title": "Гешев се обяви за промени в закона, които да гарантират независимо разследване на главния прокурор"}
{"url": "https://www.24chasa.bg/novini/article/7725471", "text": "Русия преговаря за продажба на Турция на нови системи за противовъздушна отбрана С-400, съобщи днес в интервю за Интерфакс генералният директор на руската държавна компания \"Рособоронекспорт\" Александър Михеев, предаде АФП. Агенцията припомня, че първа партида системи С-400 бе купена от Анкара въпреки протестите на Вашингтон. Ние обсъждаме сега тази опция, модела на финансиране и сроковете на доставки, посочи Михеев. Това съобщение бе направено в момент, когато Русия и Турция демонстрират силно сближаване, последният пример на който е споразумението, постигнато във вторник от президентите Владимир Путин и Реджеп Тайип Ердоган за изтегляне на кюрдските сили от Североизточна Сирия и за съвместен контрол в голям участък от турско-сирийската граница, предава БТА. Турция започна през юли да получава системи С-400 в съответствие с договор на стойност 2,5 милиарда долара. Този договор бе изпълнен преди предвидените срокове, заяви Александър Михеев в рамките на първи форум \"Русия-Африка\", организиран в Сочи. Той уточни, че тези доставки са изисквали изпращане на 72 пратки с въздушен транспорт. Анкара купи С-400 въпреки протестите на Вашингтон, който смята, че тези оръжия са несъвместими с въоръжението на НАТО, на която Турция е член. Като реакция САЩ отстраниха Турция от програма за създаване на американски изтребители пето поколение Ф-35 въпреки сериозните инвестиции на Анкара в този проект. Вашингтон преценява, че покупката от Турция на тези руски системи застрашава технологичните тайни на американския самолет. Турските и руските власти се надяват, че първите С-400 в Турция ще бъдат разположени през пролетта на 2020 г., след като турските военни бъдат обучени за използването им.", "date": "2019.10.23", "title": "Анкара преговаря с Русия за покупка на нови системи за противовъздушна отбрана С-400"}
{"url": "https://www.24chasa.bg/novini/article/7725457", "text": "През 2017 г. е напуснал България камионът, в който днес в графство Есекс в Англия бяха открити мъртви 39 души. Той е бил регистриран на варненска фирма с управител ирландка по-рано през годината. \"Камионът е регистриран в България на 19 юни 2017 г. На следващия ден - 20-и юни 2017 г., превозното средство е напуснало страната и оттогава няма данни да се е връщал в България\", казаха източници на \"24 часа\". Оттам обясниха, че по първоначални данни загиналите не са български граждани.", "date": "2019.10.23", "title": "Камионът с 39 трупа напуснал България 2017 г., няма данни да се е връщал у нас"}
{"url": "https://www.24chasa.bg/novini/article/7725528", "text": "По предложение на Христо Иванов избрахме навремето с цялата мощ на ГЕРБ Лозан Панов. Всичко, което е искано, е направено. Това каза премиерът Бойко Борисов пред bTV по повод избора на нов главен прокурор. \"Протестите (б.р. срещу избора на нов главен прокурор) са на една политическа партия. Ако се върнем назад, промените за избора на главен прокурор бяха направени от тогавашния министър на правосъдието Христо Иванов. Мисля, че това е лицемерие. Считам, че Емил Радев беше най-подходящ, но казахме, че няма да издигнем наша кандидатура. Недопустимо е да сложа партиен кандидат\", каза Борисов. ", "date": "2019.10.23", "title": "Борисов: Христо Иванов предложи Лозан Панов за шеф на ВКС - ГЕРБ го подкрепи мощно"}
{"url": "https://www.24chasa.bg/novini/article/7725501", "text": "Британският премиер Борис Джонсън каза днес на председателя на Европейския съвет Доналд Туск, че не желае ново отлагане на Брекзит, изразявайки увереност, че все още може да прокара споразумението за напускане на ЕС през парламента до 31 октомври, каза политическия говорител на премиера, цитиран от Ройтерс. Запитан дали премиерът смята, че може да прокара споразумението до 31 октомври, говорителят каза: \"Това беше посланието, което премиерът изпрати на Доналд Туск тази сутрин\". \"Пределно ясно е, че обществото иска това да се случи . . . те искат Брекзит да се случи . . . Ние много ясно посочихме, че бихме желали Брекзит да стане факт до 31 октомври\", добави той. Въпреки това лидерите на ЕС вече са в процес на обсъждане на условията за евентуално удължаване на срока за Брекзит, който изтича на 31 октомври, предаде Ройтерс. Ако те не успеят да се споразумеят за това непряко чрез контакти с Доналд Туск, може да се наложи спешна среща на върха на ЕС още в петък, каза днес ирландският премиер Лио Варадкар, предаде БТА. \"Ако е налице консенсус, можем да направим това чрез писмена процедура. Ако обаче липсва консенсус, ще трябва да се свика среща на Европейския съвет, вероятно в понеделник или дори още в петък, за да обсъдим дали ще дадем удължаване или не, за какъв срок и при какви условия\", каза Варадкар пред парламента в Дъблин. \"Ирландското правителство, разбира се, винаги е казвало, че ние искаме да избегнем риска от Брекзит без споразумение и това е подходът, който ще възприемем\", добави ирландският премиер. Той изрази надежда, че британският парламент ще действа с разумна скорост за приключване на процеса по обсъждане и гласуване на споразумението, постигнато между Джонсън и Брюксел. Ирландският външен министър Саймън Ковини каза изявление в Белфаст, че според него на Великобритания ще бъде предложено \"гъвкаво отлагане\", което ще даде възможност на Обединеното кралство да напусне ЕС доста преди посочения нов краен срок. Първо обаче трябвало да се получат мненията на всички страни членки на ЕС и да се види дали техните лидери няма да повдигнат някакви въпроси, допълни той . Германия няма да се противопостави на каквото и да е предложение на ЕС да се разреши продължение на срока за напускане на Великобритания след 31 октомври, каза днес говорителят на германската канцлерка Ангела Меркел. \"Не мога да предвидя изхода от консултациите, но мога да кажа от името на федералното правителство, че Германия няма да сложи бариера пред евентуално удължаване\", каза Щефен Зайберт, цитиран от Ройтерс. Говорител на британските лейбъристи каза днес, че техният лидер Джереми Корбин ще се запознае с детайлите на всяко предложено отлагане, за да е сигурен, че се изключва рискът от Брекзит без споразумение, преди да реши дали да подкрепи свикването на предсрочни парламентарни избори. Той направи това изявление заради предупреждението на премиера Борис Джонсън, че ако ЕС предложи на Лондон отлагане на Брекзит за края на януари, то той ще оттегли законопроекта за ратификация на споразумението с Брюксел и ще поиска свикване на избори, за да се избегне задънена улица за Брекзит. \"Ние ще подкрепим свикването на избори веднага щом бъде снет рискът от хаотичен Брекзит (без споразумение), и това ще зависи от конкретните условия в предложението на ЕС. Ще ни е нужно нещо, което има юридическа сила\", каза говорителят на лейбъристите. Според него едно от опасенията на лейбъристката опозиция е, че правителството има правомощието да насрочи дата за избори.", "date": "2019.10.23", "title": "Джонсън към Туск за пореден път: Не искам ново удължаване на срока за Брекзит"}
{"url": "https://www.24chasa.bg/novini/article/7725498", "text": "Индонезийското разследване на катастрофата с Боинг 737 МАКС (Boeing 737 Max) на авиокомпания Лайън еър (Lion Air) установи, че ключови елементи за обясняване на авиокатастрофата миналата година са механични и концептуални дефекти в командната система, предаде Франс прес, цитирана от  \"По време на разработката и сертифицирането на (737 МАКС) са били изразени хипотези относно реакцията на пилота при проблеми с функционирането, които не са имали очаквания ефект въпреки съответствието им с действащите директиви\", се казва в доклада, представен пред семействата на жертвите на среща при закрити врата в Джакарта. Окончателният доклад за катастрофата на 29 октомври 2018 година ще бъде публикуван тази седмица, най-вероятно в петък, според някои медии. Разследващата комисия изтъква в него и допринасящия фактор на слабостите в автоматичната система за стабилизиране при полет Ем Си Ей Ес (Maneuvering Characteristics Augmentation System - MCAS). Документът уточнява, че системата е била уязвима, тъй като се е основавала само на един датчик, а в случая с катастрофиралия самолет на Лайън еър той е бил сменен и недобре калибриран при ремонта. Според заключенията на индонезийските власти фактът, че пилотите на 737 МАКС не са били обучени как да действат при такъв тип повреди, е усложнил ситуацията. Всичките 189 пътници и членове на екипажа на самолета Боинг 737 МАКС загинаха при падането в морето малко след излитането от Джакарта. През март самолет от същия модел на Етиопските авиолинии (Ethiopian) от Адис Абеба за Найроби се разби, при което загинаха 157 души. И в двата случая като причина за трагедиите беше посочена системата за стабилизиране на полета. Оттогава всички самолети 737 МАКС в света са забранени за полети.", "date": "2019.10.23", "title": "Дефекти в командантната система обясняват падането на Боинг 737 МАКС край Джакарта"}
