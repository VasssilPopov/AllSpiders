{"url": "https://www.24chasa.bg/novini/article/6831699", "text": "Четиримата кандидати за членове на комисията “Антикорупция” нямат нищо против да се подложат на детектор на лъжата. Те декларираха готовност пред депутатите от парламентарната антикорупционна комисия, които изслушаха концепциите им във вторник. Номинираните - Антон Славчев за зам.-шеф и Антоанета Цонкова, Пламен Йоцов и Силвия Къдрева, за членове бяха подтикнати от депутатите да последват примера на шефа си - Пламен Георгиев. При неговото изслушване преди месец той обяви, че може да седне на полиграф. “Готов съм. Спя спокойно, съвестта ми е чиста”, каза Антон Славчев. От август м.г. той е бил шеф на дирекция К (“Корупция” - б. р.) в ДАНС. Тя се вля в Комисията за противодействие на корупцията и отнемане на незаконно придобитото имущество (КПКОНПИ), каквото е името на институцията. “Минавал съм много пъти на полиграф. Не е страшно”, каза Пламен Йоцов. Всеки в комисията трябвало да бъде проверяван за почтеност. Йоцов е работил в ГДБОП и в ДАНС, а сега ще отговаря за аналитичната дейност на “Антикорупция”. Според Славчев и Йоцов предложението, залегнало в Наказателния кодекс, за корупция да се разследва и частният сектор щяло да изиграе положителна роля. “Риск от корупция има навсякъде”, уточни кандидатът за зам.-шеф на комисията. Номинираните бяха представени от Пламен Георгиев. Той се спрял на тях, защото познавал професионалните и личностните им качества. Всеки имал повече от 18 г. стаж. Кандидатите изложиха концепциите си. Четиримата обявиха, че експертите в новата мегакомисия трябва да продължат повишаването на квалификациите си. Според Славчев в “Антикорупция” трябвало да се формират лидери, които да са за пример и да мотивират останалите. Антоанета Цонкова, която досега бе заместничка на Георгиев в несъществуващата вече комисия за отнемане на незаконното имущество, се спря на връзките с медиите. “Трябва да сме партньор с медиите и да даваме на гражданите поисканата информация”, каза тя. Силвия Къдрева, която идва от Сметната палата, успокои депутатите, че ще бъде спазен срокът и елитът ще подаде имотните си декларации до 15 май. За първи път ще се обявяват едновременно конфликт на интереси и имущество. Парламентът може да гласува кандидатурите до края на седмицата.", "date": "2018.04.24", "title": "Кандидати за шефове в “Антикорупция”: Готови сме за детектор на лъжата (Обзор)"}
{"url": "https://www.24chasa.bg/novini/article/6831690", "text": "Склад за плодове и зеленчуци в Козлодуй е превърнат в депо за нелегален алкохол. Това разкри митническа мобилна група и служители от оперативния контрол в митница Лом при извършена на 18 април 2018г. проверка в складовата база. Задържани са общо 1362 литра високоградусов алкохол. При проверката, в дъното на постройката, в обособено помещение с метална врата служителите открили 362 литра етилов алкохол в пластмасови туби от по 10 и 11 литра. Течността е с алкохолно съдържание между 41 и 50 градуса. В същото помещение са открити множество бидони с вместимост 100-150 литра, пълни с материал за изваряване на етилов алкохол, както и разглобен казан за производство на етилов алкохол. При допълнителен оглед на склада служителите открили затрупан с празни касетки бидон с вместимост 1000 литра. Съдът е бил пълен догоре с етилов алкохол с алкохолно съдържание близо 67 градуса. Фирмата, наемател на склада, не е представила документи за произход и платен акциз. Алкохолът е иззет, взети са проби за лабораторен анализ. Предстои образуване на административно-наказателно производство. Само два дни по-рано подобно разкритие беше направено в Монтана, където отново в склад за плодове и зеленчуци бяха открити 1000 литра високоградусов алкохол без документи за произход и платен акциз.", "date": "2018.04.24", "title": "Цех за алкохол разкриха в склада за плодове и зеленчуци"}
{"url": "https://www.24chasa.bg/novini/article/6831686", "text": "Турция посъветва Парламентарната асамблея на съвета на Европа (ПАСЕ) да не се намесва във вътрешните работи на Турция, изтъквайки, че произвеждането на предсрочни президентски и парламентарни избори през юни е работа на Турция, предаде ТАСС, цитирана от БТА. Това заяви турският премиер Бинали Йълдъръм на съвместна пресконференция с испанския си колега Мариано Рахой в Мадрид. По-рано днес комисията по мониторинг на ПАСЕ изрази безпокойство във връзка с планираните избори в Турция и препоръча на турските власти да ги отложат. Според комисията може да бъде поставена под въпрос \"легитимността на самите избори\". Йълдъръм коментира, че ПАСЕ трябва да се занимава със своите проблеми, а не с изборите в Турция, които са неин вътрешен въпрос. Той припомни, че Турция е произвела много избори и всичките са били \"прозрачни и демократични\" и с висока избирателна активност. Рахой от своя страна каза, че европейските органи могат да изразяват мнение по всевъзможни въпроси, но това не означава, че тяхната гледна точка съвпада с мненията на държавните и правителствените ръководители на страните от ЕС. \"Турция е важен съюзник на Европейския съюз в борбата с тероризма. Ние ще продължим да сътрудничим и в областта на икономиката, инвестициите и сигурността\", подчерта Рахой. На 18 април турският президент Реджеп Тайип Ердоган обяви, че на 24 юни ще бъдат произведени предсрочни президентски и парламентарни избори - близо година и половина преди редовния срок.", "date": "2018.04.24", "title": "Бинали Йълдъръм: ПАСЕ да се занимава със своите проблеми, а не с турските избори"}
{"url": "https://www.24chasa.bg/novini/article/6831716", "text": "Босненски гражданин, който шофирал автомобил, пълен с оръжие, е бил арестуван днес малко след като влязъл в Италия през границата със Словения, предаде ДПА. Италианската полиция съобщи, че 52-годишният босненец бил на волана на пежо с швейцарска регистрация. Според карабинерите той пътувал за Барселона. При проверката полицаите намерили чанта с два пистолета в багажника, което ги накарало да претърсят старателно останалата част на автомобила. Така били открити още оръжия, скрити под задните седалки и на мястото за резервни гуми, предава БТА. Полицаите намерили 6 автомата Калашников, две автоматични пушки, една ловна пушка, една карабина, още два пистолета, боеприпаси и заглушители. Много от оръжията били със заличени серийни номера. Шофьорът на автомобила е арестуван и обвинен в незаконно притежание и транспорт на оръжие.", "date": "2018.04.24", "title": "Арестуваха босненец в Италия, колата му била пълна с оръжия"}
{"url": "https://www.24chasa.bg/novini/article/6829768", "text": "Единен изпит, подобно на инициативата на медицинския факултет на Софийския университет и Медицинския университет в София, може да бъде въведен и за специалността “Право”. “Чували сме предложения за единен изпит по право. В миналото е имало такава форма на изпит за някои специалности. Централизиран прием съществува и в други държави”, коментира деканът на правния факултет на Софийския университет проф. Сашо Пенов. “Единните изпити имат предимство, защото критериите ще са еднакви навсякъде. От друга страна, с оглед социално-икономическите условия и критериите за регионална реализация на студентите, може да се случи така, че кандидати, които нямат възможност да се обучават в София, да бъдат принудени да учат не там, където желаят”, допълни проф. Пенов. Трябвало да се обмисли внимателно механизмът на класиране. След като факултетът по медицина на Софийския университет обяви, че тази година ще прави съвместни кандидат студентски изпити с МУ, медицинските университети извън столицата обаче не реагираха възторжено на идеята. Ректорите на МУ-Варна, МУ-Пловдив, и МУ-Плевен, подготвяли общо становище срещу единните изпити, за които “24 часа” писа. Ректорът на Медицинския университет в Плевен проф. Славчо Томов е запознат с публикацията, бе лаконична преди изготвянето на становището пиарът на вуза Велина Дукова пред “24 часа”. “Много трудно ще е да се въведе общ изпит за медицинските университети и факултети в страната, тъй като изисква абсолютна координация между тях - на планове и програми. Досега подобна идея между ръководствата на вузове не е обсъждана, въпреки че не е нещо ново - в миналото е имало единен изпит”, каза зам.-ректорът по учебната част на Медицинския университет в Пловдив проф. Мария Куклева. Според нея системата на препитване за медици в Пловдив е успешна и няма нужда да бъде променяна. “С тревога следим това, което се случва в МУ-София и във факултета по медицина към Софийския университет. Готови сме, ако колегите желаят, да им помогнем и съдействаме за решаване на проблемите им. Относно идеята някой друг да провежда кандидатстудентската кампания и изпити в МУ-Варна, мисля, че това, първо, е незаконно, второ, е абсурдно. Може би наистина е необходимо МУ-София, и факултетът по медицина към СУ да се слеят в единна структура, още повече че са в едно населено място. Така ще могат да решат проблемите си и ще успеят да повишат капацитета, потенциала и качеството на преподаване”, каза за “24 часа” ректорът на варненския Медицински университет проф. д-р Красимир Иванов. “Да се дава за пример кандидат-студентската кампания в МУ-София? Оставям въпроса без коментар! В момента кандидатстудентската кампания в МУ-Варна, протича нормално при огромен интерес. 1200 човека се явиха на предварителния изпит по биология в събота. Конкуренцията и тази година ще е огромна - 10 човека се борят за 1 място в специалностите “Медицина”, “Дентална медицина” и “Фармация” при обучението на български език. Безпрецедентна е конкуренцията и в англоезичното обучение - 3-ма чужденци за 1 място. Затова заявявам, че сме готови, с нашия опит, доказан през годините, да помогнем на всеки. Университетите са автономни и могат сами да решават проблемите си\", подчерта проф. Иванов. “Хубаво е да има единна форма на изпита за медицинските университети и факултети, тъй като сега кандидат-студентите учат по един начин за Стара Загора, по друг - за София, по трети - за Пловдив и т.н. Ние в Тракиския университет държим на отворените изпити с тестове и задачи, а не с развиване на въпроси, за да не учат кандидатите материала наизуст,” коментира ректорът на Тракийския университет в Стара Загора проф. Иван Въшин.", "date": "2018.04.24", "title": "Единен изпит и по право? Професори не са против"}
{"url": "https://www.24chasa.bg/novini/article/6831728", "text": "Президентът на САЩ Доналд Тръмп заяви, че може скоро да постигне разбиране с френския си колега Еманюел Макрон по иранското ядрено споразумение, предаде Ройтерс. \"Мисля, че водихме съдържателни обсъждания по Иран и с нетърпение очакваме да направим нещо. Можем поне да постигнем разбирателство помежду си много бързо. Мисля, че сме доста близо до такова разбирателство\", каза Тръмп след среща с Макрон в Белия дом. Тръмп предупреди Иран да не изпълнява заплахите си, че ще възобнови ядрената си програма, предаде БТА. \"Ако рестартират ядрената си програма, ще имат по-големи проблеми от когато и да било досега\", заяви Тръмп, без да обясни какво има предвид. Според Тръмп това споразумение е \"безумно и смехотворно\", защото не взема предвид балистичните ракети или намесата на Иран в конфликти като тези в Йемен и Сирия. Една от целите на визитата на Макрон във Вашингтон е да убеди Тръмп да не оттегля САЩ от иранското ядрено споразумение. Според френския президент, дори да не е идеално, то е най-добрият шанс да бъде удържан Техеран от сдобиване с ядрено оръжие. В предизборната си кампания Тръмп обеща \"да скъса\" текста, а след встъпването си в длъжност даде на европейските страни по споразумението (Франция, Великобритания и Германия) срок до 12 май да внесат по-твърди мерки в него, отбелязва Франс прес. През последните дни Русия, Китай и Великобритания призоваха за запазване на споразумението, а в неделя Макрон повтори, че няма \"план Б\" да бъде спрян Иран от сдобиване с ядрено оръжие. Макрон каза на Тръмп, че иранското споразумение е част от по-общата картина на сигурността в региона. \"Що се отнася до Иран, трябва да поставим тази тема в контекста на регионалните предизвикателства. Имаме положението в Сирия, имаме сигурността в целия регион и мисля, че при всяко положение споделяме обща цел да се избегне ескалация и разпространение на ядрено оръжие в региона. Така че въпросът е кой е най-подходящият път\", заяви Макрон. Визитата на френския президент е първото държавно посещение на чуждестранен лидер в САЩ от встъпването в длъжност на Доналд Тръмп. Въпреки разногласията им по множество въпроси Макрон прави всичко възможно за създаване на тесни отношения с президента на САЩ, отбелязва АФП. \"Той ще е велик президент за Франция, предричам го\", каза Тръмп за Макрон преди двамата да влязат в Овалния кабинет. Той добави, че френският президент \"се справя чудесно\". В присъствието на френския си гост Тръмп обаче открито съжали, че му се налага да преговаря с ЕС по икономическите въпроси. \"Въпросът за търговския обмен с Франция е сложен, защото го има Европейският съюз. Бих предпочел да преговарям само с Франция\", каза Тръмп. \"ЕС е много суров с нас. Имат митнически бариери, които са недопустими\", заяви президентът на САЩ. В програмата на разговорите на двамата лидери са и европейските призиви да не се въвежда 25 процента мито върху вносната европейска стомана, както и желанието на Тръмп да изтегли американските сили от Сирия. Макрон, чието посещение ще бъде последвано от визита в петък на германската канцлерка Ангела Меркел, призовава Тръмп засега да остави американските войски в Сирия, за да се гарантира поражението на екстремистите от \"Ислямска държава\". Тръмп заяви, че севернокорейският лидер Ким Чен-ун е проявил много достойно поведение и че предстоящата среща на върха между двамата ще е нещо прекрасно за целия свят. \"Беше ни казано, че те биха искали срещата да се състои възможно най-скоро. Водим много добри разговори. Ким Чен-ун е много открит и според мен много достоен, съдейки по всичко\", каза Тръмп. Тръмп е заявявал, че може да се срещне с Ким в края на май или през юни. Доналд Тръмп заяви, че САЩ вероятно ще постигнат търговско споразумение с Китай и че представители на двете страни ще започнат преговори след няколко дни. Китай заяви, че приветства предстоящото посещение на американския финансов министър Стивън Мнучин, който ще се опита да реши търговския спор между двете най-големи световни икономики, след като Тръмп заплаши да наложи мита върху китайски вносни стоки. \"Китай подхожда много сериозно и ние също. Има много добър шанс да постигнем споразумение\", каза Тръмп. Доналд Тръмп отдаде почит на подполковника от френската жандармерия Арно Белтрам, който доброволно се смени със заложничка при джихадистки атентат във Франция миналия месец и бе убит от нападателя, предаде Франс прес. \"Само преди няколко седмици прибавихме още едно име към списъка ни на големи герои, това на един смел френски полицай на име Арно Белтрам. Той се изправи лице в лице със злото и не трепна. Той даде живота си за хората, за страната си и за самата цивилизация\", заяви Тръмп. Макрон донесе във Вашингтон издънка от дъб от Северна Франция, която вчера бе посята в градината на Белия дом. По този повод двамата президенти позираха с лопати в ръце пред погледа на съпругите си Мелания Тръмп и Брижит Макрон.", "date": "2018.04.24", "title": "Тръмп: Скоро с Макрон може да се разберем за иранското ядрено споразумение"}
{"url": "https://www.24chasa.bg/novini/article/6831641", "text": "Лекарите ще дават процент инвалидност и за второ, трето и всяко заболяване на пациентите, но само ако то е оценено на над 50% нетрудоспособност. Това обаче ще бъде вписано допълнително в промените за медицинската експертиза. Гарант, че ще стане, ще е лично вицепремиерът Валери Симеонов. Във вторник здравното министерство пак качи стария проект за радикални промени в издаването на решенията за ТЕЛК. Там обаче липсваха текстовете за процентите за вторите заболявания. В специален протокол от срещата с хората с увреждания седят подписите на вицепремиера Симеонов и здравния министър Кирил Ананиев, който е пратен до организациите, заедно със сравнителен анализ на промените. “Хората с увреждания не трябва да се притесняват, обещанията ще бъдат спазени и гаранцията е вицепремиерът”, обеща Симеонов. Проектът предвижда още за всяка диагноза вече да се дава точно определен процент инвалидност, а не с диапазони, както е сега. Завишени са процентите при някои злокачествени заболявания. При стенокардия вместо 30-50% вече ще се дават 40%, когато сърцето не може да поема достатъчно количество кръв, и 50%, ако не изпомпва достатъчно. В следващите 30 дни всеки може да изпрати своето становище, като от здравното министерство ще се срещнат отново и с хората с увреждания.", "date": "2018.04.24", "title": "Ще се добавят болести за ТЕЛК, текстът се вписва допълнително"}
{"url": "https://www.24chasa.bg/novini/article/6831814", "text": "Германският министър на външните работи Хайко Маас обвини сирийския лидер Башар Асад в \"безчовечно поведение\" в реч в ООН, предаде ДПА. Маас произнесе втората си реч в Обединените нации в рамките само на няколко седмици. Берлин се опитва да засили позициите на кандидатурата си за място в 15-членния Съвет за сигурност на ООН преди изборите за заемането му на 8 юни, предаде БТА. Германия отказа да се присъедини към САЩ, Великобритания и Франция във военните им удари по Сирия заради предполагаемата химическа атака в Дума, последното предградие на Дамаск, което още беше под контрола на бунтовниците. Тя обаче изрази политическа подкрепа за решението им. \"Безчовечното поведение на режима на Асад е посегателство срещу основните ценности на международната общност\", каза Маас. \"Не бива да си затваряме очите за това. Погазванията на фундаментални норми на международното право не може да остават безнаказани.\" Той добави, че безизходната ситуация в Съвета за сигурност на ООН \"крие опасно предизвикателство за способността на международната общност да действа\". Германия, Белгия и Израел се съревновават за две места в съвета, запазени за западноевропейски и други страни. На изборите през юни ще бъдат избрани общо пет страни, които да влязат в него като непостоянни членки за срок от две години.", "date": "2018.04.24", "title": "Хайко Маас: Поведението на Асад е безчовечно"}
{"url": "https://www.24chasa.bg/novini/article/6831707", "text": "Габриела Медарова, която на 15 април помете 10 паркирани коли в Пловдив след употреба на алкохол и марихуана, ще обжалва в четвъртък окръжния съд гаранцията си от 20 000 лв. “Районният съд определи този размер, като се аргументира с щетите от 40 000 лв., нанесени на колите. Никъде в закона обаче гаранцията не се обвързва с повредите. В чл. 63 от НПК се посочва единствено, че гаранцията трябва да е съобразена с имотното състояние на обвиняемия. В случая това не е направено”, заяви пред “24 часа” адвокат Орлин Търновалийски, който защитава Медарова. Той уточни, че в момента неговата клиентка е безработна студентка. 20-годишната Габриела учи маркетинг в местен вуз. В нощния клуб в Пловдив, където танцувала от време на време, не била на трудов договор. Получавала хонорар от 100 лв. на участие. След като я пуснаха б от ареста срещу 20 хил. лв., тя се отказала от работата в бара. “Габриела е в нервна криза. Посещава психолози и психиатри. Дори не може да разговаряме, само плаче”, каза Търновалийски. Според него в нощта преди автомелето момичето е постъпило детински, след като изпило около 150 г водка и седнало зад волана. Тъй като шефовете на клуба не ѝ платили възнаграждението, не успяла да хване и такси. Затова тръгнала да се прибира с джипа на гаджето си. “Така от играчка е станало плачка”, заключи адвокатът. Седмица след инцидента с Габриела друг шофьор помете с товарен бус 2 спрени коли и се заби в стена. Пострада негов спътник, щетите по возилата се изчисляват. Шофьорът бил неправоспособен, а дрегерът отчел близо 2 промила алкохол. Мъжът е задържан за 24 ч в 3-о РУП.", "date": "2018.04.24", "title": "Танцьорката, помела 10 коли в Пловдив, моли да й намалят гаранцията от 20 000 лв."}
{"url": "https://www.24chasa.bg/novini/article/6831633", "text": "Още не е ясно кой ще замества Десислава Иванчева като кмет на столичния район “Младост”. Посоченият от нея зам.-кмет Владимир Клисуров, не е решил дали да приеме и било възможно да откаже. Водени са разговори с другия зам.-кмет - арх. Румен Русев. “Няма решение. Водим разговори”, обясни пред “24 часа” арх. Русев. На въпрос дали би се съгласил да ръководи района, ако Клисуров откаже, той отговори: “Бих приел единствено заради администрацията, защото има много работа”. Ако Клисуров откаже, решението за заместник на Иванчева трябва да се гласува от СОС. Сесията му е в четвъртък. По повод материала на “24 часа” за опашките в кметството, от р-н “Младост” уточниха, че местните данъци и такси не са на пряко подчинение на районния кмет, а на Столична община. Причината за чакащите пред ГРАО била кампанията за прием в първи клас и документите за адресна регистрация, които родителите трябва да представят. Обслужването обаче ставало бързо и администрацията функционирала нормално. ", "date": "2018.04.24", "title": "Още не е ясно кой ще замества Иванчева"}
{"url": "https://www.24chasa.bg/novini/article/6831694", "text": "29-годишната Цвета Таскова, която бе обвинена, че по непредпазливост е причинила смъртта на 6-има при катастрофа с автобус край Вакарел, излиза на свобода срещу 5000 лв. Решението е на апелативните съдии в София Весислава Иванова, Стефан Илиев и Калинка Георгиева. На 13 април след сблъсък между реното на Таскова и автобус на “Юнион Ивкони” освен 6 жертви имаше и 26 ранени. Според прокуратурата при изпреварване колата на Таскова криволичила и блъснала предната лява гума на автобуса, който излязъл от магистралата и се обърнал в канавка. “Таскова е нормално човешко същество. Всеки един шофьор по света е с единия крак в затвора”, защити я адвокатът ѝ Николай Кокинов, който е бивш шеф на Софийската градска прокуратура. Според съдиите има улики срещу Таскова, но престъплението не е умишлено, а е извършено по непредпазливост. Едно от доказателствата е разпит на спътника на Таскова. Той не е чул шум в реното, както твърди шофьорката. Преди удара Таскова карала, криволичейки, но не е ясно защо. Съдът отбеляза, че по делото няма данни шофьорката да е била агресивна на пътя. “Обвиняемата е без криминални прояви. От 11 сведения става ясно, че е порядъчен гражданин, който спазва законите”, посочи съдия Иванова и подчерта, че случилото се край Вакарел “е инцидентна проява”. “Съжалявам за случилото се”, проплака Таскова. На влизане в залата тя трепереше, а вътре говореше насечено, сякаш не ѝ стига въздух. Таскова има само административно наказание за шофиране след употреба с 1,1 промила на алкохол, за което ѝ взели книжката преди 2 г. Според съда е минимален рискът тя да извърши друго престъпление на свобода. Няма опасност да се укрие, а прокуратурата може да ѝ наложи забрана да напуска страната. За причиняване на смърт по непредпазливост обвиняем може да стои в ареста най-много 2 месеца, а разследването вероятно ще надхвърли този срок, посочи съдът. Не е готова автотехническата експертиза, която ще покаже как точно е станала катастрофата. Има само експертно заключение, че реното е изправно. За да определи гаранция от 5000 лв., съдът взел предвид, че Таскова работи като барманка в Пампорово и живее с родителите си. Мярката за неотклонение не е наказание. Тя се налага на обвинения, за да не пречи на разследването до влизането на делото в съда.", "date": "2018.04.24", "title": "Шофьорката от касапницата край Вакарел работила като барманка в Пампорово (Обзор)"}
{"url": "https://www.24chasa.bg/novini/article/6831837", "text": "Президентите на САЩ и Франция Доналд Тръмп и Еманюел Макрон призоваха за ново споразумение за сдържане на амбициите на Иран малко след като Тръмп определи сегашното иранското ядрено споразумение като катастрофално, предаде Франс прес. \"Нямаме същите отправни позиции по този въпрос и водихме много задълбочен разговор по темата\" на подписаното през 2015 г. споразумение, което цели да попречи на Иран да се сдобие с ядрено оръжие, каза Макрон на съвместна пресконференция с Тръмп, предаде БТА. \"Затова бихме желали занапред да работим по ново споразумение с Иран\", добави той. Тръмп поиска ново споразумение \"със здрави основи\". \"Сегашното споразумение е с изгнили основи, това е лошо споразумение, лоша структура\", заяви Тръмп, който по-рано даде на европейските страни по споразумението (Франция, Великобритания и Германия) срок до 12 май да внесат по-твърди мерки в него. \"Ще видим какво ще стане след 12-и\", каза Тръмп. \"От няколко месеца казвам, че това споразумение не е достатъчно, но поне ни позволява до 2025 г. да контролираме ядрените дейности\" на Иран, заяви Макрон. Той изрази желание да се започне работа по ново споразумение \"в близките седмици и месеци\". \"Този път е единственият, който позволява стабилност. Франция не е наивна по отношение на Иран\", каза Макрон. Според френския президент трябва да се обхванат въпроси като блокиране на всякаква иранска ядрена дейност до 2025 г., прекратяване на иранската балистична ракетна дейност и намиране на политическо решение за сдържане на Иран в региона, предаде Ройтерс. Тръмп заяви, че иска да изтегли американските войски от Сирия \"относително скоро\", но не и преди задачата им да е завършена, като добави, че преговорите по сирийската криза трябва да са част от едно по-обхватно иранско споразумение. Тръмп заяви, че той е Макрон са се съгласили, че никой от тях не иска да дава на Иран допълнителни възможности за влияние в региона, отбелязва Асошиейтед прес. \"Искаме да се приберем у дома. Ще се приберем у дома. Искаме обаче да оставим силен и траен отпечатък в региона и това беше много важна част от разговора ни\", каза Тръмп, който благодари на Макрон за участието на Франция в неотдавнашните западни удари по Сирия и в борбата с тероризма. Макрон заяви, че не може да даде дата за края на военното участие на Франция в Сирия, предаде Ройтерс. Той заяви, че в близките седмици и месеци ще направи оценка какво трябва да се направи по сирийския въпрос. По думите му дипломатическата цел в Сирия е да се гарантира, че сирийците ще могат да живеят в мир. Макрон каза, че първата цел на намесата в Сирия е да се завърши работата по разгромяването на \"Ислямска държава\" и други радикални групировки. Освен военната намеса обаче трябва да се намери политическо решение на кризата в Сирия, а за тази цел трябва да се изготвят редица споразумения, които да гарантират, че Сирия ще остане суверенна страна, каза Макрон, цитиран от ТАСС. Тръмп призова Северна Корея да премахне целия си ядрен арсенал и изрази убеденост, че предстоящата му среща на върха с лидера на КНДР Ким Чен-ун ще е успешна, предаде Франс прес. \"Мисля, че ще бъде много положителна. Започнах един процес и отначало всички решиха, че подхождам неправилно. В същото време обаче от 25 години се водят преговори и нищо не стана, а сега стават много неща. Този въпрос отдавна трябваше да е решен от други американски президенти и други лидери на други страни. Ние напредваме съвсем добре. Организират се срещи и искам да видя премахване на ядреното оръжие в Северна Корея\", каза Тръмп. Макрон изрази доверие в доброто бъдеще на търговските отношения на Франция със САЩ и заяви, че е хубаво, когато съюзници работят заедно. Той заяви, че търговията между двете страни е балансирана и каза, че всички страни трябва да следват правилата на Световната търговска организация. През последните 18 години САЩ са похарчили 7 трилиона долара за Близкия изток, но повече няма да отделят такива суми, каза Тръмп, цитиран от ТАСС. \"Похарчихме 7 трилиона долара за Близкия изток и не получихме нищо или даже по-малко от нищо. САЩ повече няма да плащат\", каза Тръмп и призова арабските страни от региона съществено да увеличат финансовия си принос за стабилизирането на Сирия, след като там бъде победена ИД, предаде Франс прес. \"В Близкия изток има много богати страни и те трябва да увеличат съществено приноса си, за да не се възползва Иран и нашите усилия против ИД. Те трябва да увеличат финансовия си принос, не малко, а колосално\", заяви Тръмп.", "date": "2018.04.24", "title": "Тръмп и Макрон призоваха за ново споразумение с Иран"}
{"url": "https://www.24chasa.bg/novini/article/6831532", "text": "Заставаме твърдо зад Емил Христов и той няма да подава оставка, се заявява в позиция на ПГ на ГЕРБ. \"Ние от ПГ на ГЕРБ категорично няма да участваме в поредния измислен скандал на БСП. Заместник-председателят на Народното събрание Емил Христов вече се извини за неудобството, което бе причинено на майките на децата с увреждания миналата седмица, и категорично опроверга спекулациите на опозицията, че умишлено не ги е допуснал в парламента\", посочват от групата. \"Зад целия този грозен сценарий на БСП стои желанието им да изместят фокуса от успехите на Българското председателство на Съвета на ЕС и на премиера Бойко Борисов. Тъй като не могат да предложат реална алтернатива, от БСП прегърнаха подхода с измислянето на скандали като единствена възможност да попаднат в новините\", заявяват от ПГ на ГЕРБ. . \"Осъзнавайки всичко това, от ПГ на ГЕРБ категорично няма да се поддадем на провокацията. Ние заставаме твърдо зад Емил Христов и той няма да подава оставка\", пише в позицията.", "date": "2018.04.24", "title": "ГЕРБ: Заставаме твърдо зад Емил Христов \nи той няма да подава оставка"}
{"url": "https://www.24chasa.bg/novini/article/6831538", "text": "Информационни дни по повод старта на две процедури по Оперативна програма \"Региони в растеж\" 2014-2020 г. се провеждат днес и утре в хотел \"Рамада\" в София, съобщиха от МРРБ, цитирани от БТА. Отворени за кандидатстване за безвъзмездна финансова помощ са процедурите BG16RFOP001-2.002 \"Енергийна ефективност в периферните райони-2\" по Приоритетна ос 2 и BG16RFOP001-5.002 \"Подкрепа за деинституционализация на социалните услуги за възрастни и хора с увреждания\" по Приоритетна ос 5 на ОПРР. Експерти на Главна дирекция \"Стратегическо планиране и програми за регионално развитие\" към Министерството на регионалното развитие и благоустройството представят условията по тях, допустимите кандидати и дейности, както и изискванията при подготовката на проектните предложения. Основната цел на процедурата за енергийна ефективност е да се подобрят енергийните показатели на публичната инфраструктура и на жилищния сектор в опорните центрове от 4-то ниво на националната полицентрична система - 28 малки градове в страната. Общият размер на безвъзмездната финансова помощ по процедурата е 38,2 млн. лв. Крайният срок за подаване на проектни предложения е 27.08.2018 г., 19:00 часа. Чрез процедурата по деинституционализация се цели да се осигури изграждането на подходяща и ефективна социална инфраструктура, допринасяща за предоставяне на нови качествени социални услуги за възрастни и хора с увреждания. Общият размер на безвъзмездната финансова помощ по нея е 41,3 млн. лв., за която могат да кандидатстват 29 общини - конкретни бенефициенти, включени в Картата на резидентните услуги и Картата на услугите за подкрепа в общността. Крайният срок за подаване на проектни предложения е 30.08.2018 г., 19:00 часа. Информационните дни се провеждат между 14.00 и 17.00 часа за енергийна ефективност днес и утре от 9.00 до 13.00 часа за процеса по деинституционализация на социалните услуги за възрастни и хора с увреждания.", "date": "2018.04.24", "title": "Стартират две процедури по Оперативна програма \"Региони в растеж\""}
{"url": "https://www.24chasa.bg/novini/article/6831544", "text": "Сръбският премиер Ана Бърнабич потвърди, че страната ще въведе контрамерки срещу Хърватия  , предаде Танюг. На въпрос на журналисти какви контрамерки срещу Хърватия ще приеме сръбското правителство, Бърнабич отговори кратко: \"ще видите\". Президентът на Сърбия Александър Вучич заяви по-рано днес по повод забраната, че става дума за \"прибързано и нервно\" решение, което не разбира. На тържество по повод Деня на армията на Сърбия Вучич каза, че не му е ясно защо на Вулин е било забранено да влезе в Хърватия и би искал това да не е заради неговите изявления за лагера на смъртта Ясеновац и престъпленията, които са били извършени там, предаде БТА. Хърватският президент Колинда Грабар Китарович на свой ред каза, че не я интересува какви реципрочни мерки ще въведе Сърбия срещу Хърватия, а я интересува продължаването на диалога. \"Сърбия трябва да реши как ще продължи нататък\", каза президентът и добави, че не може да бъде доволна от състоянието на отношенията между двете страни. Тя изрази тревога от факта, че на заплахите от страна на лидера на сръбските радикали Воислав Шешел никой в Сърбия нито е обърнал внимание, нито е осъдил. \"Шешел и Вулин са вътрешен въпрос на Сърбия, там трябва да го решат. Те са проблем на Сърбия\", каза Колинда Грабар Китарович, цитирана от хърватските медии.", "date": "2018.04.24", "title": "Бърнабич: Ще въведем контрамерки срещу Хърватия заради това, че забрани визита на Вулин"}
{"url": "https://www.24chasa.bg/novini/article/6831553", "text": "Президентът на САЩ Доналд Тръмп заяви, че първото държавно посещение в неговия мандат, това на френския президент Еманюел Макрон, е свидетелство за трайното приятелство между двете им страни, предаде ДПА. При посрещането на Макрон в Белия дом Тръмп припомни дълговечните връзки между САЩ и Франция, която е подкрепила силите на САЩ в Американската война за независимост от Великобритания (1775-1783 г.), предаде БТА. \"Напълно подходящо е, че приемаме първото държавно посещение от лидера на най-стария съюзник на Америка, гордата държава Франция\", каза Тръмп. Макрон заяви, че визитата му е белег колко здрави са връзките между Париж и Вашингтон. Президентът Доналд Тръмп и първата дама Мелания Тръмп посрещнаха Еманюел Макрон и съпругата му Брижит с червен килим на Южната морава на Белия дом, предаде Асошиейтед прес. В тържественото посрещане участваха 500 американски военнослужещи от петте вида войски. Макрон бе приветстван с традиционен салют от 21 изстрела и военен оркестър. Сред присъстващите бяха и вицепрезидентът Майк Пенс, членове на кабинета на Тръмп и конгресмени. Доналд Тръмп отдаде почит на подполковника от френската жандармерия Арно Белтрам, който доброволно се смени със заложничка при джихадистки атентат във Франция миналия месец и бе убит от нападателя, предаде Франс прес. \"Само преди няколко седмици прибавехме още едно име към списъка ни на големи герои, това на един смел френски полицай на име Арно Белтрам. Той се изправи лице в лице със злото и не трепна. Той даде живота си за хората, за страната си и за самата цивилизация\", заяви Тръмп. В приветствената си реч Тръмп благодари на Франция, че се е присъединила към САЩ и Великобритания за нанасянето на въздушни удари по Сирия по-рано този месец в отговор на предполагаема химическа атака, извършена от режима на сирийския президент Башар Асад, предаде Ройтерс. Той заяви, че през изминалата година с Макрон са развили \"прекрасно приятелство, което е свидетелство за трайното приятелство между двете ни страни\". В своята реч Макрон призова двете страни да работят заедно срещу ислямистките екстремисти и по въпроси като Северна Корея и Иран, както и за \"свободна и справедлива търговия\" и за борба с климатичните промени. \"Именно заедно ще осуетим разпространението на оръжия за масово поразяване, независимо дали в Северна Корея или Иран\", каза Макрон. В намек за миналогодишното решение на Тръмп да оттегли САЩ от Парижкото споразумение за климата Макрон заяви, че \"не винаги сме на едно мнение за решението\", но подчерта, че \"на карта е заложена съдбата на нашите деца\". Тръмп разкритикува иранското ядрено споразумение и го определи като катастрофално. \"Хората знаят позицията ми за иранското споразумение, това е едно ужасно споразумение\", заяви Тръмп в началото на работна среща в Овалния кабинет с Макрон, който се надява да го убеди да не оттегля САЩ от това споразумение, отбелязва АФП. Тръмп заяви, че Иран ще се изправи пред по-сериозни проблеми, ако възобнови ядрената си програма, предаде ДПА. \"Ще имат по-сериозни проблеми, отколкото някога са имали\", каза Тръмп.", "date": "2018.04.24", "title": "Тръмп: Посещението на Макрон в САЩ свидетелства за трайното приятелство между двете страни"}
{"url": "https://www.24chasa.bg/novini/article/6831496", "text": "Редовното правителствено заседание ще се проведе както обикновено – в сряда, 25 април, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА УТВЪРЖДАВАНЕ НА ТАКСИТЕ ЗА КАНДИДАТСТВАНЕ И ЗА ОБУЧЕНИЕ В ДЪРЖАВНИТЕ ВИСШИ УЧИЛИЩА ЗА УЧЕБНАТА 2018/2019 Г. Внася: министърът на образованието и науката 2. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2018 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИЛИЩА ПРЕЗ 2018 Г., ПРИЕТА С ПОСТАНОВЛЕНИЕ №17 НА МИНИСТЕРСКИЯ СЪВЕТ ОТ 2018 Г. Внася: министърът на образованието и науката 3. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ОТБРАНАТА ЗА 2018 Г. Внася: заместник министър-председателят по обществения ред и сигурността и министър на отбраната 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪТРЕШНИТЕ РАБОТИ ЗА 2018 Г. Внася: министърът на вътрешните работи 5. ПРОЕКТ НА РЕШЕНИЕ ЗА ВЪЗЛАГАНЕ НА МИНИСТЪРА НА ОТБРАНАТА ДА СКЛЮЧИ ДОГОВОР ЗА ПОКУПКА НА ИМОТ В ПОЛЗА НА ДЪРЖАВАТА И ЗА ПРЕДОСТАВЯНЕТО МУ БЕЗВЪЗМЕЗДНО ЗА УПРАВЛЕНИЕ НА МИНИСТЕРСТВОТО НА ОТБРАНАТА Внася: заместник министър-председателят по обществения ред и сигурността и министър на отбраната 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството 7. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ Внася: министърът на транспорта, информационните технологии и съобщенията 8. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №527 НА МИНИСТЕРСКИЯ СЪВЕТ ОТ 2017 Г. ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ И ЧАСТИ ОТ ИМОТИ – ПУБЛИЧНА ДЪРЖАВНА СОБСТВЕНОСТ, НА ДЪРЖАВНАТА КОМИСИЯ ПО СИГУРНОСТТА НА ИНФОРМАЦИЯТА Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №697 НА МИНИСТЕРСКИЯ СЪВЕТ ОТ 2017 Г. ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ЕЛИН ПЕЛИН, СОФИЙСКА ОБЛАСТ Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ПОРДИМ, ОБЛАСТ ПЛЕВЕН Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗДРАВЕОПАЗВАНЕТО Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА АРМЕНИЯ ЗА МЕЖДУНАРОДНИ АВТОМОБИЛНИ ПРЕВОЗИ НА ПЪТНИЦИ И ТОВАРИ Внася: министърът на транспорта, информационните технологии и съобщенията 14. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО ЗА СЪТРУДНИЧЕСТВО В ОБЛАСТТА НА ЗЕМЕДЕЛИЕТО, ЖИВОТНОВЪДСТВОТО И РИБАРСТВОТО МЕЖДУ МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ НА РЕПУБЛИКА БЪЛГАРИЯ И МИНИСТЕРСТВОТО НА ОКОЛНАТА СРЕДА, ВОДИТЕ И ЗЕМЕДЕЛИЕТО НА КРАЛСТВО САУДИТСКА АРАБИЯ, ПОДПИСАНО НА 29 НОЕМВРИ 2017 Г. В РИАД Внася: министърът на земеделието, храните и горите 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА УЧРЕДЯВАНЕ НА ВИСША СЪВМЕСТНА КОМИСИЯ ЗА СЪТРУДНИЧЕСТВО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ДЪРЖАВАТА КУВЕЙТ Внася: заместник министър-председателят по правосъдната реформа и министър на външните работи 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУДНИЧЕСТВО МЕЖДУ МИНИСТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И МИНИСТЕРСТВОТО НА НАУКАТА И ОБРАЗОВАНИЕТО НА РЕПУБЛИКА ХЪРВАТИЯ В ОБЛАСТТА НА НАУКАТА И ОБРАЗОВАНИЕТО ЗА ПЕРИОДА 2018-2021 Г. Внася: министърът на образованието и науката 17. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ОТ РЕЗЕРВА ПО ЧЛ. 1, АЛ. 2, РАЗДЕЛ ІІ, Т. 5.1 ОТ ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2018 Г. ЗА НЕПРЕДВИДЕНИ И/ИЛИ НЕОТЛОЖНИ РАЗХОДИ ЗА ПРЕДОТВРАТЯВАНЕ, ОВЛАДЯВАНЕ И ПРЕОДОЛЯВАНЕ НА ПОСЛЕДИЦИТЕ ОТ БЕДСТВИЯ Внася: министърът на вътрешните работи 18. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ВЪЗМЕЗДНИ КОНСУЛТАНТСКИ УСЛУГИ ЗА ПОДПОМАГАНЕ НА АГЕНЦИЯ „ПЪТНА ИНФРАСТРУКТУРА“ ПРИ ВЪВЕЖДАНЕТО НА НАЦИОНАЛНАТА СИСТЕМА ЗА ЕЛЕКТРОННО СЪБИРАНЕ НА ПЪТНИ ТАКСИ В БЪЛГАРИЯ МЕЖДУ АГЕНЦИЯ „ПЪТНА ИНФРАСТРУКТУРА“ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ Внася: министърът на регионалното развитие и благоустройството 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ Внася: заместник министър-председателят по икономическата и демографската политика 20. ДОКЛАД ЗА ОДОБРЯВАНЕ НА ДОКЛАД ОТ ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОБЩИ ВЪПРОСИ, ФОРМАТ „КОХЕЗИОННА ПОЛИТИКА“, ПРОВЕДЕНО НА 12 АПРИЛ 2018 Г. В ЛЮКСЕМБУРГ Внася: заместник министър-председателят", "date": "2018.04.24", "title": "Виж какво решава правителството утре"}
{"url": "https://www.24chasa.bg/novini/article/6831479", "text": "Колкото по-шумен е един арест, толкова повече грешки се допускат и адвокатите ги използват, каза пред   ген. Румен Миланов, коментирайки технологията на арестите у нас и последното задържане на кмета на столичния квартал „Младост” Десислава Иванчева. Със смесени чувства съм по отношение на ареста на кмета на „Младост” г-жа Иванчева, добави той. „Един път, че трябва да има противодействие на корупцията, категорично, другото обаче – този случай не само самото задържане, респективно арест, в зависимост от мерките, не беше направен по най-правилния начин и не на последно място в целия този процес има много странности, които мен ме впечатляват. Държаха ги с белезници сума ти време с претекст да им вземат натривки – натривките се вземат веднага, защото не се знае какво ще пипаш”. Възможно е арестът да стане и без белезници, уточни Миланов и допълни, че белезници се слагат, защото не се знае как ще реагира всеки човек. „Но тази категория хора не са тип затворници”.", "date": "2018.04.24", "title": "Ген. Румен Миланов: Колкото по-шумен е един арест, толкова повече грешки се допускат"}
{"url": "https://www.24chasa.bg/novini/article/6831472", "text": "Автобус на градския транспорт в София се е запалил, докато се е движил по линия 404. При инцидента, който е станал на бул. \"Д. Николаев\" и ул. \"Злетово\", няма пострадали пътници, съобщиха от Столичната община. Вероятно причината за инцидента е късо съединение, при което са се запалили кабели. Шофьорът е загасил огъня с пожарогасител.", "date": "2018.04.24", "title": "Автобус на градския транспорт се запали в София"}
{"url": "https://www.24chasa.bg/novini/article/6831554", "text": "Най-често шумният арест е индикация за натиск, за показност, за демонстративност, за паралелни цели. По този начин адв. Михаил Екимджиев коментира в студиото на „Лице в лице” по   казуса с продължилото с часове задържане на кмета на „Младост” Десислава Иванчева при разследване за подкуп. „Тя е перфектната мишена – един от малкото кметове в София, който не е от ГЕРБ, избрана на гребена на едно гражданско недоволство като представител на гражданското общество. Това е перфектният повод за това корумпирано, окопало се в зависимости статукво да профанизира идеята за гражданско общество, да я маргинализира – „Ето, видяхте ли вашия човек какво направи?!”, заяви юристът, като подчерта, че в случая не коментира дали има престъпление, или не. По думите му не е случайно, че делата за корупция по високите етажи обикновено приключват с провал у нас. „Това са дела, които минават през 3 съдебни инстанции. Не може да се презюмира, че и трите инстанции, това са десетина съдии, са корумпирани, подкупни и зависими. Има пропуски по досъдебното производство, които години наред се констатират – като се започне от поръчковите дела, които изначално не могат да бъдат доказани и се стигне, минавайки пред куп други фактори, до обикновена битова некадърност, която е повсеместна и вездесъща”, подчерта Екимджиев.", "date": "2018.04.24", "title": "Адвокат Екимджиев: Най-често шумният арест е индикация за натиск"}
{"url": "https://www.24chasa.bg/novini/article/6831561", "text": "Нападателят от Торонто, който прегази пешеходци с ван, е обвинен в десет предумишлени убийства, предаде Франс прес, цитирана от БТА. Явяването пред съда в Торонто на 25-годишния Алек Минасян продължи само няколко минути. Той също така бе обвинен в 13 опита за убийство. Следващото заседание по делото ще е на 10 май. Алек Минасян живее в Ричмънд Хил, северно предградие на Торонто, и от 2011 г. следва в колежа \"Сенека\" според профила му в социалната мрежа LinkedIn. Според няколко други студенти в този колеж Минасян е бил необщителен и затворен човек. Той е страдал от обсесивно-компулсивно разстройство, като потривал главата или ръцете си, и повечето време странял от околните. Студентът Ари Блаф заяви, че поведението на Алек Минасян обикновено е било странно, но той никога не бил изпадал в прояви на насилие, а просто карал хората около него да се чувстват неловко.", "date": "2018.04.24", "title": "Нападателят от Торонто е обвинен в 10 предумишлени убийства"}
{"url": "https://www.24chasa.bg/novini/article/6831606", "text": "Йозеф Шустер, ръководител на Централния еврейски съвет на Германия, посъветва евреите, посещаващи големите градове, да не носят кипа, след като двама млади мъже с традиционни шапчици бяха нападнати на улицата миналата седмица, предаде Асошиейтед прес. Атаката в Берлин, за която е заподозрян 19-годишен сириец кандидат за убежище, засили опасенията от нарастващ антисемитизъм в Германия, предава БТА. Шустер заяви днес в радиоинтервю, че по принцип е правилон евреите да носят кипа, но той би ги посъветвал \"да не се показват открито с кипа в големите градове в Германия и вместо това да покриват главата си с бейзболна или друга шапка\". Шустер преди три години беше предложил евреите да не носят кипа в квартали с голямо мюсюлманско население. Сега обаче според него има нарастващи антисемитски настроения сред неимигрантите.", "date": "2018.04.24", "title": "Предупредиха евреите в Германия да не носят кипа в градовете"}
{"url": "https://www.24chasa.bg/novini/article/6831618", "text": "Традиционно на 1 май пред Паметника на Незнайния воин призоваваме всички български граждани, които искат да изкажат своя глас срещу корупцията, срещу бедността, за това да имат защитени права да се трудят в България, да дойдат и да протестират. Да ги чуят управляващите, защото вече в България животът става все по-труден, все по-невъзможен. Това каза в \"Още от деня\" по   зам.председателят на ПГ на \"БСП за България\" Георги Свиленски. Свиленски коментира още случая с ареста на кмета на район \"Младост\" Десислава Иванчева като каза, че не може районен кмет като нея да си позволи да поиска 500 хил. евро, а за арестуваните служители от ДАИ коментарът му бе, че над тях вероятно има политически гръб. Относно скандалите между Цветанов Цветанов и президента Румен Радев Свиленски изрази мнение, че ГЕРБ се страхува от президента", "date": "2018.04.24", "title": "Свиленски: На 1 май българите да се изкажат срещу корупцията и бедността"}
{"url": "https://www.24chasa.bg/novini/article/6822897", "text": "Хилъри Ийп е 13-годишна ученичка от Хонконг. Тя също така амбициозно разработва приложения и е главен изпълнителен директор на компания. Проектирано от дете за деца, приложението ѝ за смартфони Minor Mynas свързва хлапета от цял свят с конкретна цел - да научат взаимно майчините си езици. Ийп е олицетворение на глобализирания, цифрово свързан тийнейджър от най-младото поколение, израснало в уникалните условия на XXI век. В днешната епоха технологиите напредват, а все по-персонализирани образователни игри и приложения свързват разнообразните култури на хората по света. Могат ли тези фактори да доведат до създаването на най-голямото поколение от полиглоти, виждано някога? Младите израстват в период от историята, който предоставя неограничени възможности. Смесването на езици и култури се наблюдава все по-често в световен мащаб, особено поради нарастващия темп на международната миграция, казва проф. Стивън Вертовец, управляващ директор на Института за изучаване на религиозното и етническото многообразие в Гьотинген, Германия. Той се позовава на най-актуалния доклад на ООН за миграцията в света, според който - увеличение от 49% от 2000 г. насам. “Следователно повече хора от различни среди влизат в контакт помежду си в градовете по света”, казва Вертовец. “Тази тенденция ще продължава”, убеден е изследователят. Очаква се все по-мултикултурният свят да доведе и до много по-многоезично поколение в сравнение с предишните. Глобализацията трябва да създаде и среда с повече възможности за изучаване на чужди езици, казва Анджела Крийз, професор по образователна лингвистика в Университета в Бирмингам. “Чрез общуването между културите се създава по-положителна ориентация към различното - както социално, така и езиково, така че хората стават креативни и заинтересовани към другия”. “Младите имат връзка и достъп до неограничени езикови ресурси и свикват с тях, затова не се противопоставят на новото, както в досегашните едноезични общества, където хората бяха неспокойни в различна езикова среда”, казва Крийз. Проучване от 2011 г. сочи, че Този дял спада при анализа на всяка предишна възрастова група, като най-нисък процент се наблюдава при хората на възраст между 55 и 64 г. Цифрите са толкова високи най-вече сред младите професионалисти с високо ниво на образование, което предполага, че често самите работодатели дават приоритет на изучаването на чужди езици сред служителите, посочва проучването. За тенденцията допринася и фактът, че глобализацията стимулира икономическия растеж в по-слабо развитите страни. Това води до необходимост от пътувания както за бизнес, така и за удоволствие. когато са у дома си - брой, който се е удвоил от 1990 г. насам, посочва Би Би Си. Много от тези чужденци дори не са имигранти. Проучването установява, че половината от новопоявилите се чуждоговорещи от 2010 г. насам са родени в САЩ. Нещо повече, близо един на всеки четирима държавни ученици в Америка говори чужд език, което е по-висок процент от средното за всички останали възрастови групи. Подобна тенденция се наблюдава и в Канада, където броят на хората, които говорят език, различен от английски или френски, се е повишил с 14,5% от 2011 г. насам. Том Роупър, професор по лингвистика в Масачузетския университет в Амхърст, казва, че училищата скоро ще са пълни с Професорът представя идеята за “транслагезивна класна стая”, в която всеки ученик, без значение коя е родната му страна, да може всеки ден да научава частица от майчините езици на своите съученици. “Учителите трябва да намерят начин да приобщят и прегърнат разликите между децата в рамките на класа. Какво прави един учител, когато преподава в европейска страна, но е изправен пред куп африкански, турски или азиатски деца”, пита Роупър. Друг фактор, на който могат да разчитат поколението Y и тези след него, е възможността да се свързваш за миг. Всеки тийнейджър със смартфон и интернет връзка може да проведе видеоразговор със своите многоезични презокеански връстници. Преди двадесет години такова нещо беше невъзможно. Базираният във Вашингтон изследователски център “Пю” посочва, че в САЩ 57% от тийнейджърите са направили нови приятели онлайн, като най-популярните средства за запознанства с връстници са социалните медии и онлайн геймплей платформите. Не е изненадващо, че приложението на Хилъри Ийп пасва толкова добре на тези поведенчески тенденции. Забавлението като учебно средство не е нещо ново. Видеоигри с образователна цел съществуват от десетилетия. Но с интелигентните интернет устройства този тип технологично обучение достигна нови висоти. Стотици езикови приложения правят все по-удобно изучаването на езици да се практикува в движение. Пример за такова безплатно приложение е популярното по целия свят, а друго - busuu, има повече от 80 милиона. Експерти посочват, че децата са добри при безсъзнателно обучение (играят игри, без да осъзнават, че поглъщат информация или усъвършенстват уменията си) вместо съзнателното учене (физическо посещаване на учебни занятия в клас). Децата често се превръщат в тийнейджъри, които са склонни да се самосъзнават, но се страхуват да правят грешки пред другите. Точно тук технологиите също могат да помогнат, казва Матю Маклахлан, ръководител на междукултурните умения в базираната в Обединеното кралство “Лърнлайт” - платформа, насочена към възрастните, изучаващи нов чужд език. “Не стоя пред клас от 29 души, докато спрягам глагол. Правя го в онлайн среда, където получавам незабавна обратна връзка и мога да експериментирам. По-склонен съм да правя предположения, защото срещу мен е компютър. Когато съм пред истински човек, няма да имам смелост да пробвам, а просто ще кажа “Не знам”, разсъждават учениците, използващи платформата на Маклахлан. Въпреки многото нови начини, по които технологията помага на децата да растат във взаимносвързан свят, експерти казват, че те трябва да се прилагат само като допълнение, а не като заместител на реалния живот. Ползите от говоренето на много езици са добре документирани. Развиването на езиково мислене предотвратява деменция на по-късен етап от живота, повишава концентрацията и уменията за решаване на проблеми, а и може да носи доста по-висока заплата. За Хилъри Ийп по-широката комуникация и по-доброто разбиране между младите днес биха помогнали за премахване на бариерите, които обществото изгражда около децата, докато растат. “В света на възрастните неща като раса, пол и други стереотипи имат твърде голямо значение - казва тя. - Но за децата всеки друг е просто още едно дете.”", "date": "2018.04.24", "title": "Човечеството се готви за армия от полиглоти"}
{"url": "https://www.24chasa.bg/novini/article/6831622", "text": "Букурещ, от нашия пратеник Третият мост на Дунав ще е в Русе по предложение на Румъния. България подкрепя това предложение, защото то ще завърши вертикалните европейски коридори. Това заяви премиерът Бойко Борисов след среща на Балканската четворка в румънската столица Букурещ. В разговорите с домакин първата жена министър-председател на Румъния Виорика Дънчела, участваха още премиерът на Гърция Алексис Ципрас и президентът на Сърбия Александър Вучич. Общите инфраструктурни проекти бяха тема и на третата среща на Балканската четворка. Предните две бяха във Варна и в Белград през миналата година и тогава бяха набелязани три главни проекта. На първо място бе поставен железопътният коридор от Средиземноморските пристанища на Гърция през българските Варна и Бургас на Черно море до Русе на Дунав, а оттам с разклонения към Белград и Букурещ. Другите два проекта са енергийни – изграждане на газовите връзки между България и Гърция и построяването на терминал за втечнен газ на гръцкото пристанище Александруполис, откъдето да пристига природен газ от Катар. Третият мост над Дунав ще бъде част от пакет проекти, който четирите държави ще предложат на Китай за финансиране, стана ясно след разговорите. „Преди края на юни ще сме в Солун, а 5-8 юли ще е срещата с Китай в София. Срещата се изтегля напред, защото Китай иска да участва на Балканите“, обяви българският министър-председател. „Изводите са, че ще създадем съвместна работна група на транспортните министри, за да може те да конкретизират проектите“, съобщи сръбският президент Александър Вучич. Проектите трябва да са готови до юли месец, за да бъдат представени на срещата 16 плюс 1 на източноевропейските държави с Китай, която тази година е в София. „Ние не сме Вишеградската четворка, която поставя цели за общи политики. Не, ние искаме инфраструктура, дигитална инфраструктура, пристанища, да вдигаме ръста на икономиката“, заяви още Борисов. „Третата ни среща доказва, че можем да подкрепим общите ни цели“, каза Виорика Дънчила. Тя поздрави сръбския президент Александър Вучич за ролята на Сърбия в региона. Румъния подкрепя постигането на целите на българското председателство по отношение на Западните Балкани, каза Дънчила по адрес на българския премиер Бойко Борисов. „Този формат е добра възможност да идентифицираме как да си сътрудничим за икономическо развитие“, каза още румънската премиерка. Искам да обърна внимание на свързването на пристанищата в Гърция с тези на Черно море и Дунава, много важен е и проектът между Солун, София и Букурещ, заяви гръцкият премиер Алексис Ципрас. Много важен проект е връзката за пренос на природен газ между Гърция и България, припомни още той. Трябва да търсим финансиране от ЕС, но и от инициативи като 16 плюс 1, където досега Гърция бе наблюдател, но ще стане член, каза още Ципрас. „Искаме да сме следващата страна член на ЕС и без вашата подкрепа не можем да го реализираме“, заяви още Вучич. Разговаряхме за финализиране на магистралата към България и нашия сегмент към Скопие, допълни сръбският президент. Присъединяването на Сърбия бе подкрепена от България, Гърция и Румъния. „Макрон говори за промени в ЕС, но съм убеден, че Меркел ще помогне максимум да дръпнат Балканите напред. Можем да сме много хубаво място за живеене, а в същото време всеки миг да сме на косъм. Проблемът винаги става общ и винаги е с жертви и огромни разрушения. Не са леки решенията на Вучич, но без да преглътнем Косово и Босна и Херцеговина не може Балканите да вървич напред“, заяви Бойко Борисов. Той обясни, че приемането на Сърбия в ЕС ще е връщане на страната в Европа, където й е мястото. Държавите, които вървят по пътя към ЕС, трябва да изпълнят изискванията, а ние трябва да им помогнем да осигурят мирен регион“, каза пък Алексис Ципрас, министър-председател на Гърция. Присъединяването на Балканите започна през 2003 г. в Солун, тогава и членството на България и Румъния бе на дневен ред. Трябва да продължим започнатото преди 15 години и сега в София ще подновим дискусията за Западните Балкани, допълни Ципрас. Идеята за срещата ЕС-Западни Балкани бе инициирана в този формат, когато се срещнахме във Варна, припомни гръцкият министър-председател. Българското председателство е Балкански успех, трябва следващите председателства на Австрия и Румъния да продължат линията, заяви още Ципрас.", "date": "2018.04.24", "title": "Предлагаме третия мост на Дунав на китайски инвеститори"}
{"url": "https://www.24chasa.bg/novini/article/6831626", "text": "Причината за появата на жълти примеси във водата в руския сегмент на Международната космическа станция (МКС) е котлен камък - няма нищо обезпокоително и проблемът се отстранява лесно, предаде ТАСС. Това заяви заместник главният конструктор по лятната експлоатация, изпитанията на ракетно-космическите комплекси и системи на РКК \"Енергия\" Владимир Соловьов, цитиран от БТА. \"Причината за появата на жълти примеси във водата са битови - каза той. - В блока за подгряване на вода се е образувал котлен камък. В това няма нищо страшно - с подобни проблеми редовно се сблъскваме и на Земята. Проблемът се решава лесно - блокът, наричан често самовар от космонавтите, се заменя с резервен.\" По-рано бе оповестено, че в руския сегмент на МКС възникнали проблеми, свързани с качеството на горещата вода, в която са открити жълти примеси с неизвестен произход.", "date": "2018.04.24", "title": "Жълта вода потече на Международната космическа станция заради котлен камък"}
{"url": "https://www.24chasa.bg/novini/article/6831658", "text": "Чеченският лидер Рамзан Кадиров за пореден път защити многоженството, което е забранено в Руската федерация, като заяви, че то никога не е изчезвало в Чечения, \"дори в епохата на СССР\", предаде Франс прес, цитирана от БТА. \"Не съм аз този, който дава разрешение, Всевишният ни позволява да имаме четири жени\", обяви по телевизия \"Россия-24\" чеченският лидер, който от 2007 г. управлява с желязна ръка малката мюсюлманска република в Кавказ. \"Винаги, дори в най-тежките времена на СССР, си вземахме втора, трета и четвърта съпруга. Невъзможно е да ни го забранят\", каза Кадиров. Според Кадиров сключването на граждански брак в кметството служи единствено за подялбата на имуществото при развод. Той каза, че законът за гражданска регистрация на браковете има \"коварни цели\" и е първият признак, че между мъжа и жената липсва доверие. Законът е първа крачка за разрушаване на семейството, заяви той. Баща на 12 деца, две от които осиновени, Рамзан Кадиров вече защити полигамията в разрез с руския закон, който я забранява, тъй като, по думите му, \"има повече жени, отколкото мъже. И всички те трябва да намерят мястото си в живота\". Същевременно чеченският президент опроверга слуховете, че в републиката се подготвят законодателни инициативи за въвеждане на многоженството и напомни, че \"ние живеем в светска държава\". \"Това не се обсъжда на законодателно равнище, но ако обичаш една жена - жени се и я издържай. Не казваме, че той (съпругът) е взел и четирите съпруги по реда на закона за гражданския брак и те са регистрирани. Наречете ги както искате, но по нашата религия тя е законна съпруга\", поясни Кадиров. Протеже на Владимир Путин, когото често хвали, Кадиров многократно е заявявал, че ислямският закон стои по-високо от \"законите на Руската федерация\". През май 2015 г. той защити публично отразената широко в медиите женитба на свой вече женен приближен със 17-годишна чеченка, предизвикала многобройни критики в Русия.", "date": "2018.04.24", "title": "Рамзан Кадиров: Полигамията в Чечения никога няма да изчезне"}
{"url": "https://www.24chasa.bg/novini/article/6831672", "text": "\"Ако президентът иска да се занимава с оперативна политика, може да се опита да направи партия. Ако смята, че това би било добре за страната, му пожелаваме успех, но не е лесно\", коментира пред   Тома Биков от ГЕРБ, който отрече от партията му да се страхуват от президента, в  Относно случая с Емил Христов той коментира, че никой няма да спечели от такива казуси и става въпрос за технически пропуски. \"Г-н Христов води заседанието. Гласуваме закон на второ чете, той слуша какво се и в това време слуша и г-н Кутев, който нещо му говори. Кой в ГЕРБ има интерес тези майки да не бъдат допуснати в парламента? За разлика от БСП в ГЕРБ всеки носи персонална отговорност\", заяви Биков.", "date": "2018.04.24", "title": "Тома Биков: ГЕРБ не се страхува от президента"}
{"url": "https://www.24chasa.bg/novini/article/6831456", "text": "Македонският премиер Зоран Заев не вярва, че до две седмици може да се реши спорът с Гърция за името на Македония, каквото очакване изрази еврокомисарят Йоханес Хан по-рано днес, предаде агенция МИА. \"Еврокомисарят Хан е голям приятел на Македония и дай Боже да има информация, че ще приключим до две седмици. Бих желал да е така, но не вярвам, че е възможно, утре имаме среща между двамата външни министри (на Македония и Гърция). Знам приблизително как ще се разговаря и докъде очакваме да свършим\", каза Заев. По-рано днес еврокомисарят Хан каза в Брюксел, че Македония успешно е превъзмогнала дълбоката политическа криза и е постигнала напредък в прилагането на реформите и установяването на добросъседски отношения. Той предупреди, че остава още много работа, но изрази и оптимизъм, че през следващите две седмици ще бъде намерено решение, което ще открие пътя за започване на преговори за присъединяване на Македония към ЕС.", "date": "2018.04.24", "title": "Заев не вярва спорът за името на Македония да бъде решен през следващите 2 седмици"}
{"url": "https://www.24chasa.bg/novini/article/6831276", "text": "Бившият председател на индонезийския парламент Сетя Нованто беше осъден днес на 15 години затвор за участие в корупционна схема за милиони долари, предадоха световните агенции. Нованто беше признат за виновен, че е получил подкупи за 7,3 милиона долара, за да събере парламентарна подкрепа за правителствен проект за издаване на електронни лични карти. Съдът заяви, че той също така ще бъде глобен с 500 милиона рупии (36 000 долара) и няма да има право да заема обществена длъжност в продължение на пет години след излежаването на присъдата, предаде БТА. Според прокуратурата Нованто и още около 80 служители и няколко компании са се възползвали от въвеждането на системата за електронни лични карти на стойност 440 милиона долара през 2011 и 2012 г., за да откраднат над една трета от парите. Бившият председател на парламента беше арестуван през ноември, след като седмици наред избягваше да бъде разпитван, оправдавайки се със здравословни проблеми. Той беше задържан в болница, където беше приет след автомобилна катастрофа, определена от мнозина като пореден негов номер с цел да избегне арест. На съдебния процес Нованто отрече да е извършил нещо нередно и същевременно направи безуспешен опит да получи снизходително отношение като информатор, използвайки запознатостта си със заговора, за да обвини други висши политици. Като част от своята защита бившият председател на парламента прочете стихотворение пред съда. Той каза, че ще помисли дали да обжалва присъдата.", "date": "2018.04.24", "title": "15 години затвор за бивш политик от Индонезия, осъден за корупция"}
{"url": "https://www.24chasa.bg/novini/article/6831285", "text": "Председателят на Европейския съвет Доналд Туск честити на албанския народ препоръката на Европейската комисия да започнат преговори за членство на Албания в ЕС, но предупреди, че на страната й предстои много работа, предаде агенция МИА. \"Преговорите с ЕС не са лесни\", каза Туск на съвместна пресконференция с албанския премиер Еди Рама в Тирана. Той добави, че това, което Албания е направила досега, е било достатъчно за започване на преговори, но сега предизвикателството е да убеди всички страни членки да подкрепят през юни препоръката на ЕК, предаде БТА. Доналд Туск каза, че Албания трябва да се заеме със засилването на правовата държава, с борбата с организираната престъпност и с реформата в правосъдието. Еди Рама обеща \"да гради европейска Албания\", но отбеляза, че този процес изисква време. Тирана е първият пункт от балканската обиколка на Туск, който ще посети и Подгорица, Белград, Прищина, Сараево и Скопие.", "date": "2018.04.24", "title": "Доналд Туск в Тирана: Преговорите с ЕС не са лесни"}
{"url": "https://www.24chasa.bg/novini/article/6831289", "text": "Премиерът Бойко Борисов пристигна в Букурещ, където ще участва на срещата на Съвета за сътрудничество на високо равнище между Сърбия, България, Гърция и Румъния в Букурещ, предаде БТА. Премиерът на Румъния Виорика Дънчила ще бъде домакин на премиерите на Гърция и на България Алексис Ципрас и Бойко Борисов и на президента на Сърбия Александър Вучич. Държавните и правителствени ръководители на четирите страни ще обсъдят развитието на общите инфраструктурни проекти в контекста на свързаността на Балканите, сигурността и стабилността в региона и подкрепата за евроинтеграцията на държавите от Западните Балкани.                                                                                                                                                                                                                                                                                                                       ", "date": "2018.04.24", "title": "Борисов пристигна в Букурещ за среща с лидерите на Гърция, Сърбия и Румъния"}
{"url": "https://www.24chasa.bg/novini/article/6831090", "text": "Френският милиардер Венсан Болоре бе задържан за разпит по разследване на предполагаеми корупционни практики, използвани в изгодни сделки в Африка, предадоха Асошиейтед прес и Ройтерс. Съдебен източник каза, че Болоре е бил отведен в полицейско управление в парижкото предградие Нантер заедно с други служители на компанията му \"Болоре груп\". Стойността на акциите на компанията се понижиха при тази новина, предаде БТА. Френският вестник \"Монд\" писа, че се разследват подозрителни сделки от 2010 г. за управление на пристанища в столицата на Того - Ломе, и столицата на Гвинея - Конакри. Има подозрения, че компанията е използвала своята дъщерна фирма за пиар и реклама \"Авас\", за да подкрепи, включително финансово, предизборните кампании на африкански политици, които след това са осигурявали на друга дъщерна фирма, \"Болоре Африка лоджистикс\", договори за концесии на пристанища.", "date": "2018.04.24", "title": "Задържаха за разпит френски милиардер по разследване за корупция в Африка"}
{"url": "https://www.24chasa.bg/novini/article/6831101", "text": "Административен съд София град обяви за нищожни част от разпоредбите на Наредбата за гробищните паркове и погребално - обредната дейност на Столичен общински съвет по протест на Софийска градска прокуратура, съобщиха от пресцентъра на държавното обвинение, цитирани от БТА. Проверката по случая е била инициирана по сигнал на граждански организации, като в хода й е установено, че посочените норми на Наредбата не отговарят на изискванията на нормативен акт от по-висока степен, а именно - Закона за ограничаване на административното регулиране и административния контрол върху стопанската дейност /ЗОАРАКСД/, уточняват от прокуратурата. Съдът е споделил доводите на държавното обвинение, че отменените разпоредби предвиждат по същество въвеждането на регистрационен и лицензионен режим по отношение на гражданите и юридическите лица, които желаят да осъществяват погребално-обредна и каменоделска дейност на територията на Столична община. Отменени от съда са разпоредбите на чл. 33-37 от Наредбата за гробищните паркове и погребално - обредната дейност на Столичен общински съвет.", "date": "2018.04.24", "title": "Съдът отмени разпоредби от наредбата за гробищните паркове на Столичния общински съвет"}
{"url": "https://www.24chasa.bg/novini/article/6831104", "text": "Президентът на Беларус Александър Лукашенко каза, че конституцията може да бъде \"подобрена\" и някои от неговите правомощия бъдат споделени, но не и в близко бъдеще, предаде Ройтерс. Лукашенко управлява авторитарно Беларус от 1994 г. и през този период промени конституцията, за да разшири контрола си и да изтласка опозиционните сили от парламента, предава БТА. В годишно обръщение към депутатите, в което спомена за свалянето от власт на министър-председателя на Армения, Лукашенко каза, че обмисля децентрализиране на някои от правомощията му. \"Конституцията ще бъде подобрена. Животът се мени и ние също се променяме\", каза президентът. \"Да, мога лесно да прехвърля някои правомощия на други клонове на управлението\". Държавният глава направи изявлението ден след като арменският премиер Серж Саркисян подаде оставка след близо две седмици на улични протести. Лукашенко каза, че е поискал от конституционния съд да подготви препоръки за промени в основния закон, но предупреди, че тези планове засега са само теоретични. В опит да подобри връзките с Европейския съюз и да намали зависимостта на Беларус от Русия, през последните години Лукашенко се вслушваше в призиви на Запада да демонстрира по-голяма снизходителност към политическата опозиция. Той помилва няколко политически затворници и за пръв път от 20 години опозицията е парламентарно представена, след като през 2016 г. западни наблюдатели казаха, че изборите същата година не са били напълно демократични, но има подобрение в сравнение с предишни гласувания. Опозицията в Беларус се състои от десетина партии и групи, които се борят за популяризирането на каузата си, изправени пред правителствените репресии. Въпреки това, през 2017 г. най-големите народни протести накараха властите да отменят нов данък, с който щяха да бъдат облагани лицата, които не работят на пълно работно време - рядък завой за Лукашенко. Сега президентът подчерта, че всякакви конституционни промени ще бъдат направени в съответствие със закона, за да се предотвратят обществени протести и нестабилност. \"Ако някой си мисли, че ще вземем конституцията и ще създадем условия за наш Майдан, това няма да стане\", каза президентът. \"Дадох обещание и няма да го наруша, в противен случай ще стане като в Армения\", посочи Лукашенко.", "date": "2018.04.24", "title": "Лукашенко заговори за намаляване на правомощията му, но не и в близко бъдеще"}
{"url": "https://www.24chasa.bg/novini/article/6831119", "text": "Въглищата са базова суровина за цялата енергетика. Ако цената им бъде увеличена, ще се предизвика поскъпване по цялата верига на производството. Това каза министърът на енергетиката Теменужка Петкова, която се срещна с представители на протестиращите миньори от \"Мини Марица-изток\" ЕАД, съобщи енергийното министерство, цитирано от БТА. Недоволството на протестиращите миньори е заради искането да бъде повишена цената на добиваните лигнитни въглища. Миньорите настояват и за инвестиции в нова техника. Министър Петкова е подчертала пред протестиращите, че разбира техните искания и е припомнила значително подобреното финансово състояние на дружеството. \"Когато поехме управлението през 2014 г., мините бяха в изключително лошо финансово състояние, не достигаха дори средства за заплати. Сега ситуацията е коренно променена - за първи път дружеството отбелязва положителен финансов резултат, приходите са увеличени, колегите получават редовно работните си заплати и всички социални придобивки, възнагражденията са увеличени от началото на тази година, инвестиционната програма на дружеството също се изпълнява\", е заявила министър Петкова. Като потвърждение на това тя е посочила обществена поръчка, която е в ход сега - по нея предстои да бъдат доставени нови багери на стойност 85 млн. лв. По отношение решението за цената на въглищата, енергийният министър смята, че преди всичко трябва да се изчака решение във връзка с искането за дерогация за ТЕЦ у нас заради новите екологични норми, гласувани на европейско равнище. Министър Петкова се е ангажирала през следващата седмица да посети дружеството, за да се запознае на място с актуалната обстановка в мините и диалогът да продължи, информират от енергийното министерство.", "date": "2018.04.24", "title": "Петкова: \"Марица-изток\" е от стратегическо значение за енергийната сигурност"}
{"url": "https://www.24chasa.bg/novini/article/6831111", "text": "Кандидати за членове на комисията за противодействие на корупцията и отнемане на незаконно придобитото имущество (КПКОНПИ) са готови да се подложат на детектор на лъжата. Това те декларираха пред парламентарната комисия за борба с корупцията, която изслуша концепциите им в зала Запад на парламента. Номинирани за зам.-председател са Антон Славчев, който доскоро беше шеф на Дирекцията за борба с корупцията в ДАНС, Антоанета Цонкова, доскорошен зам.-шеф на КОНПИ, Пламен Йоцов, дългогодишен кадър на МВР и ГДБОП и Силвия Къдрева, която е от сметната палата. Кандидатурите им бяха представени от председателя на комисията Пламен Георгиев. Той увери народните представители, че познава работата на четиримата много добре, работел е с тях и има пълно доверие в професионализма и качествата им.  После четиримата изложиха своите концепции, като водещо бе, че трябва да се продължи квалификацията на експертите, които работят в Комисията, международното сътрудничество и служители да бъдат силно мотивирани.  Според Антон Славчев в Комисията трябва да се формират лидери, които да бъдат пример за подражание и да мотивират останалите експерти. Всеки служител трябва да има ръководител, на който да докладва, посочи Славчев, но в същото време трябва да е водещ принципа на единоначалието. Славчев бе попитан за използването на СРС от комисията, като той отбеляза, че контролът е много голям, тъй като разрешенията се давали от Специализирания съд.  Антоанета Цонкова обясни, че ще се ръководи в своята работа от принципи като независимост и спазване на закона. Според нея важен момент е опазване на запорираното имущество, както и планов и непредвидим контрол на инспекторите. За нея важно е и Комисията да си партнира с медиите. Пламен Йоцов наблегна на това, че като служител на МВР е бил много пъти обект на контрол, никога не е бил наказван и професионалните му качества му давали основание да приема номинацията. Той щял да се съсредоточи върху аналитичната дейност. Силвия Къдрева ще се занимава с декларациите за конфликт на интереси и имуществено състояние, които трябва да подаде елита. Според антикорупционния закон те няма да се подават в Сметната палата, а в Комисията, като новото е, че подобни декларации трябва да подадат ректорите на университети, шефовете на болници и т.н. Парламентарната комисия трябва да изготви становище, след което народните представители да гласуват за 4 номинации. Очаква се това да може да стане до края на седмицата ", "date": "2018.04.24", "title": "Кандидатите за членове на комисията Антикорупция готови да се подложат на полиграф"}
{"url": "https://www.24chasa.bg/novini/article/6831174", "text": "Русия и Китай разработват стратегически курс на сътрудничеството си в отбранителната сфера, заяви руският министър на отбраната Сергей Шойгу на среща със заместник-председателя на централния военен съвет на Китай генерал-полковник Сюй Цилян, предаде ТАСС, цитирана от БТА. \"Привилегированото естество на междудържавните отношения се потвърждава от редовните срещи на президента на Русия Владимир Путин и председателя на КНР Си Цзинпин. Предстоящото събитие на най-високо равнище ще бъде през първата десетдневка на юни на Съвета на държавните глави от Шанхайската организация за сътрудничество в Циндао\", каза министър Шойгу. Руският военен министър добави, че отношенията между Русия и Китай са \"важен фактор за поддържане на световната и регионалната сигурност\".", "date": "2018.04.24", "title": "Русия: Отношенията на Москва и Пекин са \nважен фактор за световната сигурност"}
{"url": "https://www.24chasa.bg/novini/article/6831176", "text": "Сливенският окръжен съд задържа под стража обвинен в държане с цел разпространение на метамфетамин. Това съобщиха от Окръжната прокуратура, по чието искане е взета мярката, цитирана от БТА. 34-годишният Николай Г. е обвинен за това, че на 3 февруари в Сливен, при условията на опасен рецидив, без надлежно разрешително държал с цел разпространение високорисково наркотично вещество - 8.7 грама метамфетамин. Според прокурора обвиняемият може да се укрие или да извърши ново престъпление. Определението на Окръжен съд - Сливен може да бъде обжалвано пред Апелативен съд - Бургас.", "date": "2018.04.24", "title": "Задържаха под стража мъж, обвинен в разпространение на наркотици"}
{"url": "https://www.24chasa.bg/novini/article/6831202", "text": "Повече от 53 000 отделни случая на терористична пропаганда в интернет засякохме само през 2015 г. Те бяха на 150 онлайн платформи на 10 различни езика. Почти 52 000 бяха свалени, от които 48 000 - и изтрити от доставчиците. Това обяви зам. изпълнителният директор на \"Европол\" Олдрих Мартину на форум \"Кибертероризъм - подготвен ли е Европейският съюз\", организиран от евродепутата от ГЕРБ/ЕНП Емил Радев. 800 служители на правоопазващите сили работят по кибертероризма. \"На свободния пазар се продават средства за това. В Сирия бе ударена руска военна база с дробове, които се предлагат свободно\", предупреди д-р Антонио Мисироли, помощник генерален секретар на НАТО за нови предизвикателства пред сигурността. Киберпостранството вече подлежи също на защита също като сухопътното, водното и въздушното, трябва да имаме готовност за реагиране на атаки, изтъкна той. Информационните технологии дават голяма възможност на терористите, ние трябва да работим и споделяме информация заедно. Всички съюзници значително са увеличили средствата си в човешки ресурси, добави помощник генералният секретар на НАТО. Той напомни как м.г. бе атакувана здравната система на Обединеното кралство, при което имаше риск да пострадат хиляди англичани.", "date": "2018.04.24", "title": "53 000 случая на подтикване към терор засечени от \"Европол\" само за година"}
{"url": "https://www.24chasa.bg/novini/article/6831186", "text": "Прокурор Иван Гешев ме помоли повече да не коментираме случая Иванчева, заяви председателят на комисията \"Антикорупция\" Пламен Георгиев. Оглавяваната от него институция също участва при задържането на кметицата на район \"Младост\" Десислава Иванчева. Тяхната роля обаче била да запазят местопроизшествието и да спрат колата на Иванчева. \"Ние нямаме права по задържането\", уточни Георгиев, запитан дали младата жена с маска на лицето, която стои зад кметицата при ареста е служител на Комисията. Георгиев отново повтори, че парите, в размер на 70 хил. евро, са били предназначени за нея. Запитан дали срещу Иванчева са подвигани други обвинения за искане на подкуп, той добави, че тези въпроси са към прокуратурата. По-рано днес Пламен Георгиев каза, че срещу Иванчева има други сигнали от граждани", "date": "2018.04.24", "title": "Георгиев: Шефът на спецпрокуратурата ме помоли да не коментираме Иванчева"}
{"url": "https://www.24chasa.bg/novini/article/6831134", "text": "Вицепремиерът Валери Симеонов съобщи пред журналисти в МС, че се надява още тази седмица да бъдат внeсeни през депутати в НС предложенията за промени в Закона за здравето за връщане на режима за разрешаване на употреба на цигари в обособени помещения, основно в заведенията за хранене и развлечения. Днес ще бъдат обсъдени няколко законопроекта на групата на \"Обединени патриоти\" и в зависимост от резултата може да бъдат внесени няколко законопроекта още утре, допълни той след заседанието на НСТС. В отговор на въпрос Симеонов каза, че очаква сериозна парламентарна подкрепа за предложението, защото законопроектът отговаря на очакванията на обществото и би въвел хармония и справедливост при спазването и прилагането на закона, а не лицемерие и двуличие, както е сега, предава БТА. Очаквам от хора със съвест да гласуват в подкрепа на този законопроект, отговори вицепремиерът на въпрос от кои партии очаква подкрепа и изтъкна, че той е полезен не само за туристическия бранш, но и за непушачи като него. Вицепремиерът информира също и, че на страницата на МС е публикуван законопроектът за вредата от шума, изготвен от МЗ, като отбеляза, че има още една седмица за становища по него. Дали ще има дискотеки, които шумят неправомерно, ще зависи от това дали законопроектът ще бъде приет или не, добави Симеонов. Във връзка с проверките за шума Симеонов съобщи, че това лято щабовете ще продължат да действат и добави, че ще ръководи дейността им във Варна и в Бургас. Другият законопроект, който ще бъде внесен в НС също през депутати, е свързан ограниченията на рекламата на хазартните игри и залаганията. По темата за днешния протест на миньорите вицепремиерът изрази лично мнение, според което \"не е работа на миньорите да се занимават с цената на въглищата\". По думите му в правомощията на синдикатите е да имат претенции за условията на труд, заплащането и по въпроси, свързани със защитата на интересите на работниците.", "date": "2018.04.24", "title": "Симеонов: Очаквам съвестни хора да гласуват за връщане на пушенето"}
{"url": "https://www.24chasa.bg/novini/article/6831244", "text": "Обвинителите на бившия президент на босненската Република Сръбска Радован Караджич, който е осъден на 40 години затвор за геноцид в Сребреница и престъпления срещу човечеството, поиска днес съдът да смени присъдата му с доживотна, предаде Асошиейтед прес. Прокурорът Катрина Густафсон заяви пред петчленната Апелативна камара на Международния остатъчен механизъм, създаден да довърши делата на Международния трибунал за бивша Югославия, че Караджич е \"злоупотребил с огромната си власт, за да пролее кръвта на безбройни жертви\" и правосъдието изисква той да получи най-голямата възможна присъда - доживотен затвор, предаде БТА. Радован Караджич беше осъден през март 2016 г. като президент на босненските сърби за геноцид и етническо прочистване на босненските мюсюлмани. Обсадата на Сараево, в която бяха убити 10 000 души в продължение на три и половина години, и клането в Сребреница, в което сърбите убиха около 8000 мюсюлмани за няколко дни през юли 1995 г., са смятани за най-ужасните жестокости в Европа след Холокоста. Прокуратурата обжалва оправдаването на Караджич по втора точка от обвинението за геноцид. Вчера адвокатите на Караджич поискаха анулиране на присъдата и повтаряне на процеса и заявиха, че ще се опитат да докажат, че Караджич няма връзка с клането на около 8000 мюсюлмански мъже и момчета в Сребреница, което би намалило присъдата. Очаква се разглеждането на жалбите на защитата и обвинението да продължи до края на годината.", "date": "2018.04.24", "title": "Настояват за доживотен затвор за Радован Караджич, осъден на 40 години затвор за геноцид"}
{"url": "https://www.24chasa.bg/novini/article/6831253", "text": "Терминът киберсигурност няма правна дефиниция. Терористите използват информационни технологии, за да скрият самоличността си. Използват криптовалути, което често затруднява разследването. Имат средства за укриване на местопребиваването си. Това заяви главният прокурор Сотир Цацаров на форум \"Кибертероризъм - подготвен ли е ЕС?\", който се провежда в момента в Европейския парламент по инициатива на евродепутата от ГЕРБ/ЕНП Емил Радев. Престъпниците ползват съвременни технологии, затова и разследващите и правоприлагащи органи трябва да са на ниво, подчерта той. Главният прокурор възлага надежди на инициативата на Европейската комисия от миналата седмица за облекчаване на достъпа до електронните доказателства. Европейската заповед за запазване на данните дава възможност за запазване на данни и достъп до електронни пощи, каза Цацаров. Всеки ден регистрираме милион и половина опити да се компрометира нашата система, предупреди Сузана Макела, старши директор в \"Майкрософт\". М.г. наистина светът се огъна пред престъпността, установи тя.", "date": "2018.04.24", "title": "Цацаров: Терористите ползват виртуална валута"}
{"url": "https://www.24chasa.bg/novini/article/6831246", "text": "Министърът на отбраната на Израел Авигдор Либерман предупреди днес, че неговата страна ще унищожи всяка руска система за противовъздушна отбрана (ПРО) в Сирия, ако бъде използвана срещу израелски самолети. Същевременно той подчерта, че Израел няма интерес от ескалация на напрежението с Русия, предаде ДПА. \"Едно нещо трябва да бъде много ясно - ако някой стреля по наши самолети, ще ги унищожим\", заяви Либерман пред новинарския портал ynetnews. \"Има руски системи в Сирия и те не се използват срещу нас. Имаме открита линия, действителен диалог, понякога не толкова обикновен, но откровен и открит диалог с руснаците\", каза той и добави, че това е предотвратило конфронтация с Москва. По думите на министъра Израел не се намесва във вътрешните работи на Сирия, но няма да позволи намеса на Иран и Москва, основни съюзници на режима на Башар ал Асад, в съседната на Израел страна, предава БТА. Изявлението на Авигдор Либерман става по време, когато се съобщава, че Русия обмисля да продаде на Сирия модерни системи за ПРО \"Ес-300\". Русия е дислоцирала в своите бази в Сирия още по-усъвършенстваните системи \"Ес-400\", но те не бяха активирани при оглавяваните от САЩ въздушни удари по-рано този месец. ДПА припомни, че Израел е сред държавите, нанасяли въздушни удари в Сирия в гражданската война там. Сирийската ПВО свали един израелски самолет в акция, а след това Израел атакува сирийската ПВО.", "date": "2018.04.24", "title": "Израел: Ще унищожим всяка руска система за противовъздушна отбрана в Сирия при самозащита"}
{"url": "https://www.24chasa.bg/novini/article/6831260", "text": "5813 лв. са събраните средства до този момент по инициатива „Един ден на Витоша“. Това съобщиха днес организаторите, по време на Пресконференцията, състояла се в Детски екостационар „Бели брези“ в сърцето на планината. На 14 април известни спортисти и шампиони се включиха в проекта „Витоша достъпна за всички“, който имаше за цел да улесни достъпа до планината на хората в неравностойно положение. Днес бе даден отчет и от него стана ясно, че средствата за една от планираните в парка общо 7 специализирани площадки вече са осигурени. Новата зона за отдих ще бъде в местността Игликина поляна, информираха от пресцентъра на МОК. „София – Европейска столица на спорта и Столична община ще продължават да подпомагат всички инициативи, свързани с улесняване достъпа до Витоша и с това, повече хора да могат да се докоснат до природата, до красотите и чистия въздух на планината. По тази причина 1/5 от тези над 1000 събития, фестивали и състезания в Календара за 2018 г. са в или около Витоша,“ заяви общинският съветник Анатоли Илиев, организационен секретар на София – Европейска столица на спорта. Известният алпинист Дойчин Боянов, който е в основата на идеята „Един на Витоша“ даде отчет за дейността и разказа в подробности преживяванията в това екстремно и изпълнено с емоции денонощие. „16 професионални спортисти, 3 спортни клуба, 20 часа, 80 км, 19 спортни дейности практикувани в планината… Всичко това стана факт и благодарение на него осигурихме тези средства за първата площадка като място за рехабилитация и отдих на хора с увреждания,\" каза Боянов. Директорът на природен парк Витоша Снежана Петрова апелира да пазим планината и благодари на всички, включили се в проекта. Тя заяви, че в плановете присъстват още 6 такива спортни зони за отдих, които са на обща стойност около 50 000 лв. „Много е важно да осигурим максимално лесен достъп на всички до планината. Витоша е национално богатство, в което една четвърт от българите търсят спокойствие и удоволствие от срещата с природата. Вярвам, че събирането на средствата чрез подобни инициативи ще продължи и скоро ще можем да завършим всички планирани площадки за отдих,“ каза още Петрова, преди да подари на всеки присъстващ по едни луксозен фотоалбум, описващ красотите на Витоша. Срещата в планината завърши с презентация и обща снимка, всички си обещаха да продължат усилията по подобни благородни инициативи, съобщава sofia2018.bg. Предстои направата на филм за предизвикателството „Витоша достъпна за всички“, лентата е спонсорирана от „София – Европейска столица на спорта и ще бъде презентирана веднага след завършването на творбата през юни.", "date": "2018.04.24", "title": "Близо 6000 лв. събрани от инициатива \"Витоша достъпна за всички\""}
{"url": "https://www.24chasa.bg/novini/article/6831298", "text": "Изстрелването на руския спътник за дистанционно сондиране на Земята \"Електро-Л\" номер 3 е планирано за края на годината от космодрума Байконур и засега не е отложено за 2019 г., предаде ТАСС. Това заяви пред журналисти заместник главният генерален директор на Роскосмос по автоматичните космически комплекси и системи Михаил Хайлов. По-рано бе оповестено, че изстрелването на \"Електро-Л\" номер 3 може да бъде отложено, тъй като спътникът ще мине топловакуумни изпитания до края на годината, предаде БТА. \"Космическият апарат се строи съобразно сроковете за изстрелването му през 2018 г. - поясни Хайлов. - Решението за изстрелването се взема от комисия.\" По думите му, построяването на апарата върви по график. Хайлов допълни, че през тази година е предвидено да бъдат изстреляни други три спътника за дистанционно сондиране на Земята - апарат \"Метеор\" и два апарата \"Канопус\". Те ще бъдат изстреляни от космодрума Восточний през ноември-декември. \"Електро-Л\" номер 1 бе изведен в космоса в началото на 2011 г. и в момента се използва в ограничен режим. \"Електро-Л\" номер 2 бе изстрелян на 11 декември 2015 г.", "date": "2018.04.24", "title": "Изстрелват руски спътник за дистанционно сондиране на Земята в края на годината"}
{"url": "https://www.24chasa.bg/novini/article/6831300", "text": "Вицепремиерът Валери Симеонов, който е председател на НСТС, съобщи след края на заседанието му, че съветът единодушно е отхвърлил законопроекта за изменение и допълнение на Кодекса за социално осигуряване (КСО), внесен от Корнелия Нинова, Цветан Цветанов и група народни представители поради несъвместимост с действащата Наредба за социално осигуряване и създаването на неравнопоставеност между родителите и децата на загинали военнослужещи и останалите работници и служители, съобщи БТА. С промените в КСО се предлага родител на загинал военнослужещ по време на мисия зад граница да получава пенсия. Промяната се отнася до родителите на 23-ма военни, загинали в Ирак и Камбоджа. Не е бил постигат и консенсус по проекта на постановление на МС за изменение и допълнение на Правилника за прилагане на Закона трудовата миграция и трудовата мобилност, с които се цели облекчаването на режима за \"синя карта\", както и на режима преминаване от регистрационен към разрешителен режим на работа на сезонни работници и служители. Няма консенсус и по проекта на постановление на МС за приемане на Наредба за вида и изискванията за създаването и съхраняването на електронни документи в трудовото досие на работника или служителя, въпреки че всички социални партньори са единодушни, че това е прогресивна и полезна мярка, свързана със създаването на електронна работна документация на работниците и служителите към работодателя, както и възможността за електронна обработка и движение на документите, коментира вицепремиерът. Той изтъкна, че основното разминаване е било по позицията за създаването във всяка фирма от работодателя на условия за достъп до системата, както и за подаване на данни за тези документи. Социалният министър Бисер Петков напомни, за мотивите за предложенията за промени в Правилника за прилагане на Закона трудовата миграция и трудовата мобилност. С предлаганите промени се регламентират се разпоредбите по ускорената процедура за предоставяне на решение във връзка с издаване на разрешение за сезонен работник, който поне веднъж е работил на територията на България като такъв през последните 5 години. Регламентира се процедурата за случаите, когато сезонният работник продължава да работи при същия работодател след изтичане на срока на регистрацията на сезонната заетост, при което се преминава към разрешителен режим до 9 месеца. Урежда се и процедурата за случаите, в които след изтичане на срока на регистрацията на сезонната заетост сезонният работник продължава да работи при друг работодател, при което се преминава към разрешителен режим до 9 месеца. Отпада изискването работодателят да представи доказателства за извършването на предварително проучване на пазара на труда (т.нар. \"пазарен тест\") при кандидатстване за синя карта на ЕС, предвижда се и завишаване на квотите за наемане на работници от трети държави от десет на двадесет процента, а за малките и средни предприятия от 10 на 35 процента. Част от промените е предвидено да влязат в сила от 23 май, когато влизат в сила и промените в закона, а друга част - с обнародването на измененията. По темата за проекта на постановление на МС за приемане на Наредба за вида и изискванията за създаването и съхраняването на електронни документи в трудовото досие на работника или служителя, министър Петков уточни, че на заседанието не е било постигано съгласие за поемане от работодателите на разходите, свързани с устройствата за достъп до информационната система, създадена от работодателите, и заплащане на наем на интернет, ако такъв е необходим за достъп до тази система, както предлага КНСБ.", "date": "2018.04.24", "title": "Отхвърлиха възможността родителите на загинали на мисии военни да получават пенсии"}
{"url": "https://www.24chasa.bg/novini/article/6830874", "text": "1200 чужденци - украинци, молдовци, бесарабски българи, малко виетнамци ще работят тази година в курорта „Албена” - съобщи Маргита Тодорова, директор “Маркетинг и продажби”. Това е около 35 % от персонала в комплекса. Няма изискване да знаят български език. Те са основни на позиции – помощник-готвачи, готвачи, сервитьори, камериерки, озеленители, малко бармани – добави тя. Албена очаква около 3-5 ръст на туристите за предстоящия активен сезон. Най-голям спад се очаква на руския пазар – около 20 %. Пазарът в Германия се увеличава с 5 %,, в Източна Европа – чехи и поляци с 15 % , във Франция – с 4%, - каза още Тодорова. Има ръст и на пазарите в Англия и Скандинавските страни. На българския пазар се очаква ръст около 20 процента, заедно с организираните конгресни и спортни мероприятия. Миналата година в курорта са направени инвестиции за 65 милиона лева, тази година те са около 35 милиона лева., а за догодина се предвиждат около 50 милиона лева - каза изпълнителният директор на “Албена” АД Красимир Станев. Той добави, че амбицията му е до 3-5 години Албена да стане курорт за провеждане на международни срещи и събития на най-високо равнище. През 2019 година Албена ще кандидатства за европейски курорт на спорта. 70 стотинки на акция ще бъде дивидентът тази година за акционерите на “Албена” АД, след няколкогодишна пауза, са решили от Съвета на директорите.", "date": "2018.04.24", "title": "Украинци, молдовци и виетнамци ще обслужват чужденците и българите в Албена"}
{"url": "https://www.24chasa.bg/novini/article/6830883", "text": "Вместо да стои под домашен арест, който й наложи съдът в Бургас, серийната крадла Гюлсевен Ш. и дъщеря й Филиз са се опитали да напуснат страната през ГКПП Дунав мост. Това разкриха от Апелативната прокуратура, уточнявайки, че опитът е осуетен на 21 април - само ден след решението на бургаските магистрати. Гюлсевен и дъщеря й, която също се разследва за кражби в съучастие с майка си, са разпознати на границата около 23 ч. Опитът за бягство провокира районната прокуратура в Бургас да внесе протест срещу домашния арест на Гюлсевен Ш., делото е насрочено за 26 април. 53-годишната жена от село Свещари е обвинена в две кражби от луксозни магазини в центъра на Бургас. От единия крадлата задигнала дамско яке от естествена кожа на стойност 350 лв., а от дргия - две скъпи рокли, които стрували общо 400 лв. И в двата случая Гюлсевен действала в комбина с дъщерята Филиз, която се правела на клиентка. Докато младата завързвала контакт с търговките, майка й крадяла дрехите, като ги мушкала под дълга шуба, с която нарочно била облечена. Според районната прокуратура мярка за задържане \"домашен арест\" за Гюлсевен е неправилна. \"На първо място, събраните до този момент доказателства са достатъчни, за да обосноват извода, че обвиняемата е извършител на деянието, за което е привлечена към наказателна отговорност. Другите две предпоставки, които законът изкисква за задържането на Гюлсевен Ш. също са налице - обвиняемата може да се укрие или да извърши ново престъпление. Този извод се мотивира и от фактите, че по отношение на Гюлсевен Ш. са регистрирани 10 случая на кражби на територията на цялата страна - в Бургас, Варна, Исперих, Малко Търново и други градове\", мотивира се прокуратурата. Срещу 53-годишната рецидивистка има внесен обвинителен акт от Районна прокуратура Варна с повдигнато обвинение отново за кражба, допълват още от Апелативната прокуратура. Държавното обвинение посочва, че Гюлсевен е безработна, няма постоянен адрес и е била издирвана, за да бъде обвинена за двете кражби в Бургас. Адресът, който съдът е приел за постоянен в село Свещари, всъщност е нейният адрес по регистрация и няма доказателства, че това е актуалният й по местоживеене. Полицаи от Исперих са посетили дома й в Свещари веднага след наложения на Гюлсевен домашен арест, но не са я открили. Нейната майка пък заявила, че не е виждала дъщеря си от 18 месеца.", "date": "2018.04.24", "title": "Серийната крадла Гюлсевен и дъщеря й опитали да избягат в Румъния"}
{"url": "https://www.24chasa.bg/novini/article/6830905", "text": "Единадесетият турски президент Абдуллах Гюл, чието име се спряга като възможен кандидат за предстоящите президентски избори, и бившият премиер Ахмет Давутоглу се срещнаха в Анкара, съобщи турската телевизия НТВ, цитирана от БТА. Срещата се е състояла вчера по инициатива на Абдуллах Гюл. Не се съобщават подробности от разговорите. Лидерът на опозиционната Партия на щастието Темел Карамоллаоглу предложи вчера на председателя на основната опозиционна Народнорепубликанска партия (НРП) Кемал Кълъчдароглу за общ кандидат на опозицията за президентските избори да бъде издигнат Абдуллах Гюл, съобщиха днес редица турски вестници. На 24 юни в Турция ще се състоят предсрочни президентски и парламентарни избори.", "date": "2018.04.24", "title": "Абдуллах Гюл и Ахмет Давутоглу се срещнаха в Анкара"}
{"url": "https://www.24chasa.bg/novini/article/6830908", "text": "През тази година предстои модернизацията на 17 училища и детски градини в София на обща стойност 36 милиона лева, които са по оперативната програма \"Региони в растеж\". Това каза кметът на София Йорданка Фандъкова при откриването на новия център по природни науки \"Еврика\" в 51-во Средно училище \"Елисавета Багряна\" в София, предава БТА. Ще продължи строителството на нови детски градини и училища в столицата, като през тази година отпуснахме вече 1 милион лева за проектирането на нови корпуси - на сгради на училища и детски градини, увери кметът Фандъкова. Тя уточни, че предстои проектирането на четири нови училища и на шест нови спортни зали, като 51-во училище е едно от училищата, в които ще бъдат изградени квартални спортни зали. Сега се разширява с нов корпус Първа английска езикова гимназия в София, има средства и за нова спортна зала в нея. Изгражда се и нова спортна зала в 149-о училище, информира кметът Фандъкова. Тя обобщи, че в последните години около 360 милиона лева е инвестирала Столичната община в образователна среда - в строителството и в модернизацията на детски градини и училища.", "date": "2018.04.24", "title": "Фандъкова: Предстои модернизация на 17 училища и детски градини в София тази година"}
{"url": "https://www.24chasa.bg/novini/article/6830913", "text": "Да се въведе временна забрана за лова на гургулица в европейските държави, в които в момента той е разрешен. Предложението за мораториум вероятно ще бъде направено на извънредно заседание на експертна група на ЕС за „Директивите за птиците и местообитанията\", което ще се проведе на 26 април в Брюксел, съобщиха от Съюза на ловците и риболовците в България. Лов на гургулица в момента може да се извършва в Австрия, България, Гърция, Италия, Испания, Кипър, Малта, Португалия, Румъния и Франция. Официално заявената причина за евентуалния мораториум е необходимостта от адаптивно управление на запасите. “Въпреки че подкрепяме адаптивното управление на запасите, считаме, че временната забрана за лов на гургулица е научно необосновано действие. Мораториумът няма да повлияе положително върху популацията на вида, която намалява в резултат на неправилните земеделски практики“, заяви Васил Василев, председател на Съюза на ловците и риболовците в България. Той обяснява, че в България не са констатирани негативни последствия върху запасите на гургулицата. В последните години дори е отчетен траен ръст. \"Провеждаме интензивни разговори с Министерството на околната среда и водите и Министерството на земеделието, храните и горите, за да изразят пред Европейската комисия позиция против въвеждането на такава забрана\", добави Василев.  Ловната общност е основна заинтересована страна по отношение на прилагането на мерките, описани в Плана за управление за гургулицата и местообитанията й. „Очакваме да осъществим много от действията, заложени в плана, които ще допринесат за подобряване на статуса на вида след като рамката бъде приета“, добави Василев.", "date": "2018.04.24", "title": "Забраняват лова на гургулица"}
{"url": "https://www.24chasa.bg/novini/article/6830891", "text": "Окръжната прокуратура във Велико Търново внесе в съда обвинителен акт срещу двама за извършено данъчно престъпление, съобщиха от Апелативната прокуратура. Обвинението срещу Якуб Я. и Валери В. е за това, че през периода 14.07.2008 г. до 14.08.2009 г., в гр. В.Търново, в съучастие, посредством М. В., избегнали установяването и плащането на данъчни задължения по ЗДДС на „МЕТАЛИНС”ЕООД, в особено големи размери - общо 488 226 лв. Те потвърдили неистина в справки-декларации по ЗДДС на „МЕТАЛИНС”ЕООД, подадени пред НАП, ТД-В.Търново, като декларирали, че на „дружеството е бил начислен ДДС по доставките в размер общо на 216 860 лв., по фактури за неполучени в действителност облагаеми доставки от други фирми. Съставили и използвали счетоводни документи с невярно съдържание-дневници за покупки, в които били отразени фактури за неполучени в действителност облагаеми доставки от други фирми. Приспаднали неследващ се данъчен кредит по посочените фактури за неполучени в действителност от „МЕТАЛИНС”ЕООД, облагаеми доставки в размер на 216 860 лв.", "date": "2018.04.24", "title": "Изправят пред съда във Велико Търново двама, укрили близо 500 000 лв. данъци"}
{"url": "https://www.24chasa.bg/novini/article/6830910", "text": "Рецидивистът от пловдивския затвор Георги Танчев-Манджата, който на 11 април избяга от неохраняем външен обект, където работеше, е заловен.  \"Открихме го в града в квартирата на негов приятел, където се е крил през цялото време\", заяви пред \"24 часа\" шефът на полицията старши комисар Атанас Илков. Той добави, че Танчев вече е върнат там, където му е мястото. Манджата има зад гърба си няколко присъди за кражби и разпространение на наркотици. Последният му престой в тъмницата е бил за наказание от 1 г. пак за дрога. Престъпникът бил пратен да работи в мандра в кв. \"Прослав\". На 11 април помолил отговорника на обекта да го пусне за малко, за да се види със сестра си, и не се върнал. Впоследствие се оказало, че няма сестра. ", "date": "2018.04.24", "title": "Заловиха избягалия от пловдивския затвор, крил се в квартирата на приятел"}
{"url": "https://www.24chasa.bg/novini/article/6830922", "text": "Четиристранните срещи във формат Румъния-България-Гърция-Сърбия доказаха своята полза и добавена стойност за прокарване на нашите общи цели на европейско равнище. Това заяви днес румънският премиер Виорика Дънчила в началото на заседание на румънското правителство, предаде агенция Аджерпрес, цитирана. По-късно днес в Букурещ ще се съберат министър-председателите на Румъния, България и Гърция и президентът на Сърбия. Това ще бъде третата среща в този формат след организираните през октомври 2017 г. във Варна и през декември 2017 г. в Белград. \"За мен е изключително удоволствие да бъдем домакини днес в Двореца Виктория на среща на високо равнище Румъния-България-Гърция и Сърбия. Срещите в този формат доказаха своята полза и добавена стойност за прокарване на нашите общи цели на европейско равнище\", каза румънският премиер. Тя отбеляза, че срещата следобед в румънската столица ще бъде последвана от обща пресконференция. Дискусиите ще се концентрират върху проектите за регионална свързаност, стадия на присъединяване на Сърбия към ЕС и европейската перспектива на целия регион, посочи в прессъобщение румънското правителство.", "date": "2018.04.24", "title": "Румънският премиер: Срещите на балканските лидери доказаха своята полза"}
{"url": "https://www.24chasa.bg/novini/article/6830924", "text": "Целта на Франция е до 2025 г. да се намалят с 50 процента хранителните отпадъци. Това каза Пиер Галио, ръководител на отдел \"Потребление и превенция\" в Агенцията за околна среда и контрол върху енергията на Франция по време на втория семинар от конкурса \"Екообщина\", чиято тема е свързана с устойчивото управление на отпадъците, който се състоя във Френския културен институт, предава БТА. Предвижда се намаляването на генерирането на хранителни отпадъци в домакинствата да е 40 на сто, а в търговските вериги - 30 процента. Днес около 3 млн. души в страната попадат в райони, където биоотпадъците се събират разделно, посочи още Галио. Той отбеляза, че държавната цел е до 2025 г. всички общини да са въвели този вид събиране на биоотпадъците. Според френския Национален център за независима информация за отпадъците всеки европеец генерира всяка година 550 кг. битови боклуци. От тях 90 на сто биха могли да се рециклират или третират биологично. Клоди Клодел, отговорник проекти към отдел \"Отпадъци\" в Европейска метрополия Лил, посочи, че те успяват да оползотворят около 98 процента от битовите отпадъци, които се генерират в региона. Необработвани са едва 1,9 на сто отпадъците. Тя посочи, че годишно в Лил и метрополията се генерират около 660 000 т. отпадъци, като 61 на сто се създават в домакинствата. В центъра за биоотпадъци на Лил се създават около 20 000 т. компост годишно и 3,5 млн. кубически нанометра биогаз, който се продава и приходите от него са около 3 млн. евро, посочи Клодел. Заместник-министърът на околната среда и водите Николай Кънчев посочи, че в страната са изградени 19 инсталации за компостиране на зелени отпадъци, а компостирането е около девет на сто при 14 процента за ЕС. Според Стефан Александров, старши експерт към дирекция \"Управление на отпадъците\" в МОСВ, над 1,3 млрд. лв са необохидими за въвеждане на Националния план за управление на отпадъците. Заместник-кметът за околна среда на Столична община Йоана Христова посочи, че генерираният общ годишен отпадък в столицата е 658 000 т., като от тях 356 000 тона постъпват в Завода за механично и биологично третиране. Тя посочи, че 84 процента от отпадъците са оползотворени през 2017 г., което е с две на сто повече от 2016 г. Към септември 2017 г са изработени 6772 т. компост от събираните в общината зелени отпадъци.", "date": "2018.04.24", "title": "Франция планира да намали с 50% генерирането на хранителни отпадъци до 2025 г."}
{"url": "https://www.24chasa.bg/novini/article/6830930", "text": "Вчера на кръстовище във Враца за катастрофирали две коли, съобщиха от пресцентъра на ОДМВР - Враца. Водачите им, както и трима пътници са ранени. На 23.04.2018г., около 17:30ч. в гр.Враца, кръстовището на ул.“Васил Кънчов“ и ул.“Козлодуйски бряг“, катастрофират: лек автомобил “Сеат Ибиза“ управляван от П.Н./42г./ от гр.Враца и л.а.“Ауди“, управляван от Б.М./23-годишна/ от гр.Враца. Ранени са двамата водачи, както и три лица пътуващи в лекия автомобил „Сеат“. Пробите за алкохол са отрицателни. Причина за катастрофата: отнемане на предимство в кръстовище при наличие на пътен знак „Б2“ (спри и пропусни движещите се по пътя с предимство) от страна на водача П.Н. Образувано е досъдебно производство.", "date": "2018.04.24", "title": "Две коли катастрофираха във Враца, петима са ранени"}
{"url": "https://www.24chasa.bg/novini/article/6830943", "text": "България е готова за присъединяване към ОИСР и очаква своята пътна карта за подготовката и отварянето на преговорите за членство в организацията. Нашата позиция е ясна и конструктивна. Радваме се на поддръжката на страните-членки на ЕС. Това каза министърът за Българското председателство на Съвета на ЕС Лиляна Павлова при откриването на конференцията на високо ниво на Организацията за икономическо сътрудничество и развитие (ОИСР), съобщиха от пресцентъра на Министерство за Българското председателство на Съвета на ЕС 2018. Министър Павлова представи страната ни на форума, посветен на Югоизточна Европа и на новите програми за реформи и за развитие на конкурентоспособността в региона. На конференцията беше представен и втори доклад на организацията, който цели да помогне на политиците от Югоизточна Европа да оценят постигнатия напредък по отношение на техните цели за растеж и да сравнят постиженията си с тези на своите партньори и добрите практики на страните от ОИСР. Министър Павлова припомни, че страната кандидатства за членство в ОИСР от 2007 г. и през годините е доказала своето придържане към основните принципи на отворената пазарна икономика, демократичния плурализъм, воля за реформи и зачитането на правата на човека. По време на очакваното посещение в София на генералния секретар на ОИСР Анхел Гурия за участие в неформалната среща по икономически и финансови въпроси ECOFIN на 27-28 април, той ще бъде допълнително информиран за действията на България за присъединяването към организацията. Ние сме държава с ускорен икономически растеж от 4%, безработица под 6%, нисък външен дълг под 26%, значителен финансов резерв и почти нулев бюджетен дефицит, подчерта министър Лиляна Павлова. И допълни: Нещо повече – ежедневно създаваме условия и полагаме усилия за реализиране на нови проекти, предприемачески идеи и за развитието на стартиращи фирми, за да се подобри благосъстоянието на всички европейски граждани. Фокусирани сме върху намаляване на административните бариери и инвестирането в подобряването на уменията на работещите, защото знаем, че хората са нашият най-голям актив. В словото си пред участниците в срещата министър Лиляна Павлова представи приоритетите на Българското председателство, като акцентира на основния– европейската перспектива и свързаността на Западните Балкани, на който е посветена и Срещата на върха на 16 и 17 март в София. България се надява, че политическата Декларация и Анекса към нея, ще бъдат силен ангажимен на Европа за това какво трябва да се случи в региона през следващите десетилетия. Фокусът ще бъде върху конкретни проекти - пътно, железопътно, цифрово, сътрудничество в областта на сигурността и др., подчерта министър Лиляна Павлова. Проучванията и препоръките на ОИСР за конкурентоспособността на Югоизточна Европа са изключително полезни и солидна основа за техните усилия за присъединяване към ЕС, отбеляза тя. Следваме нашия път напред и вярваме, че България е камък от фундамента, върху който се гради нашето общо бъдеще – в Европа и със Западните Балкани, каза в заключение министърът за Българското председателство. Преди да открие конференцията, министър Лиляна Павлова се срещна с генералния секретар на Организацията за икономическо сътрудничество и развитие (ОИСР) Анхел Гурия, на която обсъдиха кандидатурата ни за присъединяване към организацията. Те се изразиха мнение, че страната през годините доказва изпълнението на своите ангажименти като държава членка на ЕС и на стандартите за членство.", "date": "2018.04.24", "title": "Павлова: Ние сме държава с ускорен икономически растеж и ниска безработица"}
{"url": "https://www.24chasa.bg/novini/article/6830909", "text": "Национална овцевъдна и козевъдна асоциация (НОКА) иска промяна на Националния стандарт за българските млечни продукти. Най-голямата браншова организация в сектор „Животновъдство“ е депозирала писмо в министерство на земеделието, горите и храните, с което настоява българските млечни продукти да бъдат произвеждани от българска суровина, съобщиха от асоциацията. „Тази промяна, на първо място, ще гарантира на потребителите качеството на продуктите. От друга страна, влагайки в млечните храни българска суровина, ще се подпомогнат и стимулират българските фермери“, посочи Симеон Караколев съпредседател а НОКА. Искането за промяна на Националния стандарт за българските млечни продукти е поредната инициатива на НОКА след стартиралата в навечерието на Великден кампания за насърчаване консумацията на качествени български продукти от овче мляко. Тогава организацията призова българското общество, държавните институции хотелиерите и ресторантьорите, вместо заместители и имитиращи продукти, да се купуват овчи продукти произведени у нас и така да се стимулира развитието на овцевъдството в страната. В последвала среща с бранша и преработватели, Министерството на земеделието, храните и горите, направи спешни промени в Наредба № 1 за хигиената на храните, с които се цели да защити млякото и млечните храни от имитиращи продукти. Основната промяна е, че в един и същи обект не може да се произвеждат, разфасоват или преопаковат млечни продукти и имитиращи продукти, които съдържат в състава си мляко. Срокът за обществено обсъждане на актуалния вариант е до 23 май тази година. Кампанията на НОКА за насърчаване на консумацията на продукти от овче и козе мляко вече се разраства и набира популярност. Поведени са срещи с представители на големите вериги, някой от които вече водят преговори в тази насока директно с ресторантьори и хотелиери. Под мотото „Българските храни от български суровини“ ще се проведе и най-мащабната ежегодна публична проява на НОКА Националния събор на овцевъдите в България. Седмото издание на единственото по рода и мащабността си събитие ще е от 11 до 13 май 2018 г. край Петропавловския манастир до гр. Лясковец и ще представи отрасъла и традиционното българско битово и фолклорно наследство.", "date": "2018.04.24", "title": "Овцевъди и козевъди искат сиренето\nда е само от българско мляко"}
{"url": "https://www.24chasa.bg/novini/article/6830962", "text": "Парламентарната група на БСП ще внесе тази седмица искане за оставката на зам.-председателя на Народното събрание Емил Христов. Повод за това е скандалът от миналата седмица, когато по нареждане на Христов охраната не допусна в парламента хора с увреждания, за да се видят със соцлидерката Корнелия Нинова и депутати от БСП. Не може това цинично поведение да бъде толерирано, каквито и извинения да са направени, обяви зам.-шефът на червената група Георги Свиленски. Заради недопуснатите хора с увреждания се разгоря скандал между БСП и ГЕРБ в парламента миналата седмица и още тогава червените заговориха за оставката на Христов. Това е нормалното мъжко поведение, което той може да направи, без да чака ние да му я поискаме, обясни Свиленски на брифинг в соццентралата днес. Всеки греши, но моралното е да се оттеглиш, каза зам.-шефът на ПГ на БСП.", "date": "2018.04.24", "title": "БСП внася искане за оставката на Емил Христов заради скандала с хората с увреждания"}
{"url": "https://www.24chasa.bg/novini/article/6830971", "text": "Над 13 милиона сирийци се нуждаят от хуманитарната помощ на международната общност. Това заяви днес еврокомисарят за хуманитарната помощ и справянето с кризи Христос Стилианидис, цитиран от ТАСС. В изявление пред втората конференция на международните дарители за Сирия в Брюксел той обяви, че хуманитарната ситуация в Сирия се влошава. \"Над 13 милиона души, от които 6 милиона деца, се нуждаят от хуманитарна помощ\". Той добави, че други два милиона сирийци живеят на места, до които е невъзможно да бъде доставена такава помощ, предаде БТА. Предишната дарителска конференция за Сирия се състоя през април 2017 г. На нея бяха събрани шест милиарда долара, припомни ТАСС. За възстановяването на Сирия от разрушенията ще бъдат необходими най-малко 200-300 милиарда долара, обяви днес в Женева представителят в Сирия на Световната организация по прехраната Джейкъб Кърн. Той припомни, че освен жилищните и производствените сгради трябва да бъда възстановени електропроводите, пътна и друга инфраструктура. \"Всеки който има съвест, ще помогне на сирийците\", каза Кърн и отбеляза, че много страни, които са негативно настроени към режима на Башар ал Асад, не желаят да направят това, предаде ТАСС.", "date": "2018.04.24", "title": "Еврокомисар: Над 13 милиона сирийци се нуждаят от хуманитарната помощ"}
{"url": "https://www.24chasa.bg/novini/article/6830988", "text": "Финансирането на психиатричната помощ в България не стига дори за оцеляването й, като за нея са отделени едва 2 на сто от общите разходи за лечение. Това каза в националния прусклуб на БТА проф. Петър Маринов от Асоциацията на експертите по психично здраве. Психиатрията е в клинична смърт, допълни той. Защитените жилища \"кретат\", помещават се в дворове на болници, а някои психиатрични центрове се намират в сградите на складове, допълни той, предава БТА. Липсва подкрепа за психичноболните хора след изписването им от болницата, липсват дневни центрове, социални работници, услуги за ресоциализация на пациента, както и подкрепа за семейството на болния, каза Теменужка Коларова от Асоциацията на семействата за партньорство в психиатрията. По думите й липсата на подкрепа за пациентите води до поява или повишаване на суициден риск. Финансовата подкрепа от държавата на психичноболен човек е 133-145 лв., посочи тя. Обидно е да се отделят \"жълти стотинки\" за психиатричните стационари, каза депутатът Нигяр Джафер. Тя подчерта, че не само финансирането е проблем, а трябва да се промени отношението на обществото и на институциите към психичноболните хора, както и условията за трудовата рехабилитация. Джафер се ангажира проблемите на болните да бъдат обсъдени в заседание на парламентарната комисия по здравеопазване.", "date": "2018.04.24", "title": "Специалисти: Финансирането на психиатричната помощ в България не стига дори за оцеляването й"}
{"url": "https://www.24chasa.bg/novini/article/6830996", "text": "В Харманлийския районен съд започна делото за бунта в местния регистрационно-приемателен център за бежанци. Прокуратурата е обвинила 21 афганистанци, сред които 4 непълнолетни по време на събитията, за безредиците в институцията за мигранти, предава БТА. След обявяването на карантина и затварянето на лагера, на 24 ноември 2016 година в него на два пъти избухнаха стълкновения между стотици търсещи международна закрила настанени и силите на реда. Подбудителите бяха привлечени като отговорни за хулиганство. Според държавното обвинение те са извършили непристойни действия, грубо нарушаващи обществения ред и изразяващи явно неуважение към обществото, като деянието им се отличава с изключителна дързост и цинизъм и е съпроводено със съпротива към органите на властта. Нанесени са и щети за над 85 000 лева според обвинителния акт. В досъдебното производство са разпитани 62-ма свидетели. Изготвени са експертизи, сред които 21 съдебномедицински. Материалите за причинени телесни повреди на полицейски служители по време на конфликта са отделени в две други дела, съобщи по-рано прокуратурата. На разпоредителното заседание днес на процеса не бе даден ход. На подсъдимата скамейка бяха изправени само 10 от 21-те обвиняеми, които са задържани под стража в лагера от закрит тип в Любимец. Тричленният състав на съда поиска справка за местонахождението на останалите подсъдими и ги обяви за издирване, като разпореди компетентните органи да не допускат те да напускат страната. Ако те не се явят на следващото заседание на 5 юни, ще бъдат съдени задочно. В кулоарите на Темида подсъдими заявиха, че не се чувстват виновни при положение, че в бунта са участвали още стотици мигранти.", "date": "2018.04.24", "title": "Започна делото за бунта в бежанския лагер в Харманли"}
{"url": "https://www.24chasa.bg/novini/article/6830645", "text": "Двама граждани на Южна Корея са загинали и един е бил ранен в кръвопролитното нападение в канадския град Торонто, обяви днес правителството в Сеул, цитирано от ТАСС и БТА. Преди това бе съобщено за трима пострадали южнокорейци, един от които тежко, след като вчера по обяд шофьор на ван прегази хора на тротоар в северната част на града и уби десетима и рани 15 човека. Шофьорът бе арестуван. Според ТАСС полицията не изключва възможността нападателят да е действал по терористични подбуди.", "date": "2018.04.24", "title": "Двама южнокорейци са загинали, а друг е ранен при нападението в Торонто"}
{"url": "https://www.24chasa.bg/novini/article/6830664", "text": "\"Инвестициите в Западните Балкани са инвестиции за България. Създавайки по-голяма свързаност в региона в бизнес и инфраструктурно отношение, ще се улесни движението на капитали, хора и стоки по подобие на това, което имаме в ЕС. Към момента Западните Балкани са неразвит потенциал на пазар с 18 милиона потребители. Със своята целенасочена политика и послания, България и Българското председателство успяха да поставят разговорите за перспективата на Западните Балкани сред топ приоритетите на ЕС, което е стратегическа и политическа победа.\" заяви българският евродепуатат от ГЕРБ/ЕНП Ева Майдел по време на форум „ЕС и Западните Балкани - към пo- ефективни инвестиции\", провел се в понеделник, 23 април 2018 г., в Европарламента, съобщават от пресцентъра на ГЕРБ. Събитието събра гледните точки на експерти от Европейската комисия, Европейския парламент и Европейската инвестиционна банкa, Европейската банка за възстановяване и развитие финансови и банкови институции, представители на търговските камари от западнобалканските държави, както представители на посолствата от страните в региона. Специални гости бяха министър Лиляна Павлова, Дейвид Мюлер съветник в кабинета на еврокомисаря по съседска политика Йоханес Хан и Зоран Петрович, главен изпълнителен директор на Райфайзенбанк Сърбия. По време на дискусията се идентифицираха основните направления, в които трябва да се съсредоточат инвестиции, които да имат максимален ефект за благоденствието на гражданите, както на България и ЕС, така и на западнобалканските държави.В допълнение министър Лиляна Павлова посочи, че е постигнат сериозен напредък, но са необходими допълнителни усилия за повишаване на конкурентоспособността на икономиките на шестте страни, за преодоляване на високата безработица, създаване на възможности за предприятията, за пободряването на климата за бизнес и инвестиции. \"Ефективни структурни инвестиции в дигиталната сфера, енергийния транспортния и образователния сектор, ориентирани към конкретни резултати, ще са важен инструмент за постигане на напредък в преговорите за присъединяване. По време на срещата на 17-ти май лидерите на ЕС и на държавите от Западните Балкани ще имат историческия шанс да бележат началото на нов етап от взаимоотношенията между ЕС и региона, И това ще бъде благодарение на ангажираността на България по темата\", коментира българският евродепутат Ева Майдел от ГЕРБ/ЕНП.", "date": "2018.04.24", "title": "Майдел: Западните Балкани са неразвит потенциал на пазар с 18 млн. потребители"}
{"url": "https://www.24chasa.bg/novini/article/6830666", "text": "Специализирана акция по пътищата в цялата страна. Акцент при проверките на \"Пътна полиция\" и ИА \"Автомобилна администрация\" са автобусните превози. Проверява се за неизрядни документи, за нарушения с тахографите и разписанията на всяка линия. \"Пътна полиция\" проверява за нарушения по Закона за движение по пътищата,  Акцията е започнала вчера и ще продължи през цялата седмица. Повод са последните инциденти с автобуси, при които имаше множество пострадали и жертви.", "date": "2018.04.24", "title": "КАТ проверява изрядни ли са тахографите в автобусите"}
{"url": "https://www.24chasa.bg/novini/article/6830673", "text": "Законопроект за изменение на Закона за местното самоуправление и местната администрация /ЗМСМА/ е внесен вчера от обществените посредници на общините в България и националния омбудсман Мая Манолова, съобщи пред журналисти общинският омбудсман в Кюстендил Васил Иванов. Проектът за закон е изработен след обсъждане, направено съвместно с Националното сдружение на общините в България, с Асоциацията на председателите на общински съвети и с Асоциацията на кметовете на малки населени места, предава БТА. Целта ни беше да получим уверение, чрез законодателните промени, за независимостта на институцията \"обществен посредник\". Според нас тази независимост ще се получи, когато финансирането не е от общинския бюджет, както досега, а е национално, от бюджета на държавата, каза Иванов. Той посочи още, че от всичките 265 общини, само 13 имат избран обществен посредник. Обсъдена е била възможността всяка една община с над 10 хиляди жители да може да избира омбудсман. По-малките общини, според предложението, пък ще имат възможност да се сдружават, за да избират свой обществен защитник. Чрез изменението на ЗМСМА се иска и промяна в начина на избор на общински обмудсман. Сега за това са нужни две трети от гласовете на общинските съветници. \"Считаме, че този праг е доста висок и затова голяма част от общините в България нямат избран омбудсман, понеже много трудно в общинските съвети може да се събере такова мнозинство\", каза Иванов. В промените се иска и възможност обществените защитници да сезират и държавни органи, които имат съответните функции на териториите на общините, а не само общински.", "date": "2018.04.24", "title": "Омбудсманът внесе проект за промяна на Закона за местното самоуправление"}
{"url": "https://www.24chasa.bg/novini/article/6830678", "text": "627 кг. незаконно добит тютюн и 17 500 кутии с цигари - акцизни стоки без бандерол, иззеха плевенските полицаи при две специализирани операции. Униформените първо атакували цех, прикрит в индустриалната зона на Кнежа. Когато влезли в халето, те заварили 5-ма да режат тютюн. 4-ма на възраст 44, 32, 22 и 15 г. били от с. Буковлък, с тях работел и плевенчанин на 24 г. Цехът бил оборудван с инсталация за запарване на тютюн, направена от газови бутилки, маркучи и газови горелки, имало и специализирана машина за рязане на тютюн. Полицаите прибрали найлонови и зеблени чували, пълни с нарязан тютюн, както и цели бали. Предстоят експертизи на конфискувана нередовна стока. При друга акция, проведена в община Левски, полицаите са конфискували 17 500 кутии цигари без бандерол. Около 5 ч призори на 20 април МВР служителите спрели до с. Аспарухово \"Нисан\", натоварен с 35 кашона с по 50 стека, с по 10 кутии цигари марка \"Compliment\" - общо 17 500 кутии цигари - акцизни стоки без бандерол. Колата и цигарите са иззети и са на съхранение в полицейското управление в Левски. По двата случая е образувано досъдебно производство под наблюдение на прокуратурата, съобщи плевенската полиция.", "date": "2018.04.24", "title": "Иззеха незаконен тютюн и цигари в Плевенско"}
{"url": "https://www.24chasa.bg/novini/article/6830679", "text": "Иранският президент Хасан Рохани предупреди днес президента на САЩ Доналд Тръмп да не се оттегля от ядреното споразумение между световните сили и Иран от 2015 г., защото в противен случай ще понесе тежки последици, предаде Ройтерс, цитирана от БТА. \"Казвам на тези в Белия дом, че ако не се придържат към своите ангажименти, иранското правителство ще реагира твърдо\", заяви Рохани в реч, пряко излъчена по държавната телевизия. \"Ако някой измени на сделката, трябва да знае, че ще понесе тежки последици\", каза той.", "date": "2018.04.24", "title": "Рохани към Тръмп: Ако някой измени на сделката, ще има тежки последици"}
{"url": "https://www.24chasa.bg/novini/article/6830677", "text": "Тридесет и девет души бяха ранени  , съобщи днес турският министър на здравеопазването Ахмет Демирджан, цитиран от телевизия НТВ и БТА. Трусът стана в 3.34 часа на дълбочина 7 километра, а епицентърът на земетресението е бил в района село Кърмаджък край град Самсат, информира турската Дирекция за управление при бедствия и извънредни ситуации (АФАД). Министърът на здравеопазването Демирджан посочи, че 35 от общо 39-имата ранени в момента са в болница. Той добави, че няма тежко пострадали при земетресението. От 3 часа на разсъмване до 9 часа сутринта в областта са били регистрирани 32 вторични труса, последният от които е с магнитуд 3,8 по Рихтер, съобщиха от АФАД. При земетресенията бяха нанесени сериозни материални щети на много сгради в град Адъяман, град Самсат и в селата наоколо. По данни на местната управа напълно сринати със земята са две сгради, но десетки други са сериозно пострадали. Сред поразените сгради са околийското управление и една джамия. Над 200 домашни животни са загинали. Местните власти обявиха днешния ден за неучебен, а стотици хора продължават да стоят навън, страхувайки се от нови трусове. Гражданите се предупреждават да не влизат в сградите, които са понесли щети при трусовете. Околийският управител на Самсат Седат Сезик заяви, че екипи на службата за действия при кризи и бедствия разчистват разрушенията, а ранените в болниците са в добро състояние. Правителството започна работа за оценяване на нанесените щети и необходимостта от оказване на помощ, заяви премиерът Бинали Йълдъръм, цитиран от телевизия НТВ. Адъяман се намира в смятан за силно земетръсен район в Югоизточна Турция. На 2 март миналата година той бе разтърсен от земетресение с магнитуд 5,5 по Рихтер, при което бяха разрушени около 80 на сто от жилищните сгради. От тогава десетки семейства все още обитават временни жилищни контейнери, оборудвани на мястото на разрушените.", "date": "2018.04.24", "title": "39 са вече ранените при земетресението в Турция"}
{"url": "https://www.24chasa.bg/novini/article/6830687", "text": "Българинът е привързан към домакинските си електроуреди, показват наблюдения на APPLiA - България, сдружението на производителите на домакински електроуреди. Средно около десет години е продължителността на използването им в домакинствата. 40 на сто от тях разчитат на уредите си повече от десет години, а 30 на сто - над 15 години. Това каза на пресконференция генералният секретар на APPLiA България Габриела Чифличка, предаде БТА. Любими за българина уреди са хладилниците и пералните, които присъстват в домовете съответно на 98 и около 92 на сто от потребителите у нас. Едва 8 - 9 на сто обаче от домакинствата в страната имат най-висок клас енергоефективни уреди - \"А+++\", 15 - 16 на сто разполагат с домакински уреди клас \"А++\", а като цяло 75 на сто от домакинствата имат уреди в диапазона \"А+++\" и по-ниски категории. Първите домакински електроуреди - хладилници, перални, съдомиялни, комбинирани перални със сушилни, ще се появят на пазара с нови етикети и изменена скала за енергийна ефективност най-рано през 2020 г. Промяната е инициирана от Европейската комисия и ще настъпва поетапно за различните видове домакински електроуреди. Енергийната скала се променя и става от A до G, като поетапно ще изчезне плюсовата за всички видове домакински уреди. Новата скала е цветна, а зеленият цвят показва най-високата степен на енергийна ефективност, а червеният - най-ниската. Прохосмукачките, фурните и климатиците ще са с новите етикети от 2025 година, а бойлерите - след 2026 г. На потребителите трябва да стане ясно, че се променя етикетът, но уредите не стават по-малко ефективни, подчерта Чифличка. Тя обясни, че новото законодателство ще създаде условия за уреди, класифицирани с клас В, С или по-нисък по новата скала A -G да са с по-висока енергийна ефективност от уредите от най-високите класове \"А+++\" по старата скала. По данни на организацията 40 на сто от пуснатите на пазара перални машини са от клас \"А+++\", над 75 на сто съдомиялните са клас \"А+\" и по-висок енергиен клас \"А++\" и А+++\" и 100 процента от хладилниците са в най-високите енергийни класове. Около 80 на сто от електроуредите, които са продават в ЕС, са произведени в Общността. Новата енергийна скала ще засегне милиони потребители у нас и в ЕС, тъй като средногодишно индустрията предоставя на европейските граждани около 1 милиард малки и големи електродомакински уреди. За тяхното производство са необходими 6 милиона тона от суровини - 3 милиона тона стомана и неръждаема стомана, 1,1 милиона тона пластмаса и около половин милион тона мед, алуминий, стъкло и бетон, посочват от организацията. В рамките на Съюза за 2016 г. около 17 на сто от малките домакински електроуреди, които са изчерпали жизнения си цикъл, са свършили в кофата за боклук, вместо в контейнерите към големите търговски вериги, отбелязаха от организацията. На фона на тази статистика, индустрията е отделила над 1,3 милиарда евро за разделно събиране и рециклиране на уреди, които са се превърнали в отпадък. Годишно потребителите в ЕС генерират 5 милиона тона отпадъци от домакински електроуреди, като браншът е успял да събере и рециклира 1,7 милиона тона. 18 на сто от отпадъците са събрани от други търговски дружества, занимаващи се с рециклиране, а 5 на сто са изхвърлените отпадъци в общия поток от битови отпадъци. В България събраните отпадъци от електрическо и електронно оборудване са близо 49 000 тона, от които 80 на сто са рециклирани. От общия брой електрическо и електронно оборудване домакинските уреди са 80 на сто. От организацията отбелязаха, че България е изпълнила целите си по европейското законодателство за разделно събиране и рециклиране и заявиха намерение ценни ресурси в уредите да се върнат обратно в икономиката, а не да се извличат непрекъснато от природата. За нас е от огромно значение все повече потребители да постъпват отговорно с уредите, които няма да използват повече, и да ги предават в събирателните пунктове за рециклиране, подчерта генералният директор на европейската асоциация на производителите на домакински уреди Паоло Фалчони. По думите му, това е съществена част от идеята на бранша за кръгово общество. Според последните данни на APPLiA за ЕС за 2016 г. индустрията на домакинските електроуреди е достигнала оборот от 47,6 милиарда евро. Оборотът за България е 330 милиона евро, като секторът у нас достига 45 на сто ръст в оборота за периода 2008-2016 г. и страната е на второ място по този показател след Румъния. Браншът е осигурил близо 1 милион работни места в ЕС. По заетост у нас секторът е на средно ниво за Съюза, изпреварвайки страни като Швеция, Белгия, Гърция и Финландия, каза Габриела Чифличка. Тя изтъкна, че в България преките работни места са около 4000, като браншът в страната създава и непреки работни места в търговията, леката промишленост, логистиката и следпродажбения сервиз, които са поне три - четири пъти повече от преките. По данни на APPLiA за всяко ново работно място в сектора в рамките на ЕС се създават 3-4 нови работни места в свързани индустрии. Само за България през 2016 г. близо 10 милиона евро са вложени от бранша в проучвания и иновации с цел разработване на по-ефективни уреди с високо ниво на екологичност, които да носят все повече икономии на домакинствата, а в Европа - 1,4 млрд.евро. Благодарение на повишаването на ефективността на съдомиялните машини, потреблението на вода е намаляло с 83,5 на сто, а потреблението на електроенергия - с над 60 на сто, даде пример Чифличка. Ако всяко българско домакинство мие със съдомиялна машина вместо на ръка, могат да се реализират над 80 милиарда литра икономии на вода, и около милиард и половина кВч (киловат часа) икономии на електроенергия годишно, добави тя. Организацията доскоро беше позната у нас като Сдружение на производителите на електродомакински уреди СЕСЕД България.", "date": "2018.04.24", "title": "Наблюдение: Българинът е привързан към домакинските си електроуреди"}
{"url": "https://www.24chasa.bg/novini/article/6830703", "text": "40-годишен мъж, излежаващ присъда във Варненския затвор, успя да вкара зад решетките марихуана, амфетамини и хероин, но беше задържан и сега му предстои ново дело. Мъжът се връщал зад решетките от отпуск и при проверката разбрал, че не може да скрие дрогата и изхвърлил на земята 3 специфично сгънати пакетчета. Тъй като това станало пред очите на надзирателите, не успял да ги убеди, че не са негови. Най-много - 2.17 гр. бил хероинът. Материалите по случая са докладвани на прокурор, образувано е досъдебно производство. Първото дело за притежание на наркотици предстои на прохождащ в занаята тийнейджър. 14-годишното момче било задържано до търговски комплекс във варненския квартал \"Младост\". то доброволно предало на униформени пликче с трева. След едно денонощие в ареста, той е предаден на родителите си, а срещу него е образувана преписка.", "date": "2018.04.24", "title": "Намериха марихуана, амфетамини и хероин в затворник във Варна"}
{"url": "https://www.24chasa.bg/novini/article/6830713", "text": "19-годишен младеж изтреззня зад решетките на Трето РПУ във Варна, след като еше засечен по светло мъртво пиян зад волана на старо рено. Младежът бил спрян за рутинна проверка около 18 часа на бул. \"Трети март\" в морската столица, близо до бл. 71. Той бил видимо неадекватен и лъхал на алкохол, но резултатите от дрегера успели да изненадат дори униформените. Техниката отчела рекордните 3.10 промила в издишания въздух. Според лекари това се равнява на близо бутилка концентрат, имайки предвид младия организъм. Младежът ще бъде съден по бързата процедура.", "date": "2018.04.24", "title": "Мъртво пиян младеж осъмна в ареста в морската столица"}
{"url": "https://www.24chasa.bg/novini/article/6830704", "text": "Сръбският премиер Ана Бърнабич посрещна днес пред двореца \"Сърбия\" премиера на Белгия Шарл Мишел, съобщават сръбските медии. След тържественото посрещане пред почетната гвардия на сръбската армия и изслушване на химните на двете страни Бърнабич и Мишел започнаха разговори. След срещата с Бърнабич белгийският премиер ще разговаря и със сръбския президент Александър Вучич, а след това ще има изявления за медиите, информира БТА. Белгийският премиер пристигна снощи на двудневно официално посещение в Сърбия. Мишел е първият белгийски официален представител от този ранг, посещаващ Белград след почти десетилетие, отбелязва сръбската държавна телевизия РТС.", "date": "2018.04.24", "title": "Ана Бърнабич се срещна с премиера на Белгия Шарл Мишел"}
{"url": "https://www.24chasa.bg/novini/article/6830719", "text": "Европейската перспектива на нашия регион няма алтернатива, а Процесът за сътрудничество в Югоизточна Европа остава водещ политически формат за открита и честна дискусия по важните за нас въпроси. Това подчерта министър-председателят Бойко Борисов в изказването си по време на Срещата на върха на ПСЮИЕ в Бърно при Краню, която обобщава постигнатия напредък в рамките на Словенското председателство на инициативата, съобщиха от пресцентъра на МС. Борисов припомни поетия през миналата година на срещата на ПСЮИЕ в Дубровник ангажимент въпросите на Западните Балкани да бъдат поставени високо в приоритетите на ЕС по време на Българското председателство. Той подчерта, че изминалите четири месеца са направили темата актуална във всички държави-членки, с нея са ангажирани както европейските институции, така и международни финансови организации. Постигнати са и договорености тя да остане във фокуса и на следващите председателства на Съвета на ЕС. Желанието ни е да използваме откритата възможност, за да направим процеса на евроинтеграция на страните от Западните Балкани необратим. Очакваме срещата в София на 17 май да бъде знакова за европейската им перспектива, за задълбочаването на икономическата интеграция, регионалното сътрудничество и изграждането на така необходимата на нашите страни свързаност, посочи министър-председателят. Той отново изтъкна ролята на регионалното сътрудничество и добросъседските отношения като ключови за напредъка в икономическата, политическата и сферата на сигурността. „От нас ще зависи след това да използваме възможностите, които се отварят. Сега е моментът страните от Западните Балкани да покажат волята си за развитие“, подчерта Борисов. Българският премиер приветства Стратегията на ЕК за Западните Балкани и готовността за стартиране на преговорите за членство с Тирана и Скопие, но ясно подчерта, че европейската перспектива трябва да е за всички страни на Балканите. „Няма друга възможност да постигнем общите цели и да предложим на нашите граждани сигурност и по-добри перспективи за развитие, освен да посрещнем предизвикателствата на променящия се свят заедно и обединени“, посочи премиерът и призова за повече прагматизъм в отношенията между страните от ПСЮИЕ и ЕС. Борисов изтъкна ролята в този процес на Съвета за регионално сътрудничество на ПСЮИЕ, като отбеляза приноса му в усилията за реформи и развитие в Югоизточна Европа. Първо искам да поздравя премиерът Миро за прекрасната орагнизация. Това е един много добър формат, защото включва Турция, заяви в интервю след срещата Борисов. \"Отчетохме срещата във Варна между ЕС - Турция. Благодарих на Туск, който е на обиколка в Балканите. И най-вече на политическия елит, който осъзна, че само ние можем да си помогнем. Само ние, като Балкани, можем да дадем пример в Европа, че сме способни сами да решаваме конфликтите си\", каза той. \"Пътят е Европа - Азия. Сега след 2 часа Румъния, България, Сърбия и Гърция продължаваме срещата, която касае бъдещето на Балканите. Очакваме ви на 16-17 май на среща в София\", обясни Борисов. \"Имахме двустранна среща. Публично никога не си позволявам да давам съвети на когото и да било, но искрено се надявам проблемите да се решат\", обясни той. \"С малко отстъпки от двете страни проблемът може да бъде решен. И двете страни имате голяма крайморска ивица. Да приеме, че това ще се случи скоро. Отстрани изглежда лесно разрешим проблем, но отстрани\", така премиерът коментира конфликта между Хърватия и Босна и Херцеговина. \"Винаги подкрепяме решенията на съда в Хага. Имам желязно правило - решенията на съда винаги се подкрепят\", категоричен е Борисов.", "date": "2018.04.24", "title": "Борисов: Сега е моментът Западните Балкани да покажат волята си за развитие"}
{"url": "https://www.24chasa.bg/novini/article/6830714", "text": "Серж Саркисян, който управляваше Армения като президент от 2008 г. до този месец, беше предан довереник на Владимир Путин. През 2013 г. след среща с руския президент той внезапно прекъсна преговорите с Европейския съюз и вместо това се присъедини към оглавявани от Москва организации в икономиката и сигурността. При посещение във Вашингтон няколко години по-късно той откровено ни каза, че неговата малка кавказка страна с близо 3-милионно население не е имала особен избор, тъй като арменците, работещи в Русия, осигуряват една пета от нейния брутен вътрешен продукт, а руски компании са монополизирали енергийните й ресурси. \"Арменският коняк всъщност не може да бъде продаван в Париж\", обясни той, пише в. \"Вашингтон пост, цитиран от БТА. Саркисян обаче подцени собствените си граждани, когато се опита да подражава на Путин, извършвайки класически ход в негов стил. Тъй като беше ограничен от конституцията до два президентски мандата, той прокара конституционна поправка, прехвърляща повечето изпълнителни правомощия към министър-председателя, а после беше избран от парламента на поста, въпреки че години наред отхвърляше подобна възможност. В резултат се стигна до 11-дневни разрастващи се масови демонстрации, които вчера принудиха Саркисян да напусне поста. \"Сгреших\", каза той в изявление. Не е ясно дали оттеглянето на Саркисян ще доведе до истинска промяна в управлението на Армения или в раболепната й позиция към Кремъл. Благодарение на манипулирани избори управляващата партия има доминиращо мнозинство в парламента, а водачът на протестите от миналата седмица - дългогодишният дисидент Никол Пашинян, контролира само девет от 105-те места. Въпреки това народният бунт е удар върху насърчавания от Путин авторитарен политически модел, който се разпространява не само в други бивши държави от съветския блок, намиращи се в орбитата на Русия, но и в Турция, където управникът Реджеп Тайип Ердоган се надява да завърши през юни прехода от министър-председател към всесилен президент. Няма съмнение, че Путин погрешно ще изтълкува неочакваното отхвърляне. Обхванати от цинизъм, руският управник и неговата клика са неспособни да приемат, че са възможни спонтанни политически въстания на разгневени общества. Според тях те трябва да са резултат от държавно направлявани заговори, подобно на намесите на самата Русия в демократични избори на Запад. Путин обвини ЦРУ и други разузнавателни служби за бунтовете, които свалиха подкрепящите Москва правителства в Украйна и Грузия, а когато хиляди руснаци протестираха срещу изборните измами и собствения му преход от министър-председател към президент през 2012 г., определи Хилари Клинтън за лично отговорна. Наистина е вярно да се каже, че правителството на Тръмп нямаше нищо общо със събитията в Армения. Единствената американска реакция на демонстрациите беше меко изявление на посолството в Ереван, призоваващо правителството към \"сдържаност\" и същевременно приканващо протестиращите да \"предотвратят изостряне на напрежението\". Това, което изкара арменците по улиците, не бяха чуждестранни провокации, а фактът, че надеждите, които Саркисян възлагаше на Русия, не се оправдаха. През неговото десетгодишно управление икономиката изпадна я застой. Около 10 процента от населението напусна страната, а 30 процента от тези, които останаха, са под официалния праг на бедността. Може да се очаква, че Путин ще окаже натиск върху приемника на Саркисян на министър-председателския пост, който и да е той; освен икономическите лостове, които притежава, Русия поддържа военна база в Армения. Това обаче няма да подобри живота на арменците. По-вероятно е то да засили съпротивата им срещу бандитския, проникнат от корупция и икономически провален модел, какъвто е путинизмът.", "date": "2018.04.24", "title": "\"Вашингтон пост\": Арменците нанасят удар на политическия модел на Путин"}
{"url": "https://www.24chasa.bg/novini/article/6830754", "text": "Британското правосъдие отхвърли последната жалба, с която родителите на малкия Алфи, настанен в болница на животоподдържащи системи, отправиха молба лечението му да продължи, предаде Франс прес, цитирана от БТА. Висшият, Апелативният и Върховният съд се произнесоха в полза на болницата, която иска да се спре лечението на детето. Европейският съд по правата на човека също отхвърли иска на родителите. Почти двегодишният Алфи Еванс страда от недиагностицирано дегенеративно заболяване на мозъка и според Детската болница Олдър Хей в Ливърпул по-нататъшни опити да бъде лекуван са безполезни. В понеделник обаче родителите му - Том Еванс и Кейт Джеймс се опитаха да получат нова отсрочка, след като Италия даде италианско гражданство на бебето. Те искаха детето им да бъде прехвърлено в педиатричната болница \"Бамбино Джезу\" в Рим, администрирана от Ватикана. Снощи обаче съдията отхвърли молбата им и разреши на медиците да спрат грижите за малкия Алфи, което ще доведе до смъртта му. Магистратът постанови, че Алфи е британски гражданин и за него важат решенията на британското правосъдие. Роден на 9 май 2016 г., Алфи бе хоспитализиран през декември в Ливърпул и оттогава е в кома. В понеделник близо 200 демонстранти се събраха пред болницата, където го лекуват, четяха \"Отче наш\" и скандираха \"Спасете Алфи Еванс\". \"Синът ми принадлежи на Италия\", заяви баща му пред журналисти и увери, че \"няма да се откаже\". Папа Франциск се намеси лично в полза на момченцето - неведнъж призова да се поддържа животът му и прие баща му на частна аудиенция във Ватикана, напомня АФП.", "date": "2018.04.24", "title": "Британският съд отхвърли последното обжалване на родителите на малкия Алфи"}
{"url": "https://www.24chasa.bg/novini/article/6830775", "text": "Регистрираният от Гърция супер бюджетен излишък от 4,5 млрд. евро се дължи на тройно повече рестрикции, наложени от лявото правителство през 2017 г., твърди в своя публикация електронното издание на гръцкия в. \"Прото тема\". Този излишък е \"постигнат\" с незаконосъобразни удръжки и чрез спиране на плащанията, смята вестникът, изтъквайки, че с този бюджетен излишък, възлизащ на 4,2 на сто от БВП, правителството в Атина целяло да компенсира натиска, оказван върху него от страна на Международния валутен фонд (МВФ), тъй като институцията продължавала да настоява за нови мерки от следващата година, предава БТА. \"Няма да е краят на света, ако МВФ не влезе в гръцката програма\", каза вчера премиерът Алексис Ципрас. Политическият проблем на правителството обаче е в това, че ако то не съумее в рамките на договарянето с фонда да капитализира огромните саможертви, на които подложи гърците, бюджетният излишък и дадените саможертви през 2017 г. ще се окажат ненужни, допуска изданието. \"Можем и без фонда\", казал пред вестника представител на кабинета, като се мотивирал, че след като Гърция е успяла да постигне суперизлишък, не било необходимо фондът да бъде канен, за да поставя \"подписа\" си под документа за оттегляне на страната от третия спасителен меморандум. На практика обаче поне засега изглежда, че този бюджетен излишък може да се превърне в бумеранг за правителството. От една страна, този излишък спира натиска, оказван от кредиторите, но от друга, може да засили апетита им за двойно повече мерки, които биха могли да бъдат поискани от Гърция през следващата година, според в. \"Прото тема\".", "date": "2018.04.24", "title": "\"Прото тема\": Бюджетният излишък в Гърция се дължи на тройно повече рестрикции"}
{"url": "https://www.24chasa.bg/novini/article/6830750", "text": "ЮНЕСКО, Обединените арабски емирства и Ирак подписаха споразумение за финансиране на реконструкцията на известна джамия в Мосул, взривена миналата година от групировката \"Ислямска държава\", предаде Асошиейтед прес. ЮНЕСКО съобщи днес, че ОАЕ ще предостави 50,4 милиона долара за финансирането на проекта за възстановяване на джамията \"Ан Нури\", построена през 12 век и навремето известна с наклоненото си минаре. Генералната директорка на ЮНЕСКО Одре Азуле каза, че \"това е историческо партньорство, най-голямото и безпрецедентно сътрудничество за възстановяване на културно наследство в Ирак за всички времена\". Лидерът на \"Ислямска държава\" Абу Бакр ал Багдади обяви именно в тази джамия създаването на ислямски халифат през лятото на 2014 година. Екстремистите я взривиха през юни 2017 г. при настъплението на иракските сили, съобщава БТА. Базираната в Париж агенция на ООН каза, че проектът ще отнеме поне пет години. През първите 12 месеца само ще бъдат разчиствани отломките от сринатата сграда. Други обекти, включително исторически градини, ще бъдат възстановени и планът включва построяване на мемориал и музей, посочи Ройтерс. Джамията носи името на Нурудин ал Занки - селджукски владетел, който води битки с ранните кръстоносци. Неговото феодално владение включва територии от части от днешни Сирия, Турция и Ирак. Тя е построена през 1172-73 г., малко преди смъртта му. Мосул се нуждае от поне два милиарда долара за разчистване на улиците и възстановяване на разрушените домове, изчислява иракското правителство. Около 700 000 души от двумилионното население на втория по големина иракски град, са разселени.", "date": "2018.04.24", "title": "Прочутата джамия \"Ан Нури\" в Мосул ще бъде възстановена с финансиране от ОАЕ"}
{"url": "https://www.24chasa.bg/novini/article/6830789", "text": "Година след нападението на ученици от клуба по кану-каяк в Асеновград и последвалите размирици, започнаха нови съдебни процеси. Осъдените за масовото сбиване и потърпевшите поискаха промяна на наказанията, предаде  . Държавното обвинение също поиска завишаване на присъдите за мъжете, нападнали спортистите и техните треньори. Родителите на битите деца поискаха максимално наказание за нападателите, защото страхът и травмите не са отминали. Десетимата мъже, осъдени за размириците в Асеновград, поискаха от пловдивския съд да отмени присъдите им и да ги оневини напълно. Близките им също. Прокуратурата настоя за завишаване на присъдите. Окръжният съд в Пловдив ще се произнесе до месец.", "date": "2018.04.24", "title": "Нови дела година след нападението на спортисти по кану-каяк в Асеновград"}
{"url": "https://www.24chasa.bg/novini/article/6830790", "text": "Българското председателство на Съвета на ЕС протича изключително успешно, заяви председателят на Народното събрание Цвета Караянчева, която се срещна с председателя на Националния съвет на Република Австрия Волфганг Соботка в рамките на Конференцията на председателите на парламентите на страните-членки на ЕС в Талин, Естония. Това съобщиха от пресцентъра на НС.  Цвета Караянчева запозна австрийския си колега с приоритетната за Българското председателство тема за Западните Балкани. Те са ключов приоритет и на австрийската външна политика, стана ясно по време на разговора. Европейската перспектива пред страните от този регион е изключително важна, както за тях, така и за стабилността на Европейския съюз, допълни Цвета Караянчева. По думите й в рамките на Българското председателство на правителствено и парламентарно ниво се провеждат редица срещи с представители на държавите от Западните Балкани, на които се обсъждат действията, които е необходимо да се извършат за напредък по пътя за присъединяването им към ЕС. България иска страните от региона да станат част от европейското семейство, но след като извършат всички необходими реформи, допълни още председателят на Народното събрание. Цвета Караянчева увери Волфганг Соботка, че Австрия е много важен политически и икономически партньор на България. Отношенията между двете страни са приятелски и се развиват успешно, коментира председателят на Народното събрание. България продължава взаимодействието си с Австрия в сферата на сигурността, особено предвид предизвикателствата, пред които е изправена Европа като – мигрантски поток, терористични заплахи, кибер сигурността. Австрия е изключително важен инвеститор в България, припомни по време на срещата Цвета Караянчева, като посочи, че от 1996 до 2017 г. преките австрийски вложения са 5,9 милиарда евро. Председателят на българския парламент благодари на австрийския си колега за експертната подкрепа в подготовката ни за присъединяване към Шенген.", "date": "2018.04.24", "title": "Караянчева се срещна с председателя на Националния съвет на Австрия Волфганг Соботка"}
{"url": "https://www.24chasa.bg/novini/article/6830798", "text": "През тази година чрез националната програма за модернизиране на образователната среда ще бъдат предоставени допълнително 2 милиона лева за обновяване на кабинетите по природни науки в училищата. Това каза пред журналисти министърът на образованието и науката Красимир Вълчев в 51- Средно училище \"Елисавета Багряна\", в което беше открит център по природни науки \"Еврика\", предаде БТА. В края на миналата година предоставихме целеви средства на природо-математическите гимназии за обновяването на кабинетите им по природни науки, отбеляза министър Вълчев. Той заяви, че ако бъдат обновени повече кабинети, повече ученици ще имат възможността за по-добро обучение по предметите от природните науки. На въпрос, че сега няма много студенти по природните науки, министър Вълчев, каза, че затова трябва с \"всички възможни инструменти да насочим децата в по-голяма степен към природните науки, към математиката и техниката\". Това ще стане и чрез извънкласните дейности, като подготвяме проект на постановление, въз основа на което ще финансираме извънкласните дейности от държавния бюджет. Има няколко области, в които в по-голяма степен ще насърчаваме обучението чрез дейности по интереси - техника, технологии и природни науки. Това са секторите, за които имаме най-голям недостиг на пазара на труда, отбеляза образователният министър. От секторите на икономиката ни се вижда, че в инженерството, машиностроенето, мехатрониката и технологиите имаме най-голяма потребност от кадри, добави Вълчев. По думите му затова трябва да се насочат децата от най-малка възраст към тези области. Чрез приема в гимназиалния етап догодина ще се опитаме не просто да насочим повече ученици към професионално образование, а нашата препоръка ще е повече гимназии да имат профили, свързани с природните науки и математиката, обясни образователният министър. Днес в 51-о училище и в 18-о Средно училище \"Уилям Гладстон\" се откриват центрове по природни науки, финансирани от фондацията \"Америка за България\", от спонсори и от средства от училищния им бюджет. Трудно е да се модернизират кабинетите по природни науки в цялата образователна система, в която има над 40 000 учебни стаи, каза министър Вълчев. Сега в 13 000 учебни стаи има възможности за \"фронтално обучение\", а чрез националната програма за ИКТ амбицията ни е през следващите години тези стаи да станат значително повече. В кратък период ще инвестираме във wi-fi и мрежи във всички училища и в купуването на електронни дневници или платформи, информира образователният министър.", "date": "2018.04.24", "title": "Вълчев: Допълнителни 2 млн. за модерни кабинети по природни науки в училищата"}
{"url": "https://www.24chasa.bg/novini/article/6830795", "text": "Централният съвет на мюсюлманите в Германия определи антисемитизма като грях, предаде ДПА, като се позова на в. \"Райнише пост\". \"Антисемитизмът, расизмът и омразата са големи грехове за исляма, затова ние също така никога няма да търпим това\", заяви председателят на съвета Айман Мазиек, цитирана от БТА. Изказването му беше в отговор на коментар на германската канцлерка Ангела Меркел, която заяви пред израелска телевизия през уикенда, че Германия преживява \"нови явления чрез бежанци и други хора от арабски произход, които донасят различна форма на антисемитизъм в страната\". Според него изказването й е било \"както обикновено диференцирано\", защото тя е подчертала, че антисемитизмът не се е върнал в Германия с бежанците - по думите му това се доказва от статистиката за престъпността. \"Ние обаче се отнасяме много сериозно към това, че сред някои бежанци има антисемитизъм\", каза той и добави, че съветът организира срещи между евреи и бежанци, а също изпълнява образователни програми. През последните седмици в Германия имаше няколко антисемитски нападения, извършени от мюсюлмани.", "date": "2018.04.24", "title": "Германският мюсюлмански съвет обяви антисемитизма за грях"}
{"url": "https://www.24chasa.bg/novini/article/6830819", "text": "Въпросителни повдигат публикации във френския печат, в които се твърди, че френският министър на отбраната Флоранс Парли е опровергала, че Гърция ще вземе на лизинг през лятото две френски фрегати, съобщава гръцкият в. \"Та неа\". Според същите публикации отдаването на лизинг на Гърция на двете френски фрегати би могло да ограничи оперативната достатъчност на френския вонноморски флот. От гръцка страна обаче няма официална реакция по въпроса, макар че преди няколко дни, заместник-министърът на отбраната Фотис Кувелис потвърди информациите, че две френски фрегати от типа FREMM ще започнат да плават в гръцки морета през лятото, пише вестникът. Пак според изданието, Кувелис дори уточнил, че Гърция ще получи от Франция една (а не две) фрегати FREMM, както и една фрегата от типа \"дигитални\" фрегати BELH@RRA. На вчерашното заседание на Правителствения съвет за външна политика и отбрана (КИСЕА) не е било споменато за взимане на лизинг на френски фрегати, подчертава в. \"Та неа\".", "date": "2018.04.24", "title": "Париж опровергава, че Гърция взима на лизинг 2 френски фрегати"}
{"url": "https://www.24chasa.bg/novini/article/6830823", "text": "Броят на хората, починали в резултат на грип този сезон в Румъния, нарасна на 125 души, предаде агенция Аджерпрес, като се позова на Националния център за наблюдение и контрол на заразните болести към Националния институт по обществено здраве. Последната жертва на грипа е 76-годишна жена от окръг Арад, Западна Румъния, която е имала предишни заболявания и не е била ваксинирана, предаде БТА.", "date": "2018.04.24", "title": "125 са вече жертвите на грипа в Румъния"}
{"url": "https://www.24chasa.bg/novini/article/6829714", "text": "Всеки, който извършва трансгранично плащане с кредитна или дебитна карта в рамките на ЕС, ще плаща същите такси, както при операция в рамките на държавата. Това важи за покупките онлайн и на място. Изискването включва преводи между банкови сметки в страни от ЕС, теглене на пари от банкомат, плащания с дебитни или кредитни карти и операции по директен дебит. Когато плащането е към търговец в ЕС, той и банките само защото използвате определена карта. Това правило се прилага за всички покупки. Изключение са картите American Express, DinersClub и служебните или корпоративните кредитни карти, при които плащането е за сметка на работодателя. Когато разплащането е във валута, различна от евро, издателят на картата обаче може да начисли такса за обмен на валута, когато използвате картата в друга страна. Когато се прави резервация, например в хотел или на кола под наем, може да се наложи да предоставите данните от картата си за гарантиране на резервацията. Търговецът може също така да поиска да блокира определена сума по вашата карта, когато правите резервацията. Това означава, че той запазва част от лимита или от средствата за покриване на разходи, които очаква да се натрупат, например за обслужване по стаите в хотел или за евентуални щети по нает автомобил. Веднага щом извършите реалното плащане, Всички институции, които извършват платежни операции, вече трябва да имат поне част от дейността си в България, за да получат лиценз. Въведени са допълнителни условия за издаване на лиценз за извършване на дейност като платежна институция и дружество за електронни пари. Разписани са подробно правила и изисквания по отношение на организацията на дейността и работата на платежните институции. Правилата са записани в нова наредба на БНБ, която миналата седмица бе приета. Тя разписва подробно приетия закон за платежните услуги. Два нови вида ще предлагат банки и финансови институции. Те ще се извършват изцяло по интернет - иницииране на плащане и предоставяне на информация за сметка. Първата ще позволява на всеки клиент, който има платежна сметка, да поиска от банката си да му осъществи директна връзка между сайта на търговец, от който иска да пазарува, и платежната сметка на последния. Така ще могат без да е задължително това да става чрез кредитна или дебитна карта, клиентът да притежава електронен портфейл или да ползва друг посредник между операциите. Търговците пък нямат право да начисляват други такси освен тези, определени от посредника. Втората нова услуга, която се предлага, е достъп на потребителите до обобщена информация за всичките си сметки и за движенията по тях при различни доставчици на платежни услуги. Това е предвидено да стане чрез ползването на една онлайн платформа. Законът и наредбата задължават банките и платежните институции да въведат цял набор от критерии, за да установят идентичността на клиента при плащания, осъществявани чрез отдалечен достъп и в интернет среда. Това трябва да става освен чрез пароли, допълнителни кодове или идентификатори. Целта е да се гарантира сигурност на движенията по сметките. Специални мерки трябва да се вземат за защита на интернет връзката, така че тя да бъде по-малко уязвима от пробиви. Заедно с новите изисквания към сигурността на плащанията се намалява максималният размер на загубите, При подаване на жалба институцията трябва да отговори до 15 работни дни. Ако не може да го направи, наредбата задължава да обясни писмено на клиента защо и кога ще отговори, като до максимум 35 работни дни трябва да даде отговор на подадената жалба. Увеличава се и обхватът на платежните операции, за които доставчикът на платежни услуги носи отговорност, като се включват и такива, при които само един от доставчиците е на територията на ЕС и се извършват във всички валути. В момента това засяга само операциите, които се извършват изцяло в рамите на ЕС и са деноминирани в евро или във валутите на държавите членки. На доставчиците на платежни услуги е забранено да дискриминират клиенти, които искат да открият сметки, както по националност, така и по местопребиваване. Наредбата задължава да има ниски или нулеви такси при няколко основни операции: откриване, използване и закриване на платежна сметка, внасяне на средства, теглене на пари в брой от гише или терминално устройство през работното време на банката или извън него. Поносими спрямо доходите на средния потребител трябва да са таксите при директни дебити, платежни операции, извършвани чрез платежна карта, включително плащания чрез интернет, кредитни преводи, включително нареждания за периодични преводи, на терминални устройства и ПОС и на гишета, когато са налични, и чрез системите за онлайн банкиране на банка. Банките трябва и помощ във връзка с характеристиките на предлаганите платежни сметки за основни операции, свързаните с тях такси и условията за ползването им. Информацията трябва да пояснява, че покупката на допълнителни услуги не е задължително условие за достъп до платежна сметка за основни операции. Изискването за безплатно или срещу приемливи такси е те да не зависят от броя платежни операции, извършени по сметката. Когато десет или повече банки предлагат някоя от услугите без такса по платежни сметки на потребители, различни от платежни сметки за основни операции, тази услуга се определя като безплатна в публикувания от БНБ среден размер на таксите.", "date": "2018.04.24", "title": "Тегленето от банкомат ще поевтинява"}
{"url": "https://www.24chasa.bg/novini/article/6830833", "text": "Необходимо е да работим за активизиране на политическия диалог и задълбочаване на междупарламентарните контакти с Чешката република, отбеляза председателят на Народното събрание Цвета Караянчева, която разговаря с председателя на Камарата на депутатите на Чехия Радек Вондрачек. Срещата се проведе рамките на Конференцията на председателите на парламенти на страните-членки на Европейския съюз в Талин, съобщиха от пресцентъра на Народното събрание.  Цвета Караянчева и Радек Вондрачек се ангажираха да съдействат за по-интензивно сътрудничество между парламентарните комисии и групите за приятелство България – Чехия. Председателят на българския парламент информира своя колега за успешното протичане на Българското председателство на Съвета на Европейския съюз. Тя запозна Радек Вондрачек с предстоящите срещи от календара на Българското председателство, както и с интензивната работа по темата за Западните Балкани. Наша приоритетна тема е европейската перспектива пред страните от Западните Балкани, но също така въпросите, свързани с миграцията, бежанския поток, кибер сигурността, дигитализацията и други, допълни Цвета Караянчева. За нас – като парламентаристи, най-важно е темите на Народното събрание да са близо до гражданите, затова водим политика на прозрачност, допълни Цвета Караянчева. Тя даде висока оценка за усилията и ролята на Чехия в рамките на Вишеградската група, включително в качеството на страната на ротационен председател.", "date": "2018.04.24", "title": "Караянчева: Необходимо е да работим за задълбочаване на контактите с Чехия"}
{"url": "https://www.24chasa.bg/novini/article/6830838", "text": "При изследването на свойствата и състава на планетата WASP-104b, която заради температурните си особености е наречена горещ Юпитер, британски учени попаднали на необичаен феномен - свръхгорещата планета в съзвездието Лъв на практика поглъща изцяло светлината от най-близката до нея звезда, съобщи \"Лайф\", цитиран от БТА. Поради високите температури на атмосферите си, нагрявани заради близкото им съседство с горещата звезда, юпитероподобните планети могат да погълнат до 40-50 процента от светлината й. WASP-104b обаче се оказа значително по-интересна от аналогичните планети - свръхтъмната планета поглъща 98 процента от светлината от жълтото слънцеподобно джудже, което се намира на разстояние 466 светлинни години от Земята. WASP-104b поглъща видимото излъчване благодарение на плътната си, напомняща мъгла, атмосфера. Учени от университета Кийл в Нюкасъл смятат, че практически цялостното поглъщане на светлината е обусловено от голямото съдържание на натрий и калий. До откриването и подробното изследване на WASP-104b титлата \"най-тъмна планета\" принадлежеше на TrES-2b - тъмния газов гигант в съзвездието Дракон, който отразява едва 0,1 процента от светлината от най-близката до него звезда. Но учените са на мнение, че WASP-104b не е изследвана подробно и поглъща почти 100 процента от видимата светлина.", "date": "2018.04.24", "title": "Астрономи откриха \"поглъщаща\" светлината\nпланета"}
{"url": "https://www.24chasa.bg/novini/article/6830840", "text": "Очакваните приходи от \"синя зона\" във Варна до 2021 г., включително, са 27.7 милиона лева, съобщи днес директорът на общинското предприятие \"Общински паркинги и синя зона\" Младен Иванов. Той уточни, че след приспадането на всички разходи, които ще бъдат направени за въвеждането на зоната за платено паркиране, чистата печалба за този период ще е 7.7 милиона лева. След 2021 г. приходите за общината ще растат, предаде БТА. Всички постъпления от синята зона ще бъдат заделяни целево и ще се използват за ремонти на тротоари и улици в обхвата на зоната, както и за създаване на добри условия за велосипедисти и майки с деца. От днес започва поетапното полагане на хоризонталната маркировка на синята зона, като е предвидено то да приключи до края на май. Успоредно с маркировката ще се извършва и кърпенето на дупки по улиците, попадащи в обхвата на зоната, обясни Иванов. По думите му при въвеждането на платеното паркиране ще има гратисен период от минимум месец, в който на автомобилите на неплатилите няма да бъдат поставяни скоби. Заплащането на паркирането ще става чрез кратки текстови съобщения през мобилни телефони, ще има и 100 търговски обекта, в които също може да бъде платено. Предвижда се и специално мобилно приложение, което ще е като виртуален портфейл, а чрез него ще може да се плаща и половин час престой. В двете части на синята зона - център и широк център, ще има изградени 22 зарядни станции за електрически автомобили. Електрическите автомобили ще могат да зареждат от станциите и да паркират в синята зона напълно безплатно. В първата част на зоната са предвидени и 104 места за хора с трайни увреждания.", "date": "2018.04.24", "title": "Близо 28 млн. лева са очакваните приходи \nот \"синя зона\" във Варна до 2021 г."}
{"url": "https://www.24chasa.bg/novini/article/6830841", "text": "Във връзка с наближаване на летния сезон и покачването на температурите, МОСВ напомня, че се увеличава опасността от възникване на пожари в защитените и заети от естествени екосистеми с висока природозащитна стойност територии,  съобщиха от пресцентъра на екоминистерството. Призоваваме гражданите да не палят огън извън определените и обозначени за това места и да не разпалват и хвърлят в огъня леснозапалими изкуствени материи, масла и други запалителни течности. Да не палят треви и растителни отпадъци с цел почистването на терена и по никакъв повод да не изгарят отпадъци сред природата. В случай на пожар незабавно трябва да се подаде сигнал на 112 или на телефоните на Районните служби по пожарна и аварийна безопасност, Дирекциите на националните паркове, Регионалните инспекции по околна среда и води и Горските стопанства. Съгласно заповед, издавана всяка година от министъра на околната среда и водите, периодът от 1 април до 31 октомври е определен за пожароопасен сезон в защитените територии изключителна държавна собственост. Документът регламентира мерките, които трябва да предприемат структурите на МОСВ във връзка с превенцията и гасенето на пожари. Дирекция „Национална служба за защита на природата“, дирекциите на националните паркове и регионалните структури на МОСВ –РИОСВ предприемат необходимите превантивни мерки за опазването от пожари на защитените територии – резервати, поддържани резервати и Национални паркове.", "date": "2018.04.24", "title": "Екоминистерството: Не палете огън в защитените територии"}
{"url": "https://www.24chasa.bg/novini/article/6830851", "text": "На днешното заседание на Комисията по енергетика бяха изслушани петимата номинирани кандидати за нови членове на Комисията за енергийно и водно регулиране /КЕВР/. Сред предложенията са тримата доскорошни комисари - Ремзи Осман /предложен от ДПС/, Александър Йорданов /предложен от партия \"Воля\"/ и Георги Златев /предложен от група депутати от \"Обединени патриоти\"/, на които след теглен жребий на 4 април им бяха прекратени мандатите в регулатора, предаде БТА. Другите номинирани за попълване на състава на КЕВР, които предлагат депутатите, е издигната от \"Воля\" Пенка Трендафилова и Евден Николов, който е предложен от \"Обединените патриоти\". Регулаторът ще бъде обновен с четирима членове - двама със стаж в енергетиката, един със стаж в областта на водоснабдяването и един измежду членовете с опит в областта на правото или икономиката. В четвъртък депутатите трябва да изберат четирима от петимата изслушани в комисията кандидати. Избран ще бъде кандидатът, за който са гласували повече от половината депутати в пленарна зала.", "date": "2018.04.24", "title": "Изслушаха петимата кандидати за членове на КЕВР в Комисията по енергетика  днес"}
{"url": "https://www.24chasa.bg/novini/article/6831002", "text": "Критикуван заради прекомерно усърдие в някои случаи при премахването на снимки, видеоклипове или текстове, които възприема като неприлични или насилствени, социалната мрежа Фейсбук обеща, че ще бъде възможно за потребителите да \"обжалват\" тези решения, предаде Франс прес, цитирана от БТА. \"За първи път ние ви даваме правото да обжалвате нашите решения за постовете, така че да поискате второ мнение, ако мислите, че сме допуснали грешка\", обяснява пред Франс прес Шиобхан Кумиски, ръководителка на отдела по премахване на постове във Фейсбук. Механизмът на обжалването ще бъде задействан през годината и ще засегне на първо време голотата, секса, призивите към омраза или подбуждане на насилие, казва Кумиски. Досега потребителите можеха да обжалват изтриването на профили или на страници, но не и на отделни постове. В средата на март Фейсбук призна, че е допуснал грешка, след като временно цензурира реклама, представяща картината \"Свободата води народа\" на Йожен Дьолакроа, изобразяваща жена с голи гърди и развято френско знаме.Фейсбук бе също много критикуван, че е закрил акаунта на потребител, публикувал снимка на картината \"Произходът на света\" на Гюстав Курбе, на която в близък план се вижда женски полов орган. Вчера Фейсбук обяви, че е взел мерки през първото тримесечие на тази година срещу 1,9 милиона публикации, свързани с организациите Ислямска държава и Ал Каида. В повечето случаи мерките се изразяват в заличаване на съдържанието. Това е с два пъти повече от същия период за миналата година. Днес Фейсбук публикува на сайта си правила кои постове са позволени в социалната мрежа и кои не, предаде Ройтерс. Документът с правилата ще внесе яснота по въпросите, пораждащи объркване у потребителите за това кое е позволено и кое не да се публикува в мрежата, каза Моника Бикърт, вицепрезидент на Фейсбук, отговарящ за продуктовата политика и борбата с тероризма. Фейсбук планира и серия от публични форуми през май и април в различни страни, за да провери какви са резултатите от оповестените правила, каза Мери Де Брий, ръководител на отдела на Фейсбук по политиката на съдържанието.", "date": "2018.04.24", "title": "Фейсбук ще дава възможност да \"се обжалват\" изтрити публикации"}
{"url": "https://www.24chasa.bg/novini/article/6831014", "text": "През месец май тази година Китай възнамерява да изстреля в космоса спътника-ретранслатор \"Цюецяо\" за осигуряване на връзка с автоматичната междупланетна станция \"Чанъе-4\" при предстоящото й кацане на обратната страна на Луната, предаде ТАСС, цитирана от БТА. Китайското космическо ведомство планира също и старта на два малки спътника за провеждане на нискочестотни изследвания на небето над Луната. Изстрелването на апарата \"Чанъе-4\" е много важна част от китайската космическа програма. То ще бъде и едно ярко събитие за световната космонавтика. Спътникът-ретранслатор \"Цюецяо\" ще бъде установен в точката на гравитационно равновесие на Земята и Луната L2, която е една от точките на Лагранж. Апаратът ще осигурява връзката с \"Чанъе-4\". Станцията няма да има пряк контакт със Земята, тъй като ще кацне на обратната страна на Луната и за тази цел ще бъде използван ретранслаторът. В рамките на изстрелването следващия месец ще бъдат пуснати и два малки спътника в орбитата на Луната - \"Лунцзян-1\" и \"Лунцзян-2\", разработени от Харбинския политехнически университет. Те ще бъдат използвани в за експерименти в областта на нискочестотната радиоастрономия. Апаратите ще летят заедно и ще наблюдават небето над Луната на дълги вълни, което съответства на крайно ниския честотен диапазон. Изстрелването на \"Чанъе-4\" със спускаемия й модул е планирано до края на тази година", "date": "2018.04.24", "title": "През май Китай ще изстреля 3 спътника за лунната мисия \"Чанъе\""}
{"url": "https://www.24chasa.bg/novini/article/6831022", "text": "Ски и гмуркане в един ден от София? Да, възможно е! Виж видеото на главния редактор на в. \"168 часа\" Слави Ангелов, заедно с един от най-добрите български плувци - Георги Палазов, участвал в три олимпиади, както и архитекта Данаил Едрев - шампион по фрийдайвинг и подводен риболов. В един ден през месец март тази година те карат ски в Банско, а следобед успяват да се гмурнат в Гърция, недалеч от село Олимпиада.", "date": "2018.04.24", "title": "Ски до обяд, после гмуркане в Гърция. В един ден от София"}
{"url": "https://www.24chasa.bg/novini/article/6831020", "text": "Сирийските правителствени сили се готвят да отрежат пътя на бойците от \"Ислямска държава\" (ИД) в южен район на Дамаск към съседните предградия под контрола на бунтовници в опит да принудят екстремистите да се предадат или да се евакуират от района, съобщиха държавните медии. Тази зона в южен Дамаск е последната от столицата, която не се контролира от силите на президента Башар ал Асад. Други бунтовници в района, сред които една свързана с Ал Каида група, са заявили, че ще се преместят в райони в Северна Сирия, държани от бунтовници. Държавната телевизия \"Ал Ихбария\" предаде, че правителството се надява да изолира ИД в Хаджар ал Асуад. Телевизията показа кадри с гъст сив дим, който се издига над квартала, докато правителството го обсипва с артилерийски и въздушни удари. Жители на Дамаск казват, че звуците на експлозиите отекват из столицата. Телевизията съобщи, че снайперисти на ИД стрелят по журналисти, които отразяват боевете, но не посочи дали някой е ранен. Стотици бойци на ИД са се окопали в Хаджар ал Асуад и Ярмук - палестински бежански лагер, който изглежда като голям жилищен квартал. Бунтовници от други фракции държат близките предградия Ялда, Бабила и Бейт Сахем. В петък ИД се съгласи да се откаже от своя последен анклав в Дамаск, но все още нейните бойци не са започнали да се предават на правителствените сили и да се прехвърлят в други райони под контрола на ИД в страната. Офанзивата в южен Дамаск съвпада с подготовката на бунтовници да напуснат градовете в района на Каламун, източно от столицата, съгласно споразумение, което им позволява да се прехвърлят в зони под контрола на опозицията в Северна Сирия. Това е последната от капитулациите на бунтовниците, след като по-рано този месец обширният регион Източна Гута бе върнат под контрола на правителството. Когато правителствените сили си възвърнат южните дамаски квартали и региона на Каламун, Асад ще има за пръв път от години възможност да контролира цялата територия около Дамаск и централната част на страната и всички пътища нагоре до Хомс. ИД каза в изявление, че правителството е нанесло 400 въздушни удара по Хаджар ал Асуад и Ярмук, разрушавайки големи части от кварталите. Групировката твърди, че е убила над три дузини правителствени войници, но за това няма независимо потвърждение, а и екстремистите често преувеличават тези числа. ООН съобщи, че от началото на боевете миналата седмица повечето от шестте хиляди цивилни в лагера Ярмук принудително са се преместили в съседното предградие Ялда. Базираният във Великобритания Сирийски център за наблюдение на човешките права каза, че откак офанзивата е започнала миналия четвъртък, са били убити 11 човека. Правителствените сили засилват своята кампания за превземане на всички останали анклави в столицата и околните райони. Контролираните от ИД зони в южен Дамаск са техните последни убежища, след като бунтовниците се евакуираха от Източна Гута вследствие на яростната правителствена офанзива и предполагаемата атака с отровен газ в град Дума. В отговор на предполагаемата атака срещу Дума САЩ Великобритания и Франция нанесоха ракетни удари по сирийски инсталации за химически оръжия. Оттогава има съобщения, че Москва ще продаде на Дамаск усъвършенствана система за противовъздушна отбрана. На въпрос за съобщенията, че Русия планира да продаде системи \"Ес-300\" на Сирия руският външен министър Сергей Лавров отговори, че \"не може да каже, че въпросът е уреден\". \"Трябва да почакаме и да видим какви решения ще вземат руското ръководство и сирийските представители\", каза Лавров, цитиран в понеделник от руски новинарски агенции. Междувременно френският президент Еманюел Макрон каза на руския си колега Владимир Путин, че Франция желае да подтикне враждуващите фракции в Сирия към повече диалог. Телефонният разговор с Путин се състоя в понеделник, часове преди Макрон да замине на официално посещение в Съединените щати. Това бе първият разговор между двамата лидери след въздушните удари на Франция, Великобритания и САЩ на 14 април. Макрон каза, че иска да работи с Русия за предизвикване на \"истински политически процес\" и за \"засилване на хуманитарната помощ за цивилното население\", гласи изявление на френското президентство. Макрон ще посети Русия на 24-25 май. Русия е ключов съюзник на Асад и от 2015 г. оказва решаваща въздушна подкрепа за военните му кампании.", "date": "2018.04.24", "title": "Сирийската армия се опитва да изолира \"Ислямска държава\" в битката за Дамаск"}
{"url": "https://www.24chasa.bg/novini/article/6829747", "text": "                    Столичният район “Младост” работи и обслужва граждани, въпреки че от седмица няма кмет заради ареста на Десислава Иванчева. В сградата се влиза свободно, без хората да бъдат разпитвани къде отиват, работят и всички гишета. Пред повечето обаче има опашки. От дългото чакане и бавното обслужване се оплакваха повечето хора, отишли в ранния следобед в понеделник в “Младост”. Опашки има пред двете гишета за издаване на лични документи, които са в сградата на района, но са на подчинение към МВР. Най-много чакаха обаче, за да си платят местните данъци и такси. Срокът за ползване на 5% отстъпка изтича в края на месеца. Някои дори седяха на пейките в градинката зад районната администрация на сянка, докато им дойде редът. “От 1 час стоя и не знам кога ще успея да платя”, оплака се възрастна жена. Мъж от опашката посъветва да се зареди с търпение, да вземе номерче и да отдели поне 2-3 часа от деня си. Друга жена пък обясни, че ще продава апартамента си, иска да плати данъчна оценка на имота, но също чакала от часове. Талончето, което взехме от устройството за обслужване на клиенти, ни предупреди, че пред нас има 45 души. Обедната почивка на служителките е “плаваща”, съобщава табела на вратата. Момиче идва за втори път, за да си плати данъка за колата. Първия бил в деня на акцията срещу Иванчева, когато униформени проверяваха и документи в район “Младост”. “Иска ми се да не е истина, ама май е. Различни версии ни предлагат, Един кмет трябва да има висше образование, а партиите я взеха от протестите и я издигнаха”, коментира ареста на Иванчева жена от опашката за плащане на данъци. Случаят с Десислава Иванчева очевидно е основна тема сред хората, отишли до общината. Поискахме да говорим със заместника на арестуваната кметица Владимир Клисуров, посочен от нея за временен наследник. Той е работил като журналист и е част от екипа на Иванчева още от старта на предизборната ѝ кампания. Отскоро е зам.-кмет. Служители на район “Младост” обясниха, че той все още не е решил дали да приеме поста. С него до ранния следобед в понеделник не бе разговаряла и Йорданка Фандъкова - Владимир Клисуров все още не е потърсил столичния кмет. Фандъкова се надява, че скоро работата в район “Младост” ще се нормализира, “за да не страдат гражданите и бизнесът”. Другият заместник на Иванчева е арх. Румен Русев, който отговаря за строителството. Тя го обвини, че е организирал акцията срещу нея, защото искал да ѝ седне в стола. Третият заместник на Иванчева Биляна Петрова, беше задържана заедно с нея.", "date": "2018.04.24", "title": "Опашки се извиват  в  “Младост”, бавно работят в кметството"}
{"url": "https://www.24chasa.bg/novini/article/6830975", "text": "Висшият съдебен съвет (ВСС) върна на работа съдията от районния съд в Русе Николай Стефанов, който бе окончателно оправдан по обвинение за подкуп. Тепърва съдебните кадровици ще изплатят на магистрата и разликата във възнаграждението от отстраняването му на 5 март 2015 г. досега. Стефанов бе задържан при зрелищна акция на ДАНС в центъра на Русе през 2015 г. На първа инстанция той получи 3-годишна условна присъда, тъй като пробвал да вземе рушвет от 500 лв. Според прокуратурата Стефанов е поискал подкуп от 1000 лв. чрез изнудване, за да одобри споразумение между адвокат Свилен Стефанов и прокурор Христо Матев. С него клиентът на Стефанов - 17-годишният Мартин Маринов - се признава за виновен за грабеж на 32 лв. и получава условна присъда. Осъдителната присъда обаче падна на втора и трета инстанция. Магистратите установиха, че белязани 500 лв. у съдията по време на ареста му няма. Освен това съдът не е убеден и дали наистина адвокат Свилен Стефанов ги е носил в себе си. Най-общо заключението и на Софийския апелативен, и на Върховния касационен съд е, че доказателствата по делото опровергават показанията на основния свидетел Свилен Стефанов. Той казва, че съдията постоянно го търсел за парите, след като одобрил споразумението, което съдът не приема.", "date": "2018.04.24", "title": "Съдия, оправдан за подкуп, се връща на работа"}
{"url": "https://www.24chasa.bg/novini/article/6831034", "text": "Заместник-председателят на ГЕРБ и председател на ПГ на партията Цветан Цветанов се срещна с ръководителя на дипломатическата мисия на Афганистан в България - Ахмад Сидик Длир. Двамата обсъдиха възможностите за засилване на двустранните отношения между двете държави, като бе отбелязано, че дипломатическите отношения съществуват от повече от половин век, а връзките между двата народа са исторически и традиционно добри, съобщиха от пресцентъра на ГЕРБ. Ахмад Сидик Длир отбеляза ролята на Българското председателство и на министър-председателя Бойко Борисов за поставяне на повече акцент в европейския и световен дневен ред върху необходимостта от справяне с първопричините за продължаващия на практика повече от 40 години конфликт в Афганистан, също с оглед на намаляване на бежанския поток от страната и гарантиране на нейното мирно развитие и дългосрочен просперитет. Длир и Цветанов се обединиха около идеята за нов импулс в работата на парламентарна група за приятелство между двете страни, както и за възстановяване на духовните, културни и научни връзки между двата народа. По този повод бе обсъдена възможността за посещение на парламентарна делегация от Афганистан в България през втората половина на тази година с акцент върху секторите образование и култура. \"България също така има положителен опит и постижения в обучението на афганистански полицейски служители с подкрепата на средства по линия на ЕС. Тази добра практика за изграждане на капацитет на правоохранителните органи може да бъде продължена,\" отбеляза Цветанов.", "date": "2018.04.24", "title": "Цветанов обсъди с посланика на Афганистан възможностите за засилване на отношенията"}
{"url": "https://www.24chasa.bg/novini/article/6831064", "text": "Изплащането на пенсиите през май 2018 г. от Националния осигурителен институт ще започне във вторник /8 май/ и ще приключи на 21 май /понеделник/, съобщиха от пресцентъра на НОИ. Периодът е съобразен с предстоящите празнични и почивни дни в началото на месеца. Чрез пощенските станции пенсиите ще се изплащат съобразно изготвен график, който ще бъде обявен предварително във всяка една от тях. Преводите на сумите за майските пенсии по сметки на пенсионерите, които получават пенсиите си по банков път, ще бъдат извършени на 8 май 2018 г.", "date": "2018.04.24", "title": "От 8 май започва изплащането на пенсиите"}
{"url": "https://www.24chasa.bg/novini/article/6831080", "text": "Законодателната система и съдебната система трябва да се осъвременят. Във вашата дискусия трябва да установите дали ЕС е достатъчно въоръжен срещу кибертероризма през европейското и през националните законодателства. Това заяви председателят на Европейския парламент Антонио Таяни на форум \"Кибертероризъм - подготвен ли е ЕС\", който тече в момента в ЕП по инициатива на евродепутата от ГЕРБ/ЕНП Емил Радев. \"ИДИЛ използва информационната система, за да вербува бъдещи млади терористи. Огнестрелни оръжия и прекурсори за взривни вещества се намират свободно в интернет\", посочи рисковете Таяни. До края на годината ЕС трябва да е изработил и приложил в действия мерки за отпор на кибератаките по сигурността на гражданите, икономиките и стратегическите национални системи. \"Тероризмът вече не е само бомби, той е в личните ни компютри\", подчерта главният прокурор Сотир Цацаров. Със събиране и запазване на електронни доказателства борбата с тях отива на ново ниво, това вече е задействано, подчерта той. Досега без тази възможност разследването е отнемало месеци. Занапред ще се дешифрират и запазват данните. Спешни мерки за предотвратяване на подбуждането към терор чрез по-голяма установимост и отговорност онлайн търси форумът. Инвестиции в технологиите и в човешкия потенциал обеща еврокомисарят по цифровата икономика и цифровото общество Мария Габриел. Кибератаките са лесни за изпълнение и трудни за проследяване, каза еврокомисарят по сигурността Джулиан Кинг. 1 на 5 компютъра в общността е обект на подобни атаки. Инвестиране в сертификатите за кинерхигиена предприема ЕС. Ще се направи достъпът до електронни доказателства по-лесно. Преди 10 дни ЕК направи първата крачка към това. На форума присъстват представители на НАТО и Европол. Тук са зам. вътрешният министър Красимир Ципов и председателят на Върховния административен съд Георги Чолаков.", "date": "2018.04.24", "title": "Цацаров в Брюксел: Тероризмът вече не е само бомби, той е в личните ни компютри"}
{"url": "https://www.24chasa.bg/novini/article/6831067", "text": "Голямо количество фалшификати на световни марки са иззети в Пловдив, съобщиха от пресцентъра на ОД на МВР. При проверка на служители на \"Икономическа полиция\" в магазин в район \"Южен\" е установено, че се предлагат парфюми, маратонки, джапанки и чехли - имитации на 17 известни марки. Конфискувани са общо 1036 артикула, всички носещи търговски знаци, обект на изключително право, използвани без правно основание. По случая е досъдебно производство, разследването продължава под наблюдението на Районна прокуратура - Пловдив.", "date": "2018.04.24", "title": "Над 1 000 имитации на известни марки иззеха от магазин в Пловдив"}
{"url": "https://www.24chasa.bg/novini/article/6831070", "text": "Сигнал за бомба в най-големия съд у нас - Софийския районен изпразни и двете му сгради тази на Наказателното отделение на столичния бул. \"Скобелев\" и тази на Гражданското на бул. \"Цар Борис III\". Анонимното обаждане е получено към 15,05 ч на тел. 112. Неизвестен мъжки глас обаче не е уточнил в коя от двете сграда е заложена бомба и затова от МВР са поискали евакуация и на двете сгради. Повече от 15 минути продължи излизането на граждани, адвокати и магистрати от сградата на бул. \"Скобелев\", става ясно от видеото. Същото е станало и на бул. \"Цар Борис III\". Властите все още проверяват къде и дали наистина и адска машина в Софийския районен съд.", "date": "2018.04.24", "title": "Сигнал за бомба изпразни Софийския районен съд (Видео)"}
{"url": "https://www.24chasa.bg/novini/article/6831084", "text": "Турският президент Реджеп Тайип Ердоган заяви днес, че планира да организира предизборен митинг в Европа през май, но не пожела да уточни в коя страна ще бъде свикан той, предаде ДПА, цитирана от БТА. Ердоган посочи в изказване пред парламентарната група на управляващата Партия на справедливостта и развитието в Анкара, че проявата е планирана да се състои в спортна зала в Европа и цялата подготовка е направена. Миналата година по време на кампанията за референдума на 16 април за конституционни промени, разширяващи президентските пълномощия, Ердоган и европейските лидери влязоха в конфронтация по повод усилията на ПСР да организира предизборни митинги в Европа, където живее голяма турска диаспора. Германия, Холандия и Австрия са поставили забрана за водене на предизборна кампания на тяхна територия преди изборите в Турция. Ердоган свика миналата седмица предсрочни президентски и парламентарни избори в страната на 24 юни, които ще се произведат в условията на извънредно положение. По график президентските и парламентарни избори трябваше да се състоят на 3 ноември 2019 г. Президентските и парламентарни избори са ключови, тъй като след произвеждането им ще влязат изцяло в сила конституционните промени, засилващи пълномощията на държавния глава.", "date": "2018.04.24", "title": "Ердоган планира предизборен митинг в Европа през май"}
{"url": "https://www.24chasa.bg/novini/article/6831314", "text": "Канадският премиер Джъстин Трюдо поиска от сънародниците си да не живеят в страх след  , предаде Франс прес. \"Не трябва да заживяваме в страх, в несигурност, когато се разхождаме в градовете си\", заяви Трюдо преди заседание на правителството в Отава, предава БТА. \"Трябва да останем отворена и свободна страна, която се радва на ценностите си и ще продължим да сме такава страна\", добави той. Трюдо прикани властите \"да се помисли за променящите се обстоятелства в нашия свят и да се направи всичко възможно да се гарантира сигурността на сънародниците ни\". Премиерът повтори изразената вчера позиция на министъра на обществената сигурност Ралф Гудейл, че нападението \"не е свързано с националната сигурност\", изключвайки терористичен мотив. Трюдо заяви, че ще отиде в Торонто \"щом има такава възможност\", тъй като присъствието му може да отклони вниманието на правоохранителните органи от разследването, отбелязва ТАСС.", "date": "2018.04.24", "title": "Канадският премиер: Сънародниците ми да не живеят в страх след нападението с ван"}
{"url": "https://www.24chasa.bg/novini/article/6831299", "text": "Единият от тримата обвиняеми за жестокото убийство на 53-годишен бездомник във Варна - 13-годишният Камен М. ще бъде настанен в интернат. Това реши при закрити врати като втора инстанция състав на Варненския окръжен съд. Камен и 14-годишният му приятел Денис бяха признати за виновни за убийство, извършено по хулигански подбуди, с особена жестокост и по особево мъителен за жертвата начин. Според обвинението задържаното малолетно момче е съучастник, но предвид възрастта си той не носи наказателна отговорност. Убийството на несретника Красимир потресе цяла Варна. Бузжизненото му тяло бе намерено близо до бл. 20 във варненския кв. \"Владиславово\" на 20-и януари тази година. Бездомникът живеел с едно кучи в порутена барака зад пазарчето в квартала. Ромчетата се скарали с него на 16-и януари пред пункт за изкупуване на метал. Тъй като всички знаели къде спи несретникът, момчетата отишли на другия ден и го пребили жестоко. Те решили обаче, че му е малко и на 20 януари се върнали отново, като техен познат дори снимал поредния побой. Според съдебно-медицинската експертиза смъртта на мъжа е настъпила вследствие тежка черепно-мозъчна травма. Във въззивната жалба, разгледана от Окръжния съд се твърди, че наложената на Камен възпитателна мярка е несъразмерно тежка с оглед личността му. Защитата му поиска от съда на малолетния да бъде дадена още една възможност и същия да не бъде изолиран от познатата му социална среда и да бъде постановена по- лека възпитателна мярка. По време на заседанието стана ясно, че 13-годишното момче от 2 години не посещава училище. Участващите във въззивното производство представители на Дирекция „Социално подпомагане”- Варна посочиха, че при тях не е постъпвал сигнал, че малолетният е отпаднал от системата на образованието, поради което и те не са работили с него. Те изложиха становище, че решението на районния съд е правилно и че следва да бъде потвърдено, предвид извършеното от малолетния. Пред съда Камен каза, че иска да продължи образованието си и след това да работи. Въззивната инстанция напълно сподели становището на Районен съд - Варна, че с оглед извършеното единствената адекватна мярка, която следва да бъде наложена на малолетния е „настаняване във ВУИ“, като действително, това е най-тежката предвидена в закона възпитателна мярка, но както първостеренния съд, така и второинстанционния намира, че само чрез нейното прилагане би могло да се постигне необходимия възпитателен ефект по отношение на малолетния, който да коригира поведението си до степен, че да претърпи положителна промяна и корекция и да бъде в съответствие с общоприетите правила и норми на поведение в обществото. Решението е окончателно и не подлежи на обжалване.", "date": "2018.04.24", "title": "Настаняват в интернат момчето, убило бездомник във Варна"}
{"url": "https://www.24chasa.bg/novini/article/6831241", "text": "Полицията във Велико Търново се самосезира и започна проверка по екшън с паркиране, качен от блогъра Иво Мирчев в социалните мрежи. Мирчев разказва, че пътувал от София за Варна с малкия си син. Решил да се отбият във веригата за бързо хранене във Велико Търново, но паркингът бил зает от напречно спрени две лимузини с варненска регистрация, които заемали по 4-5 паркоместа. Около тях се суетели мъже с вид на охранители. Когато Мирчев помолил да преместят едната лимузина, за да има място да паркира, те започнали да го заплашват. Казали му да изчезва, че да не стане лошо. Той пък ги предупредил, че на паркинга има охранителни камери. Снимал ги и позвънил на 112. Полицаи не дошли, твърди Мирчев. \"В крайна сметка 20 секунди след случката те се бяха изпарили. Подозирам, че се респектираха от 7 г. Мартин, който бе с мен и им каза, че не иска да вижда мутри\", пише мъжът. Във връзка със сигнал, подаден след спор за паркиране в района на крайпътно заведение на околовръстен път на областния град в ОДМВР - Велико Търново е образувана преписка, съобщиха на сайта на дирекцията. Установени са автомобилите с варненска регистрация, собствениците и ползвателите им. Служителите от областните дирекции на МВР във Велико Търново и Варна работят по цялостното изясняване на случая.", "date": "2018.04.24", "title": "Полицаи от 2 дирекции изясняват спор\nза паркиране между блогър и гардове във В. Търново"}
{"url": "https://www.24chasa.bg/novini/article/6831353", "text": "Състав на Плевенския окръжен съд днес се произнесе по наказателно дело с обвинение от Окръжна прокуратура срещу 15-годишен ученик /Т.М.С./. Срещу него е повдигнато обвинение, че е причинил смърт по непредпазливост на свой връстник /Р.Б.Д./, съобщиха от съда, цитирани от БТА. Според разследването обвиняемият е нанесъл умишлено лека телесна повреда на пострадалия, която довела до трагичен изход на инцидента от 3 май 2017 г. в Славяново. В днешното съдебно заседание делото е изяснено от фактическа и правна страна, поради което е постановена присъда, с която съдът признава подсъдимия Т.М.С. за виновен в извършването на престъплението. Осъжда го на една година лишаване от свобода - условно, с изпитателен срок от три години от влизане на присъдата в сила. Съдът възлага възпитателната работа с условно осъдения подсъдим на инспектор от \"Детска педагогическа стая\" в Плевен. Съдът е постановил осъденият непълнолетен да заплати, със знанието и съгласието на родителите си, на гражданските ищци по 120 000 лева, за претърпените в резултат на извършеното престъпление неимуществени вреди, заедно със законната лихва, считано от 3 май 2017 г. до окончателното изплащане, а на Държавата - 4 на сто държавна такса върху уважения размер на гражданския иск. Гражданският иск в останалата част до размера на сумата от 150 000 лева е отхвърлен от съда като недоказан. Присъдата не е окончателна, затова съдът не съобщава името на подсъдимия. Тя може да се обжалва и протестира в 15-дневен срок от днес пред Апелативен съд - Велико Търново. Както БТА съобщи при внасянето в съда на обвинителния акт, произшествието е станало в началото на третия час в училище, когато между обвиняемия и пострадалия възникнало леко спречкване. Т.С. нанесъл удар с ръка в брадичката на Р.Д. Последният се опитал, но не успял да удари съученика си. Т.С. го ударил втори път в главата, а Р.Д загубил равновесие, паднал на пътеката между чиновете и си ударил главата в пода. Бил откаран в поликлиника, където лекарите установили, че е неконтактен. Започнали реанимация, но Р.Д. починал.", "date": "2018.04.24", "title": "Осъдиха условно 15-годишен, убил по непредпазливост свой връстник"}
{"url": "https://www.24chasa.bg/novini/article/6831388", "text": "В Районна прокуратура – Дупница е образувано досъдебно производство срещу Бисер Тасев от гр. Рила по обвинение за извършено от него престъпление по чл. 149, ал. 1 от Наказателния кодекс – извършване на блудствени действия с цел възбуждане и удовлетворяване на полово желание без съвкупление по отношение на лице, ненавършило 14 годишна възраст. На 19 април 2018 г., в ползваната от обвиняемия Тасев стая на къща в гр. Рила, той извършил блудствени действия спрямо четиригодишно дете. Пострадалото момиче било временно оставено при него за полагане на грижи от неговата майка. Днес, по искане на РП – Дупница, спрямо обвиняемия е била постановена мярка за неотклонение \"задържане под стража\". Момиченцето било дъщеря на първи братовчед на Тасев. Детето се родило докато баща му е в затвора. Чичото Бисер, който живеел със сестрата на момиченцето, полагал грижи за малката и тя дори го наричала \"татко\". ", "date": "2018.04.24", "title": "Чичо, обвинен в блудство с 4-годишна, остава в ареста"}
{"url": "https://www.24chasa.bg/novini/article/6831396", "text": "„Системите за производство на суровини и хранителни продукти е необходимо да бъдат адаптирани към новите екологични предизвикателства и обществени очаквания. Те включват насърчаване на по-здравословни начини на хранене и намаляване на хранителните отпадъци, насърчаване на кръговия модел на икономика, осигуряване на реална връзка между потребителя и производителя и справедливост в разпределението на рискове и ползи по цялата агрохранителна верига“. Това заяви министърът на земеделието, храните и горите Румен Порожанов на интерпарламентарното заседание в Брюксел на Комисията по земеделие и развитие на селските райони на ЕП с ресорните земеделски комисии в националните парламенти. Министър Порожанов представи основните приоритети на Българското председателство на Съвета на ЕС в сектора на земеделието и дебата относно бъдещето на Общата селскостопанска политика след 2020 г. Той изтъкна, че предстоящата реформа е от съществено значение не само за европейските земеделски стопани, но и за всички граждани на ЕС. ОСП е доказала във времето високата си добавена стойност и обществена значимост. Порожанов припомни, че Българското председателство проведе серия от фокусирани дебати в рамките на заседанията на Съвета на ЕС по земеделие и рибарство, проведени през месеците януари и февруари 2018 г. Кулминацията на дискусиите бе приемането на Заключения на Председателството на 19 март, които бяха подкрепени от мнозинството държави членки. Заключенията имат за цел да подпомогнат и насочат ЕК при изготвянето на пакета от законодателни предложения за бъдещата ОСП, който се очаква да бъде представен в края на месец май или началото на юни. „Бих искал да подчертая важността на ефективното политическо сътрудничество с Европейския парламент и националните парламенти по тази приоритетна за всички нас тема“, каза още министър Порожанов. Участие в заседанието взеха и депутатите Ирена Димова от ГЕРБ и Бюрхан Абазов от ДПС.", "date": "2018.04.24", "title": "Порожанов представи приоритетите на председателството ни в земеделието"}
{"url": "https://www.24chasa.bg/novini/article/6831407", "text": "В Букурещ започна Съветът за сътрудничество на високо равнище между България, Румъния, Сърбия и Гърция, в който участва министър-председателят Бойко Борисов, съобщи пресслужбата на Министерския съвет. Третата среща между лидерите на четирите страни се провежда в Букурещ, а неин домакин е румънският премиер Виорика Дънчила. В четиристранния формат участват също гръцкият премиер Алексис Ципрас и президентът на Сърбия Александър Вучич. Държавните и правителствени ръководители на четирите страни ще обсъдят развитието на общите инфраструктурни проекти в контекста на свързаността на Балканите, сигурността и стабилността в региона и подкрепата за евроинтеграцията на държавите от Западните Балкани. Първата четиристранна среща беше проведена във Варна, а неин домакин беше министър-председателят Бойко Борисов. Второто събиране на формата България, Румъния, Сърбия и Гърция беше организирано в Белград от президента Александър Вучич.", "date": "2018.04.24", "title": "Започна срещата между лидерите на България, Румъния, Сърбия и Гърция в Букурещ"}
{"url": "https://www.24chasa.bg/novini/article/6831423", "text": "Тайландският министър на външните работи заяви днес, че страната му има желание и възможност да бъде домакин на срещата между Доналд Тръмп и Ким Чен Ун, но такива планове няма, предаде Асошиейтед прес, цитирана от БТА. Банкок е едно от няколкото места, споменавани като възможни домакини на срещата, която по думите на Тръмп може да се състои в началото на юни. Тайланд е в състояние да съдейства за подобна среща и вече го е правил в миналото, подчерта министърът и напомни, че спекулациите за домакинството са само в новинарските емисии. \"Истината е, че нищо не сме обсъждали\", заяви той.", "date": "2018.04.24", "title": "Тайланд иска да е домакин на срещата между Тръмп и Ким Чен Ун"}
