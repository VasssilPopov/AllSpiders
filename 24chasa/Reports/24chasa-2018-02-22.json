{"url": "https://www.24chasa.bg/novini/article/6731999", "text": "Евродепутатът от АЛДЕ/ДПС Илхан Кючюк бе домакин на стратегическа конференция в Европейския парламент, посветена на десетгодишнината от обявяването на независимост на Косово. Специален гост на събитието бе заместник-министърът на външните работи на Косово Рейхан Вуничи, която изнесе реч за постигнатото от страната през изминалите десет години и перспективите за евроатлантическа интеграция. „Десет години, откакто Косово обяви независимост, не са много, но най-младата държава в Европа е пълна с енергия и потенциал. Въпреки скорошните успехи на международната сцена, страната остава неразпозната от някои страни, включително от 5 държави членки на ЕС. Но Косово има най-младото население в Европа – около половината от неговите граждани са на възраст под 25 години и това е истинско съкровище за Европа, която се характеризира със застаряващо и свиващо се население.“, заяви Илхан Кючюк в своето приветствено слово. Той завърши изказването си, припомняйки, че страната има проактивна и динамична външна политика, основана на визията за поддържане на добри отношения с всички съседи, и изложи тезата, че диалогът между Прищина и Белград е в интерес на двете страни и е гаранция за мир, благоденствие и стабилност не само за региона, но и за цяла Европа. В речта си заместник-министърът на Косово г-жа Вуничи изложи тезата, че десетата годишнина от независимостта на Косово е моментът, в който страната трябва да погледне назад и да си даде сметка накъде иска да върви: „Ние сме решени да се превърнем в утвърдена европейска държава. Косово вече се присъедини към някои европейски проекти като програма \"Еразъм+\", която предоставя на младото ни поколение нови възможности. Ние сме изключително доволни, че разширяването на Балканите е в европейския фокус, но се надяваме и на още по-конкретен език от европейските институции. Имаме болезнено минало, но трябва да работим заедно със Сърбия, за да можем да се присъединим към Европейския съюз\". Сред гостите на събитието бяха и членове на Европейския парламент, посланици и представители на Дипломатическия корпус, експерти и журналисти.", "date": "2018.02.22", "title": "Илхан Кючюк: 10 години, откакто Косово обяви независимост, най-младата държава в Европа е пълна с енергия и потенциал"}
{"url": "https://www.24chasa.bg/novini/article/6731951", "text": "Холандските депутати гласуваха с голямо мнозинство за признаване на арменския геноцид - жест, който се очертава да засили напрежението между Хага и Анкара, предадоха световните агенции, цитирани от БТА. Долната камара на парламента се произнесе с 142 гласа \"за\" срещу 3 \"против\" в подкрепа на предложение да се нарича геноцид масовото убийство на арменци в Османската империя по време на Първата световна война. Парламентът освен това реши да изпрати представител на Холандия в Ереван на 24 април по повод възпоминанията за масовите убийства на арменци през 1915 г. Близо дузина други страни от ЕС приеха подобни резолюции. Турция отрича убийствата на арменци да са били геноцид. Историци смятат, че 1,5 милиона арменци са убити по това време. Много учени разглеждат това като първия геноцид на 20 век.", "date": "2018.02.22", "title": "Парламентът на Холандия призна арменския геноцид"}
{"url": "https://www.24chasa.bg/novini/article/6731964", "text": "Оградата по границата с Турция е бутафория, тя се преодолява много лесно. Това каза в интервю за „Фокус“ говорителят на БСП Елена Йончева. По думите й е направена едноредова ограда, която не съответства на проекта на МВР и лесно може да бъде преодоляна със стълба. Йончева уточни, че през 2015 година стоежът на оградата е започнал според предвидения план, но е бил завършен по проекти на фирми, посочени от областните управители на Бургас, Хасково и Ямбол. Говорителят на БСП подчерта, че тази тема показва как безпардонно се търгува с националната ни сигурност и случаят е демонстрация на безочлива кражба. „Първо, Специализираната прокуратура образува досъдебно производство, което означава, че има достатъчно данни за извършени престъпления. Второ, много интересен е фактът, че става дума за Специализирана прокуратура, която започва това досъдебно производство. Това означава, че са замесени висши длъжностни лица, в тези престъпления, или организирана престъпна група. Аз подозирам, че става дума и за двете“, заяви Елена Йончева и допълни, че още през юни 2017 година партия БСП е подала сигнал към Прокуратурата и ДАНС с необходимите факти за извършване на корупционни практики при изграждането на оградата. Според нея мигрантите прескачат оградата именно в участъците, които не са направени по проекта на МВР, а в същото време за оградата са били платени между 180 и 200 милиона лева, като окончателната сума остава неуточнена.", "date": "2018.02.22", "title": "Йончева: Оградата по границата с Турция е бутафория, тя се преодолява много лесно"}
{"url": "https://www.24chasa.bg/novini/article/6731968", "text": "Днес, 22 февруари 2018 г. (четвъртък) се проведе тегленето на печелившите числа в 15-и тираж на числовите игри на Български спортен тотализатор. Късметлия от Русе спечели сумата от 4 458 172 лева в играта „Тото 2 – 6 от 49“, който е играл със система №1 и фиш на стойност 6.75 лева. Така той става 94-ия тото милионер на България, благодарение на участието си в игрите на Български спортен тотализатор. За неделя джакпотът в „Тото 2 – 6 от 49“ стартира с нови 2 000 000 лева и се очаква за следващия тираж да достигне сумата от 2 103 000 лева. Късметлия от софийското село Бистрица спечели сумата от 847 022 лева в играта „Тото 2 – 6 от 42“. Той е играл с фиш на стойност 2.40 лева. За следващия тираж джакпотът в „Тото 2 – 6 от 42“ стартира с нови 300 000 лева и се очаква да достигне сумата от 320 000 лева. Общата прогнозна сума на джакпотите в игрите на Тото 2 за четвъртък се очаква да бъде 5 560 000 лева. Утре, 23 февруари, от 17:55 ч. на живо по bTV ще бъдат изтеглени печелившите комбинации в игрите „Втори тото шанс“ на „Тото 2 - 6 от 49“ и „Втори тото шанс“ на „Тото 2 - 5 от 35“. Печалбите във всяка от тях са до 100 000 лева, а участието е без допълнителен залог. В тези игри участват всички залози за игрите „Тото 2 - 5 от 35“ и „Тото 2 - 6 от 49“, пуснати за 15-и тираж. От 17:50 ч. зрителите на bTV проследиха на живо изтеглянето на печелившите числа в следните игри: • „Тото 2 - 6 от 49” – 20, 33, 21, 44, 10, 18; Освен спечеления джакпот, в играта има и трима участника, които са били на крачка от джакпота, като са познали 5 от 6-те изтеглени числа и печелят по 7 742 лева. • „Тото 2 - 5 от 35”, първо теглене – 34, 19, 31, 17, 12; второ теглене – 5, 6, 24, 29, 16; В първо теглене на играта „Тото 2 - 5 от 35“ има двама участници познали петте печеливши числа, които си разделят по 11 519 лева. • „Тото Джокер”, 3-те двойки позиции и цифри – 5/6, 6/5, 4/3; От 19:15 ч. в ефира на БНТ зрителите проследиха на живо изтеглянето на печелившите числа в другите три игри на Тото 2: • „Тото 2 – Рожден ден“ – 82 (година)/ 12 (месец декември)/ 29 (дата)/ 3 (сряда - ден от седмицата). Растящ джакпот от 37 000 лева очаква да бъде спечелен за следващия тираж. • „Тото 2 - 6 от 42” – 41, 33, 25, 35, 42, 28 + 30 (допълнително число за Втори тото шанс на новата игра „Пари плюс“) Участниците в играта „Тото 2 – 6 от 42“ имат още една възможност да спечелят пари и то без да заплащат допълнителен залог с още един растящ джакпот, който се печели с „Пари Плюс“ в играта Втори Тото Шанс на „Тото 2 – 6 от 42“. Освен шестте от 42 числа, водещите Цецо и Уляна изтеглиха още едно - седмо число, което увеличава много шансовете на всички играчи за парична печалба. • „Тото 2 - Зодиак” – 35, 48, 16, 26, 49 + 9 (зодия Стрелец). От 28 януари, цената на залога за една подадена комбинация от 5 числа + 1 зодия в играта се намалява с 20 стотинки – от 1.00 на 0.80 лева , с цел играта да стане по-достъпна за участниците. Бонус джакпотът от 30 000 лева, за правилно прогнозирани само 5 числа се запазва, както и във всички останали групи печалби. С попълнени само три колонки от фиша, участниците могат да спечелят общия джакпот в играта, достигащ максималните 3 000 000 лева. В този тираж джакпотът оцеля, като продължава да очаква късметлията, който ще успее да го преодолее. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победителка стана Милена Петрова, която спечели 1 000 лева, защото беше по-бърза и съобразителна от своя съперник Иван Иванов, който си тръгна с награда от 100 лева. В „ПЕЧАЛБИ ПЛЮС – СУМИ ЗА ДУМИ”, могат да участват всички, които имат непечеливши талони от моментните лотарийни игри на СПОРТ ТОТО и ги регистрират на адрес www.lottery.toto.bg . За новата моментна лотарийна игра „Първа класа\" се провежда и игра с регистрация на непечелившите талони от нея до 17.03.2018 г. Името на играта е „Печалби плюс – Първа класа\". Тегленето на печелившите кодове на талони ще се осъществи на живо по време на предаването на Спорт Тото в ефира на БНТ на 18.03.2018 г. Наградите са нов модел смартфон, последно поколение смарт телевизор, фотоапарат за професионално заснемане и мощен лаптоп. В понеделник, 19 февруари, се проведе тегленето на печелившите числа в играта „Втори тото шанс” на „Тото 2 – 5 от 35” и „Втори тото шанс“ на „Тото 2 – 6 от 49“. В тях участваха всички играни комбинации за играта „Тото 2 – 5 от 35” и „Тото 2 – 6 от 49“ за 14-ия тираж без допълнителен залог. „Втори тото шанс“ на „Тото 2 – 6 от 49“ – 16, 29, 11, 28, 18, 38 + 39; „Втори тото шанс“ на „Тото 2 – 5 от 35“ – 20, 16, 12, 7, 15 + 3, 1; В играта има една печалба от 10 000 лева. Следващите тегления ще бъдат в петък, на 23 февруари, по bTV, от 17:55 часа и ще включват всички играни комбинации за играта „Тото 2 – 5 от 35” и „Тото 2 – 6 от 49“ за 15-и тираж. В игрите участниците могат да спечелят до 100 000 лева. Наградата във Втори тото шанс на „Тото 2 – 6 от 49“ може да бъде и чисто нов автомобил, когато само един участник познае пет от първите шест изтеглени числа и седмото изтеглено бонус число. Ако има няколко печеливши участници, те си разделят сума от 20 000 до 50 000 лева в зависимост от вида тираж. Повече информация за правилата и печалбите може да откриете в сайта на БСТ: www.toto.bg Залози за игрите на Български спортен тотализатор се приемат във всички тото пунктове, в партньорски обекти, обозначени със стикер СПОРТ ТОТО, и онлайн на интернет страницата www.toto.bg.", "date": "2018.02.22", "title": "Късметлия от Русе удари джакпот от 4 458 172 лв"}
{"url": "https://www.24chasa.bg/novini/article/6731843", "text": "България трябва да работи за по-ускорено повишаване на доходите. Това е едно от заключенията на Изпълнителния борд на МВФ. Експертите на фонда подчертават, че доходите в България все още са наполовина по-ниски спрямо средноевропейските. Те прогнозират, че влошената демографска ситуация на страната ни може да доведе до тежки рискове пред цялата фискална система в средносрочен и дългосрочен план. Според тях в дългосрочен план се очаквало и забавяне на икономиката, която вече изчерпвала потенциала си за ръст. Трите фактора - ниски доходи, забавен ръст на икономиката и неблагоприятни демографски тенденции могат да подложат на натиск бюджета. За смекчаване на тези очаквани ефекти от МВФ препоръчват повече инвестиции в здравеопазване и образование, които биха могли да подобрят и ситуацията на пазара на труда. Необходими са още усилия в сферата на правосъдието и борбата с корупцията, препоръчват още от фонда. Препоръки за вдигане на доходите България получи и от Брюксел. Финансовият министър Владислав Горанов пък вече обяви, че има намерение чрез вдигане на минималната заплата да притиска нагоре и останалите доходи. ", "date": "2018.02.22", "title": "МВФ: Вдигайте бързо заплатите"}
{"url": "https://www.24chasa.bg/novini/article/6731824", "text": "Банките трябва да осъществяват директна връзка между сайт на търговец, от който техен клиент пазарува, и неговата платежна сметка. Това е записано в Закон за платежните услуги и платежните системи, който парламентът прие на второ четене. Новият текст ще даде възможност на хората да пазаруват онлайн, без да притежават кредитна или дебитна карта, както и електронен портфейл. Таксите за основни услуги по сметки ще са по-ниски от средния раззер за останалите банкови продукти или ще са напълно безплатни, предвижда законът. Максималният размер на загубите за клиент при източване на пари от сметката пада от сегашните 300 на 100 лв. Над този праг банката трябва да възстанови сумата. Законът въвежда и максимален срок от 15 работни дни, в който банка или друг доставчик на платежни услуги трябва да даде отговор по жалба на клиент. Ако не може да го направи, се изисква писмено обяснение защо и кога ще има отговор, като максималният срок за това е 35 работни дни. Новият закон въвежда строги изисквания за лиценз за финансови институции, които извършват платежни услуги, за да се гарантира сигурността на потребителите. Банките трябва да идентифицират по няколко критерия търговците, които приемат плащания онлайн. Задължително и да има две групи - нещо, което само потребителят знае, и такова, което само той притежава. Всеки инцидент, свързан с нерегламентиран достъп до карти, сметки, електронни портфейли и цялостната сигурност на платежните системи, ще се докладва на БНБ. Клиентите на банките могат да наредят плащания от сметката си, а банките са задължени да им осигурят достъп до всички сметки, които притежават при различни доставчици на платежни услуги, чрез една онлайн платформа. .", "date": "2018.02.22", "title": "Пазаруване в интернет и без банкова карта"}
{"url": "https://www.24chasa.bg/novini/article/6731834", "text": "“БСП започна да се връща към предишен период. Евро-атлантическата ориентация, която беше при Сергей Станишев, Георги Първанов и Михаил Миков, започна да се обръща в друг ракурс”. В това шефката на НС Цвета Караянчева укори опозицията след поредната порция скандали. “Не сме си върнали на БСП заради оставката на бившия шеф на парламента Димитър Главчев”, увери тя в интервю за bTV в отговор на обвиненията на Корнелия Нинова, че с махането на Валери Жаблянов от зам.-председателския пост в парламента ГЕРБ търси реванш за Димитър Главчев. В сряда социалистът бе свален с гласовете на мнозинстото заради репликата му, че Народният съд е “необходимо и неизбежно правосъдие”. “Това, което направи г-н Жаблянов, е най-малкото скандално. В крайна сметка се оказа, че това не е неговото мислене, а на повечето депутати от БСП”, коментира Караянчева. На подобна длъжност не може да говориш неща, с които да “биеш имиджа на парламента”, добави тя. Принтиран лист с името си пък лепна депутатът от БСП Славчо Велков върху табелата на кабинета на колегата си, вече бивш зам.-шеф на парламента Жаблянов. За първи път в новата ни парламентарна история червените са без човек в председателството - Нинова обяви, че няма да издигат друг, а ще искат връщането на Жаблянов чрез съда. “Самонастанилият се” Велков бързо бил смъмрен за постъпката си и малко по-късно махнал табелката, разказват другари. По-късно през деня социалистите и ГЕРБ се сблъскаха по друга дежурна тема - оградата по границата. Повод стана проект на ГЕРБ и ПФ чрез промени в Закона за обществените поръчки фирмите за ремонт и поддръжка на съоръжението да минат на пряко договаряне. Мотивът е, че така ще е по-бързо. Корнелия Нинова настоя проектът да се изтегли и се зарече иначе БСП да го блокира. Напомни, че спецпрокуратурата е образувала дело по сигналите на Елена Йончева за оградата. Лидерът на ПГ на ГЕРБ Цветан Цветанов контрира, че по всякакъв повод БСП опитва да вмени корупционни схеми на управляващите.", "date": "2018.02.22", "title": "БСП отстъпва от евро-атлантическата линия на Първанов, Станишев, Миков, хока ги Караянчева (Обзор)"}
{"url": "https://www.24chasa.bg/novini/article/6731864", "text": "Сградите в центъра на София, които се ремонтират, трябва да бъдат покрити с пана, върху които са изрисувани фасадите им. Изискването е записано в новата наредба за рекламата и преместваемите обекти. Рекламните послания може да заемат до 30% от площта на тези мрежи, обясни общинският съветник от ГЕРБ Зафир Зарков. Той е шеф на работната група, подготвила наредбата. СОС ще я гледа напролет. Подготвя се и унифициране на фирмените табели, които сега са различни по вид, цвят и форма.", "date": "2018.02.22", "title": "Крият зад пана с нарисувани фасади сградите в ремонт в София"}
{"url": "https://www.24chasa.bg/novini/article/6731900", "text": "Бизнесменът Цветан Пъков, който уби с джипа си 6-годишния Петьо в Панагюрище и бе осъден на 4 г. затвор, може да излезе условно предсрочно от затвора. Съдия Десислав Любомиров от Софийския градски съд (СГС) реши в четвъртък да го пусне, преди да е доизлежал присъдата, от която остават 5 месеца и 21 дни. Решението не е окончателно, а прокуратурата обяви, че ще внесе протест. От 3 дни родителите на убития Петьо - Десислава и Петър Гевечанови, имат още един син. Родило им се момче, кръстили го Божидар. Двамата имат и друг син, по-малък брат на Петьо. 6-годишният малчуган загина през 2015 г. Цветан Пъков карал джипа си със 78 км/ч и прегазил Петьо, който пресичал улицата с колелото си. Бизнесменът се призна за виновен и получи по-лека присъда от 4 г. затвор. Родителите на убитото дете присъстваха на всички заседания, а майката неизменно притискаше до гърдите си снимка на малкия Петьо. Вчера съдът обяви, че Пъков е зад решетките от 3 г. и 6 месеца и е излежал повече от половината от наказанието си, което е условие за предсрочно освобождаване. За да го пусне, съдът се позова и на доклади от администрацията в затворническото общежитие в Казичене. В единия пише, че Пъков вече се е поправил. Награждаван е много пъти и не е наказван. Бил пускан в отпуск, работил и на външен обект. Нямало риск да извърши престъпление или да се укрие. Адвокат поиска да бъде отменено и наказанието на Пъков 7 г. да е без шофьорска книжка. Съдия Любомиров обаче отказа. Последната дума ще е на апелативния съд. През м.г. Гювечанови осъдиха застрахователна компания да им плати 260 хил. лв. обезщетение за смъртта на сина им.", "date": "2018.02.22", "title": "Пускат от затвора бизнесмен, убил дете с джип в Панагюрище (обзор)"}
{"url": "https://www.24chasa.bg/novini/article/6731857", "text": "Мъж и жена, свързали се в мюсюлмански сайт за запознанства, получиха днес дълги затворнически присъди за заговор, вдъхновен от \"Ислямска държава\". Двойката планирала бомбена атака във Великобритания, предаде Асошиейтед прес. Присъдите бяха произнесени в Лондон. Според прокурорите Мунир Мохамед - кандидат за убежище от Судан, и лондонската аптекарка Ровайда ел Хасан се запознали в сайт и се обединили в екстремистките си възгледи, информира БТА. Миналия месец централният наказателен съд в британската столица ги призна за виновни в подготовка на терористични актове. А днес 37-годишният Мунир Мохамед бе осъден на доживотен затвор без право на помилване до 14-ата година от присъдата му. Съучастничката му, 32-годишната Ровайда ел Хасан, бе осъдена на 12 години плюс още 5 години на пробация след това. Съдията Майкъл Тополски каза, че Мохамед бил решил да направи взривно устройство- или \"обикновена бомба\", или такава, съдържаща отровата рицин, а Ровайда го подкрепяла в осъществяването на този план.", "date": "2018.02.22", "title": "Затвор за мъж и жена ислямисти, подготвяли атентат във Великобритания"}
{"url": "https://www.24chasa.bg/novini/article/6731870", "text": "Фигура номер две в УНИЦЕФ, британецът Джъстин Форсайт, е подал оставка, след като бе обвинен в непристойно поведение спрямо жени по времето, когато е работил за хуманитарната организация \"Спасете децата\", предадоха световните агенции, цитирани от БТА. Новината съобщи директорката на детския фонд към ООН Хенриета Фор. Форсайт е работил в УНИЦЕФ от 2 години. Той бе обвиняван в непристойно поведение и думи в периода 2011 г. - 2015 г., когато е бил на ръководен пост в неправителствената организация. Тогава той се е извинил на засегнатите жени.", "date": "2018.02.22", "title": "Директор на УНИЦЕФ подаде оставка след обвинения в сексуално посегателство"}
{"url": "https://www.24chasa.bg/novini/article/6731949", "text": "Чешката полиция издирва българин за нагъл обир на дете. Пострадалото момче също е българче. Инцидентът е станал край жп прелез в град Млада Болеслав. Крадецът е заплашил момчето и му е взел мобилния телефон, след което е избягал,  Лицето на нападателя е заснето от охранителните камери. Той е разпознат от зрителите на партньорска на bTV телевизия в Чехия. Идентифициран е от полицията като Калоян Стефанов Колев, познат е на органите на реда в съседния град Ичин за множество дребни кражби. Ако бъде заловен сънародникът ни може да получи 10 години затвор.", "date": "2018.02.22", "title": "Чешката полиция издирва българин за нагъл обир на дете"}
{"url": "https://www.24chasa.bg/novini/article/6731807", "text": "Изневерите да се забранят със закон, поиска турският президент Реджеп Ердоган. Той наредил на министерството на правосъдието в Анкара да подготви законови поправки, които да забранят кръшканията, съобщава в. “Хюриет”. “Нашият президент разговаря с министъра на правосъдието и даде инструкции да се работи по този въпрос”, обяви президентският говорител Ибрахим Калън на пресконференция. Правителството сгреши, като изостави опитите да се криминализира изневярата през 2004 г., заяви Ердоган в сряда. Тогава това създаде големи проблеми на Турция в преговорите за присъединяване с ЕС. “Трябва да кажа, че в процеса на присъединяване към ЕС ние направихме грешка. Това е въпрос, по който Турция е различна от повечето западни страни”, изтъкна Ердоган пред парламента, имайки предвид изневерите. Прелюбодеянието е разглеждано като незаконно в Турция до 1996 г., когато Конституционният съд отменя съществуващ закон по този въпрос, като посочва, че той е прилаган нееднакво. Съгласно предишното законодателство мъжете са били разглеждани като извършители на прелюбодеяние, ако е било доказано, че са имали продължителна извънбрачна връзка, докато жените е можело да бъдат обвинени в прелюбодеяние, ако са изневерили веднъж. Едновременно с наказанията за прелюбодеяние се готвят и ефективни административни и правни мерки срещу насилието върху деца. Една от мерките срещу сексуалните насилници на малолетни ще е химическата кастрация. ", "date": "2018.02.22", "title": "Ердоган забранява изневерите със закон (Обзор)"}
{"url": "https://www.24chasa.bg/novini/article/6731675", "text": "Дизеловите автомобили да бъдат спрени от движение в градове с висока степен на замърсяване на въздуха. Това дискутира днес Федералният административен съд в Лайпциг. Цяла Германия очакваше юристите да се произнесат по евентуална забрана, но в крайна сметка те отложиха решението си за идния вторник. Големите градове в Германия от години нарушават горните граници на допустимото замърсяване на въздух. Най-сериозен е проблемът с азотните оксиди, за които е доказано, че вредят сериозно на здравето. Според Федералната служба по околната среда дизеловите двигатели са най-големите замърсители. Иск те да бъдат забранени издигна организацията Германска помощ за околната среда. Точно него трябваше да разгледа съдът в Лайпциг в четвъртък. Съдиите трябва да се произнесат дали градовете могат по свое усмотрение да забраняват движението на дизелови автомобили, без за това да се налага корекция на цялото законодателство. Съдилищата в Щутгарт и Дюселдорф вече постановиха, че забрана трябва да има, за да се намали възможно най-бързо съдържанието на азотен окис във въздуха. Ако Федералният адаминистративен съд потвърди присъдите им, то тогава те ще важат за цяла Германия. Няма да се наложи автоматична забрана на дизеловите мотори, но всеки град ще може по свое усмотрение да ги спира от движение, ако въздухът е замърсен над нормата. За налагането на такава забрана са достатъчни няколко седмици, докато съответният град актуализира регулациите. Тогава те ще решават кои улици няма да могат да бъдат ползвани от автомобили, изхвърлящи повече вредни емисии от определени граници. Изключения ще се правят за доставчици, инвалиди и жители на сгради по тези улици.", "date": "2018.02.22", "title": "Германия обмисля забрана на дизелови коли в градовете"}
{"url": "https://www.24chasa.bg/novini/article/6731686", "text": "Словакия няма да ратифицира Истанбулската конвенция, заяви министър-председателят Роберт Фицо, след като срещу договора се противопоставиха по-малък коалиционен партньор и религиозни групи, предаде Ройтерс. Преди две седмици България, която е ротационен председател на Европейския съюз, също отхвърли конвенцията. Това изтъкна съпротивата в по-консервативните в социално отношение страни от бившия източен блок срещу либералните ценности на по-богатата Западна Европа, отбелязва агенцията, цитирана от БТА. Словашкото правителство подписа конвенцията на Съвета на Европа за борба с насилието срещу жени през 2011 г. и ратифицирането й от парламента щеше да е следващата стъпка. Фицо обаче каза, че Словакия няма да ратифицира конвенцията, която според него е спорен документ, който може да наруши конституцията и да доведе до въвеждане на еднополови бракове. Той все пак заяви, че страната му ще включи в законодателство всички мерки, насочени към борба с насилието срещу жени. Словакия на практика забрани еднополовите бракове през 2014 г., когато прие конституционна поправка, определяща брака като съюз между мъж и жена. Тя също така не признава каквато и да е форма на гражданско партньорство между хора от един пол. \"Не можем да приемем мерки, които биха влезли в конфликт с вярванията и чувствата на хората в някои държави\", каза Фицо, който е социалдемократ. По думите му Истанбулската конвенция \"ненужно поставя под въпрос естествените различия между мъжете и жените и ги нарича стереотипи\", като същевременно преследва добрата цел за премахване на насилието срещу жени. Словашката национална партия, която е по-малък коалиционен партньор в правителството, заяви, че ще го напусне, ако Словакия не се оттегли от конвенцията.Римокатолическата църква каза, че договорът може да доведе до дискриминация за религиозната свобода в Словакия, където 62 процента от 5,4 милионното население се определят като католици, а 6 процента - като протестанти, според преброяване от 2011 г. Страните членки на ЕС България, Унгария, Чехия, Великобритания, Хърватия, Гърция и Ирландия все още не са подписали договора, както и страните членки на Съвета на Европа Азербайджан и Русия. Конвенцията е подписана от 40 държави.", "date": "2018.02.22", "title": "Премиерът Фицо: Словакия няма да ратифицира Истанбулската конвенция"}
{"url": "https://www.24chasa.bg/novini/article/6731734", "text": "Трудно е да си обясним как две деца в риск и техните родители могат да останат незабелязани от системата. Проблем е, че институциите не си сътрудничат. Нужна е и повече загриженост в обществото - бих попитала защо съседите не са сигнализирали за това семейство. Така коментира Мая Манолова случая с пострадалите в Пловдив.", "date": "2018.02.22", "title": "Манолова: Бих попитала защо съседи не са сигнализирали за семейството с близнаците в Пловдив"}
{"url": "https://www.24chasa.bg/novini/article/6731590", "text": "Руският външен министър заяви днес в Белград, че САЩ се опитват да изместят Русия от европейските пазари на енергоносители, предлагайки свой втечнен газ, предаде ТАСС. \"Ние знаем, че значителна част от антируските нагласи в Европа са по инициатива на Вашингтон, а целта им е опит да се установи американска военно-политическа и икономическа доминация. Това се прави и с опити да се измести Русия от местните пазари на енергоносители и да се принудят европейците да преминат на по-скъп втечнен газ от САЩ\", заяви Лавров, цитиран от БТА. Министърът припомни, че подобна линия, която бе подкрепена от Европейския съюз, се отрази негативно на интересите както на Сърбия, така и на други страни, \"когато България под външно влияние торпилира реализацията на Южен поток\". \"Надяваме се, че ще бъде извлечена поука от тази ситуация, поне сега наблюдаваме значително по-разумен подход към такива важни проекти като Турски поток и Северен поток 2\", каза руският министър.", "date": "2018.02.22", "title": "Лавров: САЩ изместват Русия от европейските пазари на енергоносители"}
{"url": "https://www.24chasa.bg/novini/article/6731593", "text": "Имаме сведения за опити за намеса на Русия във вътрешните работи на държавите от Балканите. Всяка външна намеса е неприемлива, заяви на пресконференция генералният секретар на НАТО Йенс Столтенберг, предава БТА. Той добави, че данните показват също разгръщане на руското присъствие в региона. Всички страни на Балканите трябва да бъдат устойчиви и в състояние да пресекат подобни опити за намеса във вътрешните работи, допълни Столтенберг. Следим обстановката на Западните Балкани много внимателно, имаме присъствие в региона, посочи генералният секретар. Той нарече Сърбия \"близък партньор\" на НАТО и добави, че алиансът работи с всички балкански държави, устремили се към присъединяване към Вашингтонския договор.", "date": "2018.02.22", "title": "НАТО: Русия се опитва да се меси във вътрешните работи на Балканите"}
{"url": "https://www.24chasa.bg/novini/article/6731630", "text": "Ново земетресение бе усетено в Пловдив в 17.05 часа, предава „Фокус”. По данни от Европейския сеизмологичен център, трусът е бил с магнитуд 3 по скалата на Рихтер, с дълбочина 12 км, а епицентърът е близо до село асеновградското село Боянци. Трусът се усети леко по долните етажи. До обяд днес в Пловдивско са станали пет по-силни труса, с магнитуд между 2 и 3 по скалата на Рихтер.", "date": "2018.02.22", "title": "Ново земетресение разлюля Пловдив"}
{"url": "https://www.24chasa.bg/novini/article/6731616", "text": "Саудитска Арабия оповести, че скоро ще започне изграждането на първата опера в кралството, където концертите са забранени от две десетилетия, заедно с музиката в ресторантите и магазините, предаде Асошиейтед прес. Кралството преосмисля ограниченията си върху дейностите за забавление като част от усилията на саудитски престолонаследник принц Мохамед бин Салман Ал Сауд да подсили икономиката и да увеличи потребителските разходи вътре в държавата, предаде БТА. Операта ще бъде построена в град Джеда на крайбрежието на Червено море. Градът, който приема милиони мюсюлмански поклонници от различни краища на света, е по-либерален и има по-голямо етническо многообразие, отколкото столицата Рияд. Следващия месец в кралството ще бъде открито първото кино, след над 35-годишна забрана.", "date": "2018.02.22", "title": "Саудитска Арабия обяви, че ще построи първата си опера"}
{"url": "https://www.24chasa.bg/novini/article/6731761", "text": "Бездомникът, който открадна по чиста случайност 500 000 евро от офиса на компания на парижкото летище Роаси, бе намерен, но парите не бяха открити. Той твърди, че след кражбата е бил отвлечен и похитителите му откраднали парите, които той задигнал преди това, предаде Франс прес, цитирана от БТА. Бездомникът е на около 50 години. Днес му бяха предявени обвинения. Той бе задържан съвсем случайно при обикновена проверка на самоличността в нощта на вторник срещу сряда в убежище за бездомници в Сен-Сен Дени, северно от Париж. У бездомника не били намерени никакви пари. Кражбата станала на 8 декември. Докато мъжът ровел из кофите на летището \"Шарл де Гол\" в Роаси, той видял, че е отворена вратата на офиса на инкасаторската компания Лумис /Loomis/, специализирана в събирането на оборота от магазините и заведенията на летището и в обслужване на банкоматите, инсталирани на летищните терминали. Вътре нямало никого, но имало чували с пари и бездомникът грабнал два и се отдалечил необезпокояван. В двата чувала имало 496 000 евро. В съда бездомникът каза, че е откраднал парите. Но заяви, че няколко дни по-късно е бил похитен, откаран извън района на Париж и бит, за да разкри къде са парите. След като разкрил мястото, похитителите му откраднали парите. Бездомникът обаче отказва да даде каквато и да е информация за похитителите. Засега следователите отхвърлят версията, че кражбата е извършена с помощта на служители на фирмата Лумис. Бездомникът е пратен във временния арест.", "date": "2018.02.22", "title": "Бездомникът, задигнал 500 хил. евро \nот летище Роаси, бе намерен, но парите не"}
{"url": "https://www.24chasa.bg/novini/article/6731787", "text": "Броят на жертвите на грипа в Румъния този сезон нарасна на 48 души, съобщи днес Националният център за наблюдение и контрол на заразните болести към Националния институт по обществено здраве, предаде агенция Аджерпрес, цитирана от БТА. Последният смъртен случай е на 71-годишна жена от окръг Яломица, която е имала по-ранни здравословни проблеми и не е била ваксинирана.", "date": "2018.02.22", "title": "48 станаха починалите от грип в Румъния"}
{"url": "https://www.24chasa.bg/novini/article/6731773", "text": "Федералната служба за сигурност (ФСБ) на Русия е предотвратила терористичен акт в Санкт Петербург, предава РИА Новости, цитирана от \"Фокус\". В четвъртък, сътрудниците на регионалното управление на ФСБ са задържали имигрант от Централна Азия. Според данните на ведомството, той е планирал атаки над обекти на транспортната инфраструктура и в места на масово скупчване на хора. ФСБ продължават оперативните издирвания и следствените мероприятия. Личността на задържания засега не е разкрита. През декември в Петербург бяха задържани седмина членове на законспирирана клетка на „Ислямска държава“. Те са имали намерение да устроят няколко взрива, включително в „едно от култовите учреждения“. Още една клетка на „Ислямска държава“ беше разобличена в Москва – тези терористи са готвили нападения по време на новогодишните празници.", "date": "2018.02.22", "title": "Предотвратиха атентат в Санкт Петербург"}
{"url": "https://www.24chasa.bg/novini/article/6731811", "text": "Президентът на Гърция Прокопис Павлопулос изпрати ясно послание към Турция и Македония, по време на срещата с ирландския си колега Майкъл Хигинс в президентския дворец в Атина, в четвъртък. Той заяви, че времената на нахлуване на гръцка и всяка друга европейска територия са отминали безвъзвратно, визирайки агресивните действия на Анкара в Егейско море и около Кипър, пише електронното издание на гръцкия вестник Protothema, цитирано от Фокус. Гръцкият президент подчерта също и нуждата от прекратяване на европейската политика на остеритет, която е „увеличила социалното неравенство в Европейския съюз и е предизвикала издигането на популизма“. Що се касае до Турция, Павлопулос е посочил, че тя трябва да спазва европейската харта за човешките права и международните закони, като е подчертал, че Договорът от Лозана, който гарантира границите, териториалния интегритет и суверенитета на Гърция и ЕС, не може да бъде поправен или ревизиран и е абсолютно конкретен, без да има и най-малко наличие на „сиви райони“. Той определи твърденията за съществуване на „сиви зони“ като откровена фабрикация и призова Турция да осъзнае и да се съобрази с това, че времената на превземане на територия и заплашване с инвазия на Гърция и европейски територии са отминали безвъзвратно. По повод спора за името на Македония, Павлопулос заяви, че трябва да бъдат внесени промени в Конституцията на бившата югорепублика и че избраното име не трябва да съдържа скрити иредентистки претенции и по отношение на границите, и по отношение на идентичността и езика. „Когато нашите съседи се съгласят да се приспособят към международните закони, към европейската харта и към историята, тогава ние ще бъдем насреща“, заяви гръцкият президент.", "date": "2018.02.22", "title": "Гръцкият президент: Турция да се откаже от агресивната си тактика спрямо нас и ЕС"}
{"url": "https://www.24chasa.bg/novini/article/6731800", "text": "Черногорският министър по европейските въпроси Александър Андрия Пейович подаде днес оставка след решение на Агенцията за борба с корупцията, че е бил в конфликт на интереси, като е изпълнявал и длъжността посланик в мисията на Черна гора в Европейския съюз от май миналата година, съобщи черногорската телевизия РТЦГ, цитирана от БТА. Премиерът Душко Маркович е приел оставката, съобщиха източници от правителството. Пейович обяви, че е подал оставка от морални съображения, за да освободи правителството от натиска след оповестяването на решението на агенцията за борба с корупцията. Той обаче смята, че не е нарушил по никакъв начин закона. Досегашният министър посочи примери в Хърватия и Сърбия, където функцията главен преговарящ предполага и статут на посланик в мисията в Брюксел.", "date": "2018.02.22", "title": "Черногорският министър по европейските въпроси подаде оставка"}
{"url": "https://www.24chasa.bg/novini/article/6731825", "text": "Вицепремиерът и министър на външните работи Екатерина Захариева прие президента на Групата „Спинели” Андрю Дъф и президента на Съюза на европейските федералисти Елмар Брок, който е и член на Европейския парламент (ЕНП). . Това съобщиха от пресцентъра на МВнР. Двамата заедно с члена на Европейския парламент Андрей Ковачев (ЕНП), президент на Съюза на европейските федералисти – България, подписаха и връчиха на вицепремиера Софийската декларация на двете организация, наречена „Общност на вяра и общ суверенитет”. Съюзът на европейските федералисти e паневропейска организация, създадена след Втората световна война, проповядваща идеята за европейско единство. Групата „Спинели” е основана през 2010 г. от европейски политици, които искат да вкарат духа на федерализма в политиките на Европейския съюз. Андрю Дъф, Елмар Брок и Андрей Ковачев обсъдиха с министър Захариева интеграционните процеси в Европейския съюз, идеите за реформи в институциите и предизвикателствата пред Съюза. По-късно днес двете организации организираха международна конференция на тема „Всички пътища водят към Европа? Перспективи за един федерален съюз”.", "date": "2018.02.22", "title": "Захариева прие ръководителите на Групата „Спинели” и на Съюза на европейските федералисти"}
{"url": "https://www.24chasa.bg/novini/article/6731840", "text": "Сръбски съд реши днес, че двама австралийци, които бяха арестувани заради пратка с кокаин на стойност 390 милиона долара, могат да бъдат екстрадирани в Австралия, предаде Асошиейтед прес, ции Висшият съд на Белград постанови днес, че Тристан Уотърс и Роуан Арнолд \"отговарят на законовите изисквания\", за да бъдат екстрадирани, както поискаха австралийските власти. Двамата, заедно с още един австралиец - Дейвид Кембъл, бяха арестувани през януари, след като полицията нахлу в хотел в Белград и иззе около 1 милион долара в чуждестранна валута. Процесът срещу Кембъл предстои. Сръбската полиция заяви по това време, че мъжете са били свързани с пратка от 1,28 тона кокаин, открита миналия април в китайски товарен кораб, акостирал в Сидни. Австралийската полиция описа задържаната пратка като втората по големина в историята й.", "date": "2018.02.22", "title": "Екстрадират арестувани в Сърбия австралийци, пренасяли кокаин за 390 млн. долара"}
{"url": "https://www.24chasa.bg/novini/article/6731849", "text": "Гръцките депутати одобриха продажбата на 67-процентов дял от компанията, менажираща пристанище Солун, предаде Асошиейтед прес. Сделката е на стойност 232 милиона евро, предава БТА.  Парламентът ратифицира договора за концесия до 2051 г., подписан през декември с консорциума Саут Юръп гейтуей Тесалоники (South Europe Gateway Thessaloniki). Консорциумът се състои от германска, гръцко-руска и френска компания. Днешното решение идва след приватизацията през 2016 г. на най-голямото гръцко пристанище Пирея чрез продажбата на мажоритарен дял на китайската Коско (Cosco), напомня АП.", "date": "2018.02.22", "title": "Гръцкият парламент одобри продажбата на пристанището в Солун"}
{"url": "https://www.24chasa.bg/novini/article/6731510", "text": "Брекзит предоставя на Европейския съюз възможност да премисли финансовата си система, заяви германският канцлер Ангела Меркел в четвъртък, преди срещата на върха на ЕС, която ще се занимае с бъдещия европейски бюджет, предава Ройтерс, цитирана от Фокус. В изказването си пред Бундестага, Меркел даде ясно да се разбере, че бъдещето на ЕС ще бъде сред основните приоритети по време на четвъртия й мандат като германски канцлер, при положение, че коалиционното споразумение между нейния Съюз (ХДС/ХСС) и Германската социалдемократическа партия (ГСДП) получи благословията на членовете на социалдемократите. „Имаме нужда от ново начало за Европа“, заяви германският канцлер, като добави, че предстоящите дебати за новия бюджет на ЕС може да доведе до сериозни промени. „Дебатът около бъдещата финансова рамка представлява възможност за цялостно преразглеждане на европейските финанси“, посочи Меркел.", "date": "2018.02.22", "title": "Меркел: Брекзит дава на ЕС възможност да премисли финансовата си система"}
{"url": "https://www.24chasa.bg/novini/article/6731494", "text": "\"Предприетите от Вас действия без колебание са от естество да осуетят преговорния процес по националния рамков договор за 2018 г., да предизвикат криза в българското здравеопазване, да подтикнат към широки протестни действия и да лишат гражданите от конституционното им право на достъпна и качествена медицинска помощ.\"  Тези тежки думи е отправил към управителя на НЗОК Камен Плочев шефът на лекарския съюз д-р Венцислав Грозев. Неговото писмо до Плочев е следствие от  Д-р Грозев иска спешно, до края на деня, Плочев да предостави достоверна информация за реалния размер на тези задължения, за да може до края на месеца да се сключи националният рамков договор. Той пише още и, че действията на Плочев \"препятстват изпълнението на държавната политика в сектора и задълженията на изпълнителната власт по конституцията и закона за здравето. Гневно писмо до Камен Плочев изпрати и председателят на Българския зъобелкарски съюз д-р Николай Шарков. В него се казва, че съюзът е изключително обезпокоен от изслушването на Плочев пред здравната комисия в парламента и писмото на финансовия министър Владислав Горанов за несъответствията в цифрите. И в това писмо се настоява за спешен отговор дали ще бъде подписан националният рамков договор за 2018 г., чиито условия вече са договорени. ", "date": "2018.02.22", "title": "Лекарите и зъболекарите с гневни писма към Плочев, искат спешно отговори"}
{"url": "https://www.24chasa.bg/novini/article/6731517", "text": "Американската компания \"Спейс екс\" изстреля с помощта на ракетата-носител \"Фалкон-9\" испанския спътник PAZ от военновъздушната база Ванденберг в щата Калифорния, съобщиха световните агенции, цитирани от БТА. Стартът се предаваше директно на сайта на компанията. Той бе даден в 16:17 часа българско време. Изстрелването беше многократно отлагано, като последния път това се случи в сряда поради силния вятър. Първата степен на ракетата \"Фалкон-9\" вече е била използвана за полет в космоса. Спътникът PAZ е разработен и изготвен от европейския консорциум \"Еърбъс\" . Той е на испанската компания \"Исдесат\". Апаратът е предназначен за картографиране, за наблюдение на околната среда и за оценка на водните, земните и горски ресурси.. \"Фалкон-9\" трябва да изведе в орбита и два свои експериментални спътника в рамките на проекта \"Старлинк\". Неговата крайна цел е осигуряването на достъпа до интернет от страна на десетки милиони потребители, жители на отдалечени райони на планетата.", "date": "2018.02.22", "title": "Компанията \"Спейс екс\" изстреля испански спътник"}
{"url": "https://www.24chasa.bg/novini/article/6731545", "text": "Изпълнителният директор на ИА \"Морска администрация\" кап. Живко Петров и генералният директор на Румънската морска администрация Михай Андрей подписаха споразумение за условията и реда за извършване на съвместни проверки на плавателни съдове по вътрешните водни пътища в българско-румънския участък на Дунав, съобщиха от пресцентъра на транспортното министерство, цитирани от БТА. Събитието се е състояло днес в Русе в рамките на официална среща между двете администрации. Документът е резултат от изпълнението на дейности по проекта \"Разработване на обща база данни и правна рамка за корабни проверки, извършвани в общия българско-румънски участък на Дунав чрез интерфейс към националната речна информационна система (RIS)\" - DANRiSS, финансиран по Програмата за трансгранично сътрудничество ИНТЕРРЕГ V-A: Румъния-България /2014-2020 г./. Основна цел на проекта е да се повиши нивото на координация между морските администрации на двете държави. Също така ще се разпишат специфични правила за корабоплаването в общия българско-румънски участък на реката, както и методика за оценка на риска при извършване на речния надзор. Като краен резултат българската и румънската морска администрация ще разполагат със софтуер за електронна база данни за извършване на проверки на плавателните съдове в общия участък по Дунав. С подписването на споразумението България изпълнява изискванията, разписани в чл. 17 от Директива на Европейския парламент и на Съвета от 12 декември 2006 г. за установяване на техническите изисквания за плавателни съдове по вътрешни водни пътища и за отмяна на Директива 82/714/ЕИО /2006/87/ЕО/ на Съвета.", "date": "2018.02.22", "title": "Правим с Румъния съвместни проверки на корабите по Дунав"}
{"url": "https://www.24chasa.bg/novini/article/6731371", "text": "Министерството на външните работи на Република България информира, че след подадената оставка на министър-председателя на Етиопия Хайлемариам Десален, считано от 16.02.2018 г. в страната е въведено извънредно положение за шест месеца, с възможност за удължаване. Това съобщиха от Министерството на външните работи. Във връзка със задълбочаването на политическата криза в Етиопия и въведеното извънредно положение, Министерството на външните работи на Република България предупреждава българските граждани, пътуващи или пребиваващи на територията на Република Етиопия, за възможни граждански вълнения и прояви на насилие. Пребиваващите в Етиопия български граждани е необходимо да следят внимателно информацията в местните средства за масово осведомяване, да се съобразяват с цялата сериозност на въведеното извънредно положение и стриктно да изпълняват разпорежданията на органите за сигурност. При евентуално възникване на граждански вълнения и насилие да останат по домовете си или на друго сигурно място, да се подсигурят с най-необходимото – храна, вода и медикаменти, както и да уведомят близките си и приятелите за създадената ситуация и да ги предупредят за възможни нарушения в комуникацията. На българските граждани, на които предстоят пътувания до Етиопия, които не могат да бъдат отменени, се препоръчва да се възползват от възможността да се регистрират в рубриката „Пътувам за…“ на интернет-страницата на МВнР. При необходимост, българските граждани могат да потърсят съдействие и актуална информация от българското посолство във ФДР Етиопия на следните дежурни телефони: +251911252514; +251913069999. Сигнали за изпаднали в беда български граждани се приемат денонощно и от дирекция „Ситуационен център“ на МВнР на телефон: +359 2 948 24 04 и имейл: crisis@mfa.bg.", "date": "2018.02.22", "title": "Външно: Възможни са граждански вълнения и прояви на насилие в Етиопия"}
{"url": "https://www.24chasa.bg/novini/article/6731376", "text": "Днес Софийска градска прокуратура внесе протест срещу определението на Софийския градски съд, с което е уважена молбата за условно  . Това съобщиха от пресцентъра на Прокуратура на Република България. Пъков е осъден на 4 години лишаване от свобода за причинена от него по непредпазливост смърт при пътно-транспортно произшествие. Деянието е извършено на 14 април 2015г. в град Панагюрище и при него загина 6-годишно дете. Към момента Цветан Пъков е изтърпял малко над 3 години и 6 месеца от наложеното му наказание. Според представителя на Софийска градска прокуратура, участвал в съдебното заседание, към настоящия момент целите на наложеното наказание не са изпълнени.", "date": "2018.02.22", "title": "Прокуратурата протестира предсрочното освобождаване на Цветан Пъков"}
{"url": "https://www.24chasa.bg/novini/article/6731390", "text": "Двама българи бяха спрени от полицията в Милано, след като причиниха щети на пет коли, паркирани на улица в града. Според италианските медии двамата мъже седнали в кола „Фиат Пунто” с български номер в пияно състояние и я подкарали в насрещното движение по улица „Малакоф” в сряда вечерта. При шофирането на зигзаг двамата ударили поне пет спрели коли. Едва след това шофьорът успял да спре автомобила си. След задържането на двамата властите разбрали, че единият от тях е издирван с международна заповед за арест. Срещу шофьора е заведено дело за шофиране в пияно състояние.", "date": "2018.02.22", "title": "Пиян български шофьор потроши 5 коли в Милано"}
{"url": "https://www.24chasa.bg/novini/article/6731381", "text": "Спецоперация за залавяне на въоръжени престъпници блокира район на Брюксел в четвъртък. Акцията се провежда в Община Форе и е насочена срещу вероятни извършители на убийство. Служителите на реда били вдигнати на крак, след като полски гражданин съобщил, че \"някой е убит\", съобщава Sky News, цитирана от  Периметърът около мястото, където се смята, че престъпниците се укриват, бил изолиран. Местните жители били предупредени да не излизат от домовете си. Очевидци съобщават, че в зоната на операцията имало и военни. В социалната мрежа Twitter Федералната полиция призова хората да не публикуват снимки от района. Кметът на общината Жан-Марк Гиселс каза, че полицията е блокирала „един или повече въоръжени заподозрени”. Не се съобщава за жертви или ранени в хода на операцията.", "date": "2018.02.22", "title": "Спецакция срещу въоръжени престъпници блокира район на Брюксел"}
{"url": "https://www.24chasa.bg/novini/article/6731373", "text": "Шест чужди граждани без документи са открити в апартамент на бул. „България“. Това съобщиха от пресцентъра на МВР. Двама мъже от Харманли и Симеоновград на 23 и 27 години са задържани като съпричастни за противозаконното подпомагане на чужди граждани. Вчера криминалисти от РУ - Харманли проверили апартамент на бул. „България“ в града, където открили шестима мъже без документи за самоличност, по думите им – иракски граждани. Работата по случая продължава в рамките на образуваното досъдебно производство.", "date": "2018.02.22", "title": "Откриха шестима иракчани без документи в апартамент в Хасково"}
{"url": "https://www.24chasa.bg/novini/article/6731323", "text": "БЕХ подготвя нова емисия облигации за 500 млн. евро, съобщи шефът на Българския енергиен холдинг Петьо Иванов. С нея ще погаси първата емисия, чийто падеж е през ноември тази година.  Тя бе пласирана през октомври 2013 г. и беше за 500 млн. евро. Тогава бяха подадени заявление за 1,5 млрд. евро, тоест 5 пъти над първоначално обявените 250 млн. евро. Затова се реши да бъдат записани 500 млн. евро. През юли 2016 г. БЕХ пласира втора емисия петгодишни облигации за 550 млн. евро. на Ирландската фондова борса.   Иванов заяви, че при пласирането на новата емисия, ако пазарните условия са добри, би могло да се запише и по-голяма сума от 500 млн. евро.  Той припомни, че в четвъртък агенция  \"Фич \" повиши кредитния рейтинг на холдинга на \"BB\" и определи стабилна перспектива.", "date": "2018.02.22", "title": "БЕХ подготвя нова емисия облигации за 500 млн. евро, погасява старата"}
{"url": "https://www.24chasa.bg/novini/article/6731422", "text": "Трима египетски полицаи успяха да хванат 5-годишно момче и да спасят живота му, след като то падна от балкон на третия етаж на жилищна сграда в град Асют, предаде Асошиейтед прес, цитирана от БТА. Министерството на вътрешните работи разпространи видеозапис, показващ как тримата полицаи пазят банка и стоят на тротоара. Те поглеждат нагоре и виждат детето да се надвесва от балкона, след което се втурват да го хванат, докато то пада. Министерството каза, че детето не е пострадало, но един от полицаите е ранен и е приет за лечение в близка болница. Видеозаписът беше излъчен от египетски медии, които похвалиха полицаите за бързата им реакция и я определиха като \"героична\".", "date": "2018.02.22", "title": "Полицаи в Египет хванаха 5-годишно момче, паднало от 3-ия етаж"}
{"url": "https://www.24chasa.bg/novini/article/6731421", "text": "В блоковете \"Хан Аспарух\" и \"Хан Кубрат\" ще се извършат нови сондажи за петрол и газ. За първия блок това ще бъде трети пореден сондаж, за втория - първи. Това обяви председателят на Комисията по енергетика Делян Добрев на днешното заседание на комисията в парламента, съобщи БТА. Добрев уточни, че компанията \"Total\" (б.р. консорциумът между Total, OMV и Repsol) планира да извърши трети сондаж в блока \"Хан Аспарух\", който не е бил планиран в работната програма. Задължителни са били първите два сондажа, защото в началото намерението е било получаване за концесия за получаване на правата за проучване на блок \"Хан Аспарух\", но наскоро са заявили, че ще извършат и трети сондаж. Той припомни, че в края на 2016 г. от централата на Total в Париж са съобщили официално, че са открили нефт. Председателят на енергийната парламентарна комисия допълни, че за друг блок, в който се извършват проучвания - \"Хан Кубрат\", в работна програма на Shell е било предвидено да се извършат само т.нар. 3Д сеизменика и проучване на документацията. В началото не се е планирало сондаж, защото той е бил оставен само като опция. \"Сега обаче разбираме, че планират евентуален сондаж, което означава, че те също са обнадеждени от геоложката информация, която са получили от 3Д сеизмиката\", заяви Делян Добрев. Министърът на енергетиката Теменужка Петкова добави, че преди няколко месеца от Total са поискали удължаване на срока за търсене и проучване с още две години, като в момента тече процедура по подготовката на документацията. \"След като е налице желание за удължаване на срока за търсене и проучване, очевидно има причина за това удължаване и всички се надяваме това да бъде наистина една добра новина съвсем скоро\", каза министър Петкова.", "date": "2018.02.22", "title": "Ще правят нови сондажи за петрол и газ на блоковете \"Хан Аспарух\" и \"Хан Кубрат\""}
{"url": "https://www.24chasa.bg/novini/article/6731457", "text": "Майката на тригодишните близнаци, които са в пловдивската университетска болница \"Св. Георги\" заради тежко състояние, е дала съгласие те да бъдат настанени в приемно семейство или в център с постоянна медицинска грижа. Това съобщиха от Агенцията за социално подпомагане. 38-годишната Иванка Стефанова е декларирала, че иска да поддържа контакт с децата си и да получи психологическа, юридическа и социална подкрепа. При срещата със социалните служители, осъществена с помощта на полицията, майката е била насочена да се регистрира в Бюрото по труда и да се обърне към община Пловдив за съдействие при намиране на работа. От \"Социално подпомагане\" в града смятат, че децата са неглижирани и недохранени, което е форма на насилие. Според служителите Стефанова обаче не го осъзнавала. Самата тя смятала, че се грижи добре за близнаците с парите, с които разполагала. Момченцето и момиченцето тежат по около 9 кг, колкото шестмесечни бебета. От 18 февруари малкият Стефан е в клиника по неврохирургия, тъй като е със спукан череп. Сестричката му Габи е с охлузване на окото. Версията на майката е, че нараняванията са от паднала от стената гипсова чиния.", "date": "2018.02.22", "title": "Майката на близнаците даде съгласие за приемно семейство, иска подкрепа от социалните"}
{"url": "https://www.24chasa.bg/novini/article/6731451", "text": "\"Инерком България\" купиха българските активи на ЧЕЗ. Това потвърди за \"24 часа\" говорителката на ЧЕЗ в Прага Алис Хоракова.  Окончателното решение беше взето от надзарния съвет на днешното им заседание преди минути. Пазарджишката компания \"Инерком България\" със собственик Гинка Върбакова беше спряган за фаворит по сделката. \"Офертата на \"Инерком\" е доста над пазарната стойност на продадените активи, определени от независима оценка, и получената цена надвишава първоначалната инвестиция\", се твърди в официалното прессъобщение, изпратено от ЧЕЗ. Договорената цена е над първоначалната инвестиция. Пакетът съдържа седем компании: \"ЧЕЗ България\", \"ЧЕЗ Разпределение\", \"ЧЕЗ Електро България\", \"ЧЕЗ Трейд България\", \"ЧЕЗ ICT България\", \"Бара Груп\" и фотоволтаичния парк \"Орешец\". Договорът ще се подпише след няколко дни. Сделката първо трябва да се одобри от КЗК в България.  Международният арбитраж, започнат от Република Чехия срещу Република България през юли 2016 г., не е засегнат от транзакцията и ЧЕЗ ще продължи делото, се казва още в прессъобщението.", "date": "2018.02.22", "title": "ЧЕЗ продаде бизнеса си в България на \"Инерком България\""}
{"url": "https://www.24chasa.bg/novini/article/6731450", "text": "Гражданите на ЕС определят като първостепенна задача опазването на границите, а за това са необходими няколко милиарда евро в следващите години. Това съобщи председателят на Европейската комисия Жан-Клод Юнкер на среща, организирана от Центъра за европейски политически науки в Брюксел и посветена на бъдещия бюджет на ЕС, предава БТА.  Той отчете, че ЕС е предоставил закрила на три пъти повече бежанци, отколкото САЩ, Австралия и Япония общо. До изборите за Европейски парламент догодина трябва да отбележим постижения в укрепването на границите и на системата за убежище, да възстановим Шенген, да придвижим Западните Балкани по-близо до ЕС, посочи Юнкер. Председателят увери, че ЕК ще работи \"под пълна пара\" до края на мандата идното лято. Юнкер отбеляза, че е въпрос на избор дали европейската гранична служба да остане, каквато е сега, или да придобие 100 хиляди служители. По неговите думи досегашният мащаб на службата изисква бюджет от осем милиарда евро за следващите седем години. Въвеждането на подобрения в способностите на службата би струвало 20-25 милиарда евро, а разгръщането й до стохилядна армия от граничари би изисквало осигуряването на 150 милиарда евро до 2027 година. Необходимо е държавите в ЕС да променят мисленето си за общностния бюджет. Логиката трябва да се обърне и да определим първо целите, а после бюджета, коментира Юнкер. Той отбеляза, че освен всичко друго, следващият бюджет на ЕС трябва да запълни недостига, разкрит с напускането на Великобритания. По неговите думи е честно да се каже, че това налага някои страни от ЕС занапред да внасят повече в бюджета.", "date": "2018.02.22", "title": "Юнкер: ЕС се нуждае от няколко милиарда евро за укрепването на границите"}
{"url": "https://www.24chasa.bg/novini/article/6731423", "text": "Районната прокуратура в Бургас е внесла протест срещу присъдата от  4 г. и 8м. затвор спрямо Росен С., подсъдим за извършване на блудствени действия с  малолетно момиче.  Росен С. е подсъдим за това, че на 30 април, м.г. в бургаския квартал \"Победа\" блудствал с момиче под 14 г. Присъдата е постановена след проведено на 20 февруари  съдебно заседание по съкратения ред. Според държавното обвинение постановеното наказание е несправедливо и трябва да бъде завишено. Очаква се Окръжен съд Бургас да насрочи заседание по делото.", "date": "2018.02.22", "title": "Прокуратурата в Бургас иска по-тежка присъда за педофил, блудствал с малолетна"}
{"url": "https://www.24chasa.bg/novini/article/6731461", "text": "Народните представители от здравната и социалната комисия обсъждат необходимо ли е да има две комисии за освидетелстване на хората с увреждания - медицинска и експертиза на работоспособността. На съвместно заседание на парламентарните комисии министърът на труда и социалната политика Бисер Петков представи концепцията за реформиране на системата за експертиза на работоспособността. Концепцията беше внесена в края на октомври миналата година в изпълнение на решение на Народното събрание, предава БТА.  Според концепцията системата за експертизата на работоспособността се подсилва чрез прехвърлянето й в НОИ. Комисии към НОИ, в които ще участват лекари със специалност \"трудова медицина\", ще оценяват способността на хората да полагат труд и възможностите им за включване на пазара на труда. Медицинската експертиза ще продължи да се прави от ТЕЛК, като там също се подготвят промени, обясниха от здравното министерство. Бисер Петков информира за текущото състояние на инвалидните пенсии. След 2015 година, когато беше прекратено отпускането на социални инвалидни пенсии като втора пенсия в непълен размер - 25 на сто, се наблюдава тенденция на намаляване на броя на инвалидните пенсии, каза министърът. През 2016 година инвалидните пенсии са били 957 873, а в края на 2017 година - 920 663. Броят на пенсионерите, получаващи инвалидна пенсия, бележи малък ръст - от 517 хиляди в края на 2016 година, на 519 хиляди през 2017 година. Разходите за инвалидни пенсии от ДОО и от държавния бюджет за 2017 година са близо милиард и седемстотин милиона лева. Новоотпуснатите инвалидни пенсии през 2017 година са 28 945 и са с 2,7 на сто по-малко спрямо 2016 година. Около половината от получаващите инвалидни пенсии са в работоспособна възраст. В края на 2016 година 273 095 от получаващите са в работоспобона възраст, а в края на 2017- година 272 454. Повече от 100 000 са работещите, каза министърът. Според председателя на социалната комисия д-р Хасан Адемов е важно да се изчистят съмненията у хората с увреждания, че с концепцията ще се премахне правото на работещите да получават инвалидна пенсия. Той обясни, че според конвенция 102 на МОТ всяка държава осигурява обезщетения за инвалидност и те не могат да бъдат премахнати. Изпълнителният директор на Агенцията за хората с увреждания Минчо Коралски каза, че разделянето на двете комисии се налага след ратификацията на Конвенцията за правата на хората с увреждания, която отрича медицинската експертиза да е водеща. По думите му вече на хората с увреждания трябва да се гледа като на хора с възможности и права, а не да се издигат прегради пред тях. Всеки четвърти пенсионер е с основна пенсия по инвалидност, а всяка трета новоотпусната пенсия е за инвалидност, каза председателят на АИКБ Васил Велев. По думите му в България като процент на хора с инвалидни пенсии, сме далеч над средното ниво за ЕС. Според Велев дори и да са в една комисия, медицинската експертиза и експертизата на работоспособността, трябва да се правят по различна методика. В Европа не само, че има разделяне на комисии, има разделяне и на хората при оценката на работоспособността им - дали могат да полагат частично труд, или по цял ден. Когато могат само частично да полагат труд, получават частично и заплата, и пенсия, каза Велев. По думите му трябва да се предвиди и ресурс за адаптиране на работните места.", "date": "2018.02.22", "title": "Депутати обсъждат как да се прави оценка на способностите на хората с увреждания (Снимки)"}
{"url": "https://www.24chasa.bg/novini/article/6731456", "text": "Мярка за закрила настаняване извън семейството ще бъде предприета спрямо двете непълнолетни деца на семейството от столичния комплекс \"Люлин\" след изтичане на полицейската закрила над тях. Това съобщиха от Агенцията за социално подпомагане, цитирани от \"Фокус\". От агенцията уточняват, че сигналът за  е постъпил в отдел „Закрила на детето“ (ОЗД) на Дирекция социално подпомагане (ДСП) - „Люлин“. Веднага след сигнала на 15.02.2018 г. посоченият адрес на семейството е посетен от социални работници за проверка. Тъй като те не са били допуснати в жилището, е потърсено съдействие от полицията. В същото време е извършена работа за установяване самоличността на трите деца и на родителите. Освен от полицията, ОЗД при ДСП – Люлин е потърсил съдействие и информация и от другите институции - община, регионално управление по образованието, прокуратура. Със съдействието на полицията и в присъствие на съседи жилището е отворено и социалните работници са влезли в него. В жилището не е намерен никой. От ОЗД Люлин е отворен случай за работа с двете деца. Потърсена е подкрепата на полицията за издирване на изчезналите деца. След задържането на родителите за двете непълнолетни деца е предприета мярка полицейска закрила. След изтичането на срока ѝ те ще бъдат настанени в кризисен център, където ще им бъде оказана необходимата подкрепа. С тях ще работят специалисти както от Кризисния център, така при необходимост и други външни специалисти. Ще се направи възможното децата да бъдат записани на училище. Със съдействието на Регионално управление по образованието и други специалисти, ОЗД ще поиска диагностика на нивото на развитие и на нивото на овладян учебен материал, за да се определи в кой клас да бъдат записани, както и да се определи евентуалната им нуждата от ресурсен учител.", "date": "2018.02.22", "title": "Пращат в кризисен център децата на задържаното семейство от \"Люлин\" (Видео)"}
{"url": "https://www.24chasa.bg/novini/article/6731463", "text": "Влизането на балканските страни в НАТО ще ги принуди да вземат страна във военно-политическото противопоставяне, чиято философия се налага на Европа от американците и Алианса. Това заяви в четвъртък министърът на външните работи на Русия Сергей Лавров в изказването си пред студентите от Белградския университет, предава ТАСС, цитирана от \"Фокус\". Според думите на руския дипломат, ставаме свидетели на активни усилия за вкарване на балканските страни в НАТО. „Ясно е, че това едва ли има отношение към декларираната цел да се укрепи националната им сигурност, тъй като никой не ги заплашва“, подчерта той. „А влизането в Северноатлантическия алианс ще ги принуди да вземат страна във военно-политическото противопоставяне, чиято философия се налага на Европа от американците, а след тях и от НАТО“. „Що се касае до единствената реална заплаха в момента, терористическата, то НАТО не е в състояние да й отговори. Още повече, че действията на натовските страни и в Ирак, след това в Либия, а и в другите страни от региона, например, в момента в Сирия, само плодят екстремизма, сеят хаос и създават питателна почва за появяването на нови и нови терористи“, отбеляза Лавров.", "date": "2018.02.22", "title": "Лавров: Балканските страни, влизащи в НАТО, ще трябва да приемат философията на противопоставяне"}
{"url": "https://www.24chasa.bg/novini/article/6731474", "text": "35-годишен мъж от Тополовград, заплашил с пушка антимафиоти, е задържан за 72 часа, съобщиха от Апелативната прокуратура в Бургас. Инцидентът станал на 19 февруари в село Орешник. 35-годишният Иван П. е бил потърсен от служители на БОП в Хасково, за да даде сведение по преписка, образувана в столичната районна прокуратура. С полицаите бил и кметът на селото. Иван обаче отказал да дава обяснения и грабнал пушка, стрелял един път настрани, след което насочил оръжието към служителите на МВР. Те си тръгнали, но на следващия ден стрелецът е бил арестуван. Предстои районната прокуратура в Тополовград да внесе в съда искане за постоянна мярка за неотклонение \"задържане по стража\" спрямо Иван П.", "date": "2018.02.22", "title": "35-годишен от Тополовград скача с пушка срещу кмет и антимафиоти"}
{"url": "https://www.24chasa.bg/novini/article/6731013", "text": "Районна прокуратура – Разлог е внесла обвинителен акт срещу Йордан И. от с. Хърсово за извършено от него престъпление по чл. 209, ал. 1, пр. 1 от Наказателния кодекс. Около 21 ч на 23 юли 2017 г. обвиняемият Йордан И. се намирал на площад \"Преображение\" в центъра в гр. Разлог, като носел лотариен билет за моментни игри. Мъжът обаче нямал късмет при изтриването на квадратчетата. За да вземе обаче някакви пари, извършил подправка върху билета. В сектора \"Бонус игра\" той залепил върху едно от квадратчета цифрата \"5\", която изрязал от друг билет. По този начин обвиняемият искал да превърне билета в печеливш, тъй като при такава конфигурация на цифри в посоченото поле, приносителят му имал право да получи сумата от 100 лева, представляваща печалба от лотарийната игра. С този подправен билет Йордан И. отишъл към павилиона на площада и го предоставил на служителката с уверение, че го е закупил от нея по-рано и че същия е печеливш. Въпреки, че техническата намеса върху него била видима, поради разминаване на залепеното квадратче с останалите отпечатани цифри, жената не я забелязала, поради тъмната част на денонощие и недостатъчно осветление. По искане на обвиняемия тя му изплатила сумата от 100 лева, като му дала банкнота от 50 лева и лотарийни билети на стойност 50 лева. На следващия ден, по време на отчитането на продажбите и изплатените печалби от служителката в павилиона, било установено, че въпросният лотариен билет е подправен. Йордан И. е бил привлечен в качеството на обвиняем за въвеждане в заблуждение с цел набавяне на имотна облага. Предстои насрочване на делото от съда.", "date": "2018.02.22", "title": "Съдят мъж, взел 100 лв. с подправен лотариен билет"}
{"url": "https://www.24chasa.bg/novini/article/6731007", "text": "Нискобюджетните филми да се финансират приоритетно от държавата. Тези промени приеха депутатите на второ четене в Закона за филмовата индустрия днес. Промените в закона целят привеждане на българското законодателство в съответствие с европейското. В новите текстове на закона определението \"нискобюджетен филм\" ще бъде заменено с “труден филм\" - тоест такъв, чиято единствена версия е на български език и е с бюджет, не по-голям от средностатистическия бюджет за съответния вид филм за преходната година. Отпада изискването за българско гражданство на авторите на филма, но оригиналната версия на лентата трябва да бъде на български. Изразходването на средства от бюджета за филми, снимани на територията на България, не трябва да бъде по-малко от 75% и не повече от 160% от изчислените като процент от отпуснатите целеви средства за държавно подпомагане. Отпадат изискванията за дължина на лентата при средностатистическия бюджет на игрален, документален и анимационен филм, заради дигитализацията.", "date": "2018.02.22", "title": "Нискобюджетните филми ще се финансират приоритетно от държавата"}
{"url": "https://www.24chasa.bg/novini/article/6731041", "text": "Председателят на Европейската комисия Жан-Клод Юнкер започва обиколка на страните от Западните Балкани, която ще завърши в София на 1 март, съобщи Европейската комисия. Юнкер ще бъде придружаван от върховния представител на ЕС по външната политика и сигурността Федерика Могерини и комисаря по въпросите на съседството Йоханес Хан. Пътуването им започва в неделя, когато те ще пристигнат в Скопие, а по-късно през деня ще бъдат в Тирана. В понеделник са насрочени срещите в Белград, а във вторник - в Черна гора. Босна и Херцеговина и Косово ще бъдат посетени на 28 февруари, предаде БТА. Обиколката ще завърши в София на 1 март, където Юнкер, Могерини и Хан ще участват във вечеря, давана от премиера Бойко Борисов. На вечерята са поканени ръководителите на шестте държави от Западните Балкани. ЕК уточни, че тези инициативи се предприемат в навечерието на насрочената през май среща в София между държавните и правителствените ръководители на страните от ЕС и от Западните Балкани, както и в светлината на стратегията за ускоряване на преговорите с региона за присъединяване към Общността.", "date": "2018.02.22", "title": "Юнкер идва в София за среща със страните от Балканите на 1 март"}
{"url": "https://www.24chasa.bg/novini/article/6731048", "text": "Председателят на Народното събрание Цвета Караянчева ще се срещне на 23 февруари 2018 г. в 12.00 часа с президента на Република Сърбия Александър Вучич. Това съобщиха от пресцентъра на НС. Гостът ще бъде на посещение в България по покана на президента Румен Радев.                                                                                                                                                                                                                                                                                                                        ", "date": "2018.02.22", "title": "Караянчева ще се срещне Александър Вучич в София утре"}
{"url": "https://www.24chasa.bg/novini/article/6731046", "text": " 22-годишният футболист Радостин Нгуен, който се издирваше за    вече е открит и в момента дава обяснения в столично полицейско управление, научи 24 часа. Както \"24 часа\" писа, боят пред дискотека \"Астория\" е станал още на 11 февруари, но състоянието на пострадалия Илия Стоянов се влошило едва на 20 февруари. Тъй като 18-годишното момче получило няколко юмрука в лицето, имал счупване на носни костици. Първо е бил освидетелстван с лека телесна повреда, но после настъпило усложнение. На 20-ти вечерта Илия получил силно кървене от носа и е бил приет в УМБАЛ Бургас. Майка му Росица Стоянова разказа пред \"24 часа\", че синът й се почувствал зле няколко дни след побоя.  \"При счупването на носните костици са засегнати малки кръвоносни съдове. Когато постъпи в болница хемоглобинът му бе много нисък. Затова спешно се наложи кръвопреливане, но синът ми трудно приема чужда кръв. Много сме благодарни на всички, които се включиха в акцията по кръводаряване. Трогнати сме от добрината на хората\", сподели майката на Илия. ", "date": "2018.02.22", "title": "Първо в \"24 часа\": Издириха футболиста, набил 12-класник в Бургас, разпитват го"}
{"url": "https://www.24chasa.bg/novini/article/6731084", "text": "Държавният глава на Руската федерация Владимир Путин оглави рейтинг за най-споменаваните в средствата за масова информация мъж в страната, предава TACC, като се позовава на съобщение от компанията, изготвила класацията – „Медиалогия“. В челната тройка влизат премиерът Дмитрий Медведев и говорителят на Кремъл Дмитрий Песков, предава \"Фокус\". Медийният индекс е показател за качественото състояние на информационното поле, формирано от СМИ около лица, компании и марки. Колкото по-голямо е тяхното значение, по-ярко и позитивно е присъствието им в медиите, толкова по-позитивен е и техният имидж. Рейтингът е изготвен специално за 23 февруари. Той е съставен на база 43,5 хил. влиятелни източници – телевизии, вестници, списания, радиа, информационни агенции, електронни медии.", "date": "2018.02.22", "title": "Путин е най-споменаваният мъж в руските медии, след него са Медведев и Песков"}
{"url": "https://www.24chasa.bg/novini/article/6731126", "text": "От \"Скотланд Ярд\" започнаха разследване, след като беше открит бял прах в писмо, изпратено до британския принц Хари и годеницата Меган Маркъл, съобщава британското издание \"Тhe Guardian\", цитиран от  .  Писмото е получено този месец в двореца \"Кенсингтън\", където двамата живеят. Заради съмнения за антракс, белият прах е тестван от експерти. За щастие се оказало, че веществото е безвредно. Ден след като Хари и Меган получили подозрителното писмо, пакет с бял прах е и изпратен и до Уестминстърския дворец. Полицията разследва дали има връзка между двата случая.", "date": "2018.02.22", "title": "Принц Хари и Меган също получили писмо с бял прах"}
{"url": "https://www.24chasa.bg/novini/article/6731151", "text": "Над 6 млн. бежанци се очаква да влязат в Европа от Турция и Северна Африка, като от Северна Африка са цели 2 млн., от които само 800 000 са от Либия. Това е проблем, чието решение се очаква да бъде търсено намерено в рамките на председателството ни. Това каза председателят на Центъра за изследване на отбраната и сигурността и бивш министър на отбраната Ангел Найденов във връзка с изследване на тема „Миграцията в Европа – голямото разминаване между политици и граждани“. Той подчерта, че един от основните рискове е натискът върху социалните системи в страните от ЕС, защото идващите мигранти не работят. „Оказва се, че те проучват социалните системи на страните и се насочват там, където издръжката им е по-голяма“, коментира Найденов. Едно от възможните решения, които предлагат експертите от оглавявания от него институт, е издръжката на бежанците да бъде сведена до нивата на социалните плащания в съответните държави – минимална работна заплата и минимална пенсия, тъй като не може издръжката да надвишава плащанията за собствените граждани. Ангел Найденов констатира, че издръжката на един бежанец у нас варира от 300 до 800 лева и на практика не е ясно колко струва. „Страните от Вишеградската четворка са категорично против системата за разпределение на бежанците. Затова, в края на своето председателство Естония предложи компромисен вариант – разпределение на бежанците, не само според броя на населението на приемащата страна , но и в зависимост от нейните икономически възможности“, каза още бившият министър на отбраната и посочи, че България сега трябва да има активната роля на търсеща и предлагаща решения, включително и в опит да примири и балансира различните позиции на държавите. „Нашето изследване не се занимава с миграцията в рамките на ЕС, а с бежанските потоци към европейските държави – тема, която породи много напрежение и създаде нови разделителни линии в Европа. Има няколко причини, които ни накараха да се занимаваме с това. Една от тях е, че Българското председателство на Съвета на ЕС в рамките, на което се очаква да се намери решение на кризата с бежанците и изход на спора, в който попаднаха държавите членки. Очакванията са до края на юни да бъдат разгледани предложенията за промени в Дъблинските споразумения, а до края на м. март да бъдат активирани допълнителни сили и да се разгледат различните механизми за защита“, каза още Найденов. Като втора причина той посочи дискусията в Европа по тази тема, която се намира, до думите му, в своя пиков момент. „От една страна, имаме действащ механизъм , съгласно който в зависимост от броя на населението в съответните държави трябва да бъдат разпределени определен брой бежанци. Тази система обаче не работи. Например, от 180 000 бежанци, които се намират в Италия и Гърция, едва 32 000 са разпределени по тази система през 2017 г. – става дума за около 17 %. Едновременно с това, системата за екстрадиране също не работи с темповете, които да дават някакво удовлетворение“, допълни бившият министър на отбраната. Той заяви още, че едва 37 % от бежанците, които подлежат на екстрадиране през 2017 г. са били екстрадирани.", "date": "2018.02.22", "title": "Ангел Найденов: Над 6 млн. бежанци се очаква да влязат в ЕС от Турция и Северна Африка (видео)"}
{"url": "https://www.24chasa.bg/novini/article/6731143", "text": "Лишаване от свобода за срок от три години условно с изпитателен срок от пет години е присъдата за 18-годишен за хомосексуални действия с малолетно дете, чрез употреба на сила. Уважен е граждански иск в размер на 7 000 лева. На 29 май 2017 година, в Стара Загора младежът отвел малолетното момче /ненавършило 14 години/, което познавал от по-рано в дома си. Там той упражнил сила и извършил с него полово сношение. Районен съд е разгледал делото по реда на съкратеното съдебно следствие в едно съдебно заседание. Прокурорът поискал на подсъдимия да бъде определено наказание три години „лишаване от свобода“, като на основание чл.66,ал.1 от Наказателния кодекс, изпълнението на наложеното наказание да бъде отложено за срок от пет години. След като бил признат за виновен, Районен съд е наложил на подсъдимия наказание „лишаване от свобода” за срок от три години условно с изпитателен срок от пет години. Присъдата подлежи на обжалване и протестиране пред Окръжен съд.", "date": "2018.02.22", "title": "3 години условно за 18-годишен, насилил момче в Стара Загора"}
{"url": "https://www.24chasa.bg/novini/article/6731170", "text": "Парламентът прие нов Закон за електронните съобщителни мрежи и физическа инфраструктура, внесен от Волен Сидеров и група народни представители. Със закона в българското законодателство се въвеждат разпоредби на европейска директива за мерки за намаляване разходите за разгръщане на високоскоростни електронни съобщителни мрежи. Спорове в пленарна зала предизвикаха текстове, свързани с въздушното окабеляване. От БСП настояваха всички кабели да са под земята. От ГЕРБ и Обединените патриоти настояваха да се остави възможност за разполагане на кабели по въздуха, тъй като на тези места било трудно и скъпо за инвеститорите да изграждат подземна инфраструктура. Мнозинството в зала прие, че кабелните електронни съобщителни мрежи се разполагат подземно. Въведоха се обаче изключения, при които кабелите могат да се разполагат въздушно: извън границите на урбанизираните територии; в урбанизирани територии с население до 10 000 жители; в квартали, части от квартали, попадащи в устройствени жилищни зони с преобладаващо ниско застрояване на урбанизирани територии с население над 10 000 жители, в които не е налице или не е достъпна подземна физическа инфраструктура на мрежов оператор и е налична стълбова физическа инфраструктура на мрежов оператор. Със закона се въвежда задължение в нови сгради в режим на съсобственост, както и в съществуващи сгради, в които се предвижда извършване на основен ремонт, да се изгражда вътресградна физическа инфраструктура за разполагането на високоскоростни мрежи, включително до крайните точки на мрежата. В проектите на нови сгради - етажна собственост, както и при извършване на основен ремонт на съществуващи сгради, ще се предвиждат една или повече точки за достъп.", "date": "2018.02.22", "title": "Парламентът прие нов закон за електронните \nсъобщителни мрежи и физическа \nинфраструктура"}
{"url": "https://www.24chasa.bg/novini/article/6731002", "text": "Разлики от 193 млн. лв. и 123 млн. лв. в дължимата сумата към чуждите здравни институции има между писмото, изпратено от шефа на здравната касо проф. Камен Плочев до парламента и официални документи на касата. Озадачен от тях, министърът на финансите Владислав Горанов е изпратил писмо до председателя и членовете на надзорния съвет на касата, до здравния министър и председателите на лекарския и зъболекарския съюз. \"24 часа\" попадна на текста, в който се цитират наистина стряскащи несъответствия между документите. В писмото на Плочев до парламента се посочва, че касата дължи на чуждестранни партньори 133,6 млн. лв. към 31.01.2018 г. и се очаква дългът да нарасне до 207 мл.лв. до края на годината. В същото време в ежемесечния отчет за изпълнение бюджета на НЗОК размерът на тези дългове към същата дата е само 7,6 млн. лв. Горанов не намира обяснение за разликата от 126 мл. лв. никъде, а и двата документа са подписани от Плочев. Ако задълженията наистина са над 7,6 млн. лв. това означава, че има сериозно нарушение на финансовата дисциплина и проблем във вътрешния контрол, който следва да осигури управителят на касата, пише финансовият министър. Не е ясно и защо тези 7,6 млн. лв., посочени в отчета, не са изплатени през януари, след като в бюджета на НЗОК за това са предвидени 73 млн. лв., а през януари са разплатени само 470 хил. лв.  Така се генерират разходи за лихви, с което се ощетява бюджетът на касата, пише Горанов. Той посочва още, че в годишния финансов отчет на НЗОК за 2017 г. задълженията към чуждестранните институции възлизат на 77,5 млн. лв. Тоест разликата с посочената сума в писмото до НС е 193,7 млн. лв. Затова министърът препоръчва управителят на НЗОК и неговият екип да направят анализ на задълженията и да установят точно колко и за какво са задълженията.  Ако те наистина са толкова високи и се очаква да нараснат до 207 млн. лв. до края на 2018 г., както се посочва в писмото до НС, трябва незабавно да се спрат преговорите с Българския лекарски съюз и Българския зъболекарски съюз за националните рамкови договори за 2018 г. В тях трябва да се приемат компенсаторни мерки, а остойностяването, заплащането, обемите и цените на медицинските дейности да се съобразят с разполагаемия ресурс в бюджета на НЗОК за 2018 г. , пише Горанов.", "date": "2018.02.22", "title": "Озадачен, Горанов пита за 193 млн. лв. разминаване в сметките на Плочев"}
{"url": "https://www.24chasa.bg/novini/article/6731164", "text": "\"Темата българската страна да бъде купувач на ЧЕЗ не стои на дневен ред за обсъждане\". Това каза министърът на енергетиката Теменужка Петкова по време на заседание на парламентарната комисия по енергетика в отговор на въпрос на зам.-председателя на ПГ на БСП Жельо Бойчев дали разполага с информация на какъв етап е процедурата по продажба на ЧЕЗ, съобщи „Фокус“. „Ако темата се е повдигала, бъдете сигурни, че щяхме да инициираме информирането на комисията по енергетика, както и на народните представители“, изтъкна Петкова. „Въпросът е много важен, по темата се говори през последната година“, посочи тя и уточни, че процедурата по продажба на ЧЕЗ се реализира по законодателството на Чехия. „България на практика няма никакво касателство по този въпрос“, коментира министърът. „В тази тръжна процедура са участвали доста компании, голяма част от тях и български“, обясни енергийният министър. „Надявам се да се случи това, което е най-добре за сигурността на българската енергетика“, заяви Теменужка Петкова. „ЧЕЗ притежава най-сериозните активи в тази област и за нас не може да бъде безразлично кой ще придобие тези активи, ако чешката страна реши да пристъпи към тази стъпка“, посочи тя. „За нас е важно да се гарантира сигурността на доставките и качеството на предоставяните услуги“, каза още енергийният министър. Депутатът Жельо Бойчев коментира: „Ясна е значимостта на въпроса, за колко потребители става въпрос“. „Ако имате информация е добре да бъде споделена в парламента“, посочи той и попита стоял ли е на дневен ред въпросът българската държава да се заяви като купувач на ЧЕЗ. В комисията по енергетика с едноминутно мълчание беше почетена паметта на Георги Гегов, изпълнителен директор на „Булгартрансгаз“.", "date": "2018.02.22", "title": "Теменужка Петкова: Темата българската страна да купи ЧЕЗ не стои на дневен ред"}
{"url": "https://www.24chasa.bg/novini/article/6731096", "text": "В предаването \"Съдебен спор\" на 18 февруари беше излъчен репортаж с 87-годишния мъж, открит вчера мъртъв в дома си в столичния квартал \"Люлин\". В епизода той се е оплакал, че внучките му са заложници на родителите си. Възрастният мъж е намерен  убит вчера около 17:00 в блока си в столичния квартал „Люлин”. Той се казва Стефан Янев и беше обявен за издирване на 12 февруари, когато изчезнал - веднага след като разкрива, че трите му внучки са живеели в тотална изолация. Вчера бяха задържани дъщеря му и зет му. Подозренията са, че е убит, тъй като по тялото му имало следи от насилие. По-рано днес   съобщи, че две деца, които никога не са ходили на училище са открили полицията и социалните в столичния жк Люлин. Внучките на Стефан са открити, след излъчването на \"Съдебен спор\". Малко преди излъчването на епизода в неделя репортерът на \"Съдебен спор\" Жоро Игнатов написа във фейсбук профила си: ДЕЦА В РИСК! Родители адвентисти държат заключени в една стая трите си дъщери и не им позволяват да общуват с хора. Съседи твърдят, че момичетата никога не са ходили на училище, като най-голямата вече е на 17 години. Майката на децата редовно биела възрастния си баща. Той качи и видео от апартамента, в който е живяло семейството. Представители на „Социално подпомагане” – \"Люлин\" заявиха за Нова телевизия, че техен човек дошъл в апартамента, в който са били затворени децата, след като получават сигнал. Опитите да се достигне до семейството и децата били неуспешни. Родителите не са съдействали на социалните. След влизането си най-сетне в апартамента установяват, че децата са живеели в много лоши условия. Родителите от своя страна обясниха в „Съдебен спор”, че просто не харесвали българското образование. Социалните тепърва ще проучват случая. Междувременно стана ясно, че децата ще бъдат настанени в кризисен център.  Родителите са адвентисти, обясниха от дирекция социално подпомагане пред телевизията. Вчера Жоро Игнатов написа във фейсбук: \"Тялото на възрастния мъж е намерено тази вечер на общ балкон, намиращ се срещу апартамента му. Стефан за последно е чут от съседи да вика за помощ на 11-и февруари, докато дъщеря му Мария се е заканвала, че ще го убие. Дошлите на място полицаи са си тръгнали, след като никой не им е отворил вратата на жилището.  Г-н Янев се обърна за помощ към \"Съдебен спор\", но след заснемането на репортажа животът му е бил насилствено отнет. Не доживя да дойде в студиото, както и вчера да отпразнува 87-ия си рожден ден. Спестих ви бруталността на снимката, която отразява неадекватността на институциите…  Нека душата му да намери покой!\" Прокуратурата вече разследва случая, като е образувано дело за убийство.                                                                                                                                                                                                                                                                                                                                                                                                                                                 ", "date": "2018.02.22", "title": "Вижте епизода на \"Съдебен спор\", в който участва убитият в \"Люлин\" мъж (Видео)"}
{"url": "https://www.24chasa.bg/novini/article/6731220", "text": "Индийски хирурзи успяха да отстранят мозъчен тумор с тегло 1,87 кг. след 7-часова операция, спасила зрението на 31-годишен мъж, предаде БГНЕС. Неврохирургът Тримутри Надкарни каза, че по време на страховитата и сложна операция на 14 януари в Мумбай на пациента са били прелени 11 банки кръв. Дребният търговец Сантлал Пал трудно понасял бремето на тумора, което притискало очните му нерви и той почти не виждал, а имал и постоянно главоболие. Когато пациентът се събудил след интервенцията, станало ясно, че е понесъл добре хирургическата намеса. Очаква се зрението му да се подобри.", "date": "2018.02.22", "title": "Отстраниха най-тежкия мозъчен тумор в света"}
{"url": "https://www.24chasa.bg/novini/article/6731233", "text": "Първият дипломат на Белград Ивица Дачич изрази благодарност към Русия за постоянната подкрепа, която оказва на Сърбия на международната сцена. Съответното изявление той направи в рамките на пресконференция, свикана след срещата в Белград с министъра на външните работи на Руската федерация Сергей Лавров, който е на посещение в страната по повод 180-та годишнина от установяването на дипломатически отношения между двете страни, предава TACC, цитирана от Фокус. „Между нашите страни има отношения на стратегическо партньорство. При това не на хартия, както с някои други. Като министър на външните работи съм благодарен на Русия за постоянната подкрепа за Сърбия на международната сцена“, подчерта Дачич.", "date": "2018.02.22", "title": "Ивица Дачич: Благодаря на Русия за постоянната подкрепа към Сърбия"}
{"url": "https://www.24chasa.bg/novini/article/6731237", "text": "Над 2,5 млн. лева ще бъдат инвестирани във възстановяването на участъка при 10-ти км на път II-14 Видин - Кула - Връшка чука, съобщиха от пресцентъра на АПИ. Подписан е договорът за строителен надзор при изпълнение на укрепителните дейности в отсечката между селата Бела Рада и Войница. Той ще бъде осъществяван от „Пътинвест-инженеринг“ АД. Предстои и подписване на договора за изпълнение на строителните работи. Обществената поръчка ще бъде възложена на „ИСА 2000“ ЕООД. Договорът за изпълнение на строително-монтажните работи е за 2 534 036 лв. с ДДС, а за надзор - 39 384 лв. с ДДС. Интензивните валежи през 2014 г. активизираха свлачищна зона на път ІІ-14 в участъка от км 10+100 до км 10+260 и предизвикаха пропадане на пътната настилка и отваряне на дълбоки пукнатини, достигащи над 1 м в дълбочина и широчина. Разрушен е и тръбен водосток при 10-ти км, който не поема повърхностните води, с което процесът на свличане се ускорява и предизвиква пропадане на пътната настилка. Това наложи възлагането на проектантски работи, които да изяснят причините за възникналите дестабилизационни процеси, да се предложат конкретни мерки и технически проект за трайно укрепване и възстановяване на засегнатия участък. Отсечката е затворена за движение, а трафикът на МПС е пренасочен по обходен маршрут - по стария път II-14, който е в непосредствена близост до авариралия участък. Скоростта е ограничена до 40 км/ч. Поставена е необходимата пътна сигнализация. Проектът за възстановяване на участъка при 10-ти км на пътя Видин - Кула - Връшка чука предвижда изграждането на укрепителна пилотно-анкерна конструкция за трайно стабилизиране на отсечката. Ще се подобри отводняването и ще бъде реконструиран компрометираният водосток. Срокът за изпълнение e 110 дни. Обектът е предложен за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.", "date": "2018.02.22", "title": "Инвестират 2,5 млн. лв. за възстановяване на участък от пътя Видин-Кула-Връшка чука"}
{"url": "https://www.24chasa.bg/novini/article/6730710", "text": "Корнелия Нинова е знаела за скандалната фраза за Народния съд в декларацията на БСП по повод Луковмарш. Това разкри в предаването \"Свободна зона с Георги Коритаров\" по   главният редактор на faktor.bg Стойко Стоянов. Името на Валери Жаблянов като автор на фразата тръгна от леви медии, допълни той. Според Стойков този конфликт в БСП е търсен нарочно за някаква легитимация на ръководството на БСП. Действията им обаче нямат нищо общо с европейска социалдемократическа партия, коментира журналистът. „Специално в случая с Жаблянов вкарването на темата комунизъм - антикомунизъм, това противоборство, аз мисля че ръководството на БСП и Корнелия Нинова никак не го правят случайно. Това не са дефекти, които се получават случайно. Например, около вкарването на този текст в декларацията за Луковмарш, който те после сами си цензурираха и го приписаха на Жаблянов, тук излизат доста интересни разкрития, и то от средите на самата БСП. Става дума, че точно вечерта, когато е излязла декларацията, Корнелия Нинова е била в чужбина. Твърди се обаче, че Корнелия Нинова до последно е контролирала какъв ще бъде текстът. Големи са съмненията, че тя е била наясно, че го има този пасаж за Народния съд в декларацията. След това е изваден, след това името на Жаблянов е завъртяно през леви медии. То тръгна от леви медии, че Жаблянов, те го криха около 24 часа, след това започна да се появява, т.е. този конфликт е търсен по някакъв начин за някаква легитимация на БСП или поне на това ръководство или на тези хора, които са в парламента. Тази легитимация, която ние очакваме от тях като една Социалдемократическа партия, като член на ПЕС, като една модерна европейска партия, това нещо отдавна се е изпарило и изчезнало. Те се опитват да бъдат някаква партия, с която да наподобяват на електората си на БКП, на по-близо до годините на социализма, по-близо до годините на Съветския съюз, опитват се да възпроизвеждат някаква носталгия в хората, но това явно не се случва и просто това не ги легитимира като някакъв нов субект, като нещо ново и интересно, което може да привлича хора”, каза Стойко Стоянов.", "date": "2018.02.22", "title": "Стойко Стоянов: Корнелия Нинова е знаела за скандалната фраза за Народния съд"}
{"url": "https://www.24chasa.bg/novini/article/6730698", "text": "Полицията в Солун е арестувала 35-годишен грък, издирван от германските власти за търговия с кокаин, съобщава в. \"Катимерини\". При ареста гъркът е оказал съпротива и се е опитал да избяга. Той е обвинен в опит да пренесе в Гърция известно количество кокаин, доставен от латиноамериканска страна, предава БТА.  Задържаният наркотрафикант ще бъде предаден на Германия.", "date": "2018.02.22", "title": "Арестуваха 35-годишен грък, издирван от германските власти за търговия с кокаин"}
{"url": "https://www.24chasa.bg/novini/article/6730704", "text": "Бившият шеф на Общинска банка Сашо Чакалски е новият директор на “Топлофикация - София”. Чакалски ще заема временно поста до провеждането на конкурс, реши Столичният общински съвет. Причина за рокадата е, че досегашният шеф на столичното парно Георги Беловски е поискал да бъде освободен по лични причини. Преди години Беловски също отиде в “Топлофикация - София”, след като бе шеф в Общинска банка. Чакалски пък ръководеше банката до продажбата й в началото на тази година. Преди това той бе и шеф на Българската банка за развитие.", "date": "2018.02.22", "title": "Бившият шеф на Общинска банка Сашо Чакалски става директор на “Топлофикация - София”"}
{"url": "https://www.24chasa.bg/novini/article/6730719", "text": "8-годишно момче от с. Малки Искър е откраднало пони. Това съобщиха от пресцентъра на ОДМВР- София. Работата по случая започнала на 19 февруари след подаден сигнал от жител на с. Малки Искър за извършена кражба на пони. В резултат на проведените оперативно-издирвателни действия полицейските служители разкрили, че автор на кражбата е 8-годишно момче от същото село. Конят също е открит и върнат на собственика. Материалите по случая са изпратени в районната прокуратура с мнение за прилагане разпоредбите на чл. 61 от НК", "date": "2018.02.22", "title": "8-годишно момче открадна пони"}
{"url": "https://www.24chasa.bg/novini/article/6730729", "text": "Районна прокуратура – Разлог е предала на съд Н. Даков за съучастие в извършена измама. Обвиняемият Даков (на 27 години) е от гр. Ихтиман и вече е осъждан за участие в т.нар. \"телефонни измами\". Към м. януари 2017 г. той имал уговорка с неустановено по делото лице да посещава посочени адреси в различни градове в страната, да взема даваните му от граждани пари и скъпоценности и след това да му предава част от тях. Даков знаел, че по този начин участва в престъпления. На 10 януари 2017 г. той посетил адрес на ул. \"Юлен\" в гр. Банско, където жена през прозореца на къщата му предала 1000 евро и 750 лева. Пострадалата била заблудена, че помага за разкриване на измами и задържане на извършителите й по време на телефонен разговор с лице, представило й се като служител в полицията. Въпреки заявеното от жената, че зетят й Иван работи в органите на реда и молбата й да му се обади, непознатият мъжки глас й отговорил, че в момента нейният близък е зает с участие в същата операция по задържане на престъпниците. При предаването на парите жената попитала Даков на кого ще ги занесе, като той я уверил, че \"На Иван!\". След това обвиняемият се качил в лек автомобил и отпътувал. Жената обаче веднага сигнализирала и престъпникът бел заловен. След внасяне в съда на обвинителния акт срещу Н. Даков предстои насрочване на делото.", "date": "2018.02.22", "title": "Тъща на полицай помогна да заловят \"ало\" измамник"}
{"url": "https://www.24chasa.bg/novini/article/6730718", "text": "Няма да дадем възможност на тези, които дойдат в Африн, за да пазят Кюрдската работническа партия (ПКК) и Силите за защита на народа (СЗН), заяви днес министърът на външните работи на Турция Мевлют Чавушоглу, цитиран от турската телевизия НТВ. Той изтъкна, че операцията на турските въоръжени сили в района на Африн, Северна Сирия, е насочена срещу ДАЕШ (\"Ислямска държава\"), ПКК и СЗН, предава БТА.  Не сме против тези, които се борят срещу терористичните организации. Но няма да дадем възможност на тези, които дойдат в Африн, за да пазят ПКК и СЗН, каза турският външен министър. Вчера сирийската телевизия Ал Маядин съобщи, че бойци, сражаващи се на страната на сирийската армия, са заели бойни позиции в Африн. Офанзивата на турските въоръжени сили \"Маслинова клонка\" в района на Африн започна на 20 януари.", "date": "2018.02.22", "title": "Чавушоглу: Няма да дадем възможност на идващите в Африн, за да пазят ПКК и СЗН"}
{"url": "https://www.24chasa.bg/novini/article/6730723", "text": "\"Няма нищо ново и прикриващо. Целта е да се даде възможност за най-бърза реакция на най-близко стоящите държавни служби, за да преодолее пробив или пропуск в оградното съоръжение, да се обезпечи поддръжката му\". Това заяви депутатът от ГЕРБ Данаил Кирилов пред журналисти в парламента по повод изказване на лидера на БСП Корнелия Нинова, че предложенията на ГЕРБ и патриотите в Закона за обществените поръчки, ще позволят корупционни практики в поддръжката на оградата. \"В закона добавяме израза \"и поддръжката\"- нищо ново и неочаквано не сме предложили. В никакъв случай тезата на БСП не е вярна. Избрахме най-тежкия законодателен път, за да обявим промяната в закона, за да няма твърдения, че правим нещо скрито\", обясни Кирилов. \"Оградата вече е завършена и възникват въпроси с поддръжката й, с възстановяването на щетите по нея, когато има опит за проникване в България. Би следвало поддръжката и ремонтите да се обезпечат. Затова сме вкарали предложението за допълнение в закона\", мотивира още предложението Кирилов. По повод писмото, показано от левицата, че прокуратурата е образувала досъдебно производство за оградното съоръжение, той бе категоричен, че няма връзка между двете събития. \"Обикновено опозицията използва всеки момент да свърже такива събития и да произведе внушение. Не знаем какво точно е послужило като основание във връзка с проверката. Вероятно това скоро ще стане ясно. Убеждението ни по производствата и проверките за работата досега е, че няма данни, които да бъдат възприети като достатъчни за образуване на производство\", допълни той.", "date": "2018.02.22", "title": "Данаил Кирилов: Няма нищо ново и прикриващо в Закона за обществените поръчки"}
{"url": "https://www.24chasa.bg/novini/article/6730728", "text": "Мнозинството граждани на западноевропейските държави не смятат Русия за част от Европа, в същото време поляците са на друго мнение, показва допитване, проведено от „Спутник.Мнения“, цитирано от БГНЕС. Над половината французи и британци – съответно 65% и 52% – са заявили, че Русия не е европейска страна. В Германия с това твърдение са съгласни 46% от анкетираните. Германците, които признават Русия за част от Европа, са повече – 49%. Във Франция и Великобритания техният дял е съществено по-малък – 29% и 35% съответно. Само в Полша ситуацията се различава кардинално. Тук 77% от запитаните са посочили, че Русия е европейска държава и само 20% смятат друго. Във Великобритания 13% не са успели да отговорят на поставения въпрос – това е най-високият процент сред четирите държави. Изследването е проведено от най-старата френска компания, занимаваща се с изучаване на общественото мнение, Ifop. В него са участвали 3228 души над 18 години.", "date": "2018.02.22", "title": "Жителите на ЕС не смятат Русия за европейска страна"}
{"url": "https://www.24chasa.bg/novini/article/6730736", "text": "\"Колегите от БСП се възползват от всяка възможност да създадат, както упрек към управлението днес, така и към възможни корупционни схеми\". Това заяви шефът на депутатите от ГЕРБ Цветан Цветанов пред журналисти в парламента по повод изказването на лидера на БСП Корнелия Нинова, че с новите поправки, внесени от ГЕРБ и патриотите, в Закона за обществените поръчки, ще се стигне до корупционни схеми, свързани с поддръжката на оградата. \"С промяната в закона и добавката \"и за поддръжката\" целта е да има бързина при възстановяването на компрометирани участъци, както от умишлено направен пробив или от бедствие. Ако вървим в цялостната процедура по Закона за обществените поръчки, без да въведем тази по-специална процедура, може да отнеме месеци или половин година при обжалванията\", обясни Цветанов. По думите му тогава би се стигнало до ситуация от левицата да кажат: \"ето оградата е компрометирана, което не възпрепятства преминаването наа хора, които са се запътили да влизат в страната\". И посочи, че това е \"стандартното говорене\" на БСП.", "date": "2018.02.22", "title": "Цветанов: БСП използва всяка възможност да упреква управлението за корупционни схеми"}
{"url": "https://www.24chasa.bg/novini/article/6730727", "text": "Окръжната прокуратура във Велико Търново внесе в съда обвинителен акт срещу 16-годишен ученик за държане на марихуана. Обвинението срещу Г. Д. е за това, че на 26 октомври м.г. в гр. Горна Оряховица, като непълнолетен, държал с цел разпространение, високорисково наркотично вещество – коноп/марихуана/ с общо тегло 22,67 гр. на обща стойност 136,02 лв. Обвиняемият няма налагани наказания за допуснати нарушения на училищния правилник, не се води да отчет в Детска педагогическа стая и няма разглеждани дела спрямо него от МКБППМН. На неустановена дата през 2017 г. започнал да се занимава с разпространение на наркотични вещества – марихуана в района на гр.Горна Оряховица, като я продавал или подарявал на свои познати и приятели. След получена оперативна информация в полицията в Горна Оряховица за ученик от училище в гр.Горна Оряховица, който държи в себе си марихуана, инспектори посетили училището, като при обиск на деветокласника открили марихуана. В себе си пласьорът държал 3,243 гр. марихуана на стойност 19,46 лв. , а останалото количество скрил в дупка в земята, изкопана в двор на безстопанствена сграда в кв. „Бабенец“. Предстои насрочване на делото за разглеждане от съда.", "date": "2018.02.22", "title": "Деветокласник на съд във Велико Търново за държане на марихуана"}
{"url": "https://www.24chasa.bg/novini/article/6730751", "text": "Германският канцлер Ангела Меркел призова днес всички страни от Европейския съюз да поемат своя дял, за да съдействат за справяне с огромния приток на мигранти, а същевременно да работят за спиране на потока, като укрепят външните граници и се борят с проблемите, принуждаващи хората да напускат родината си, предаде Асошиейтед прес, цитирана от БТА.  Страните трябва да знаят, че солидарността не е еднопосочна улица и всички трябва да се борят за общоевропейските ценности, заяви канцлерката в реч пред германския парламент преди утрешната среща в Брюксел с останалите лидери на страните в ЕС. Меркел отбеляза, че лидерите от ЕС трябва да договорят справедлива квотна система за приемане на кандидати за убежище. В момента Европейската комисия съди Унгария, Полша и Чехия за отказ да поемат своя дял от мигрантите, припомня АП. Германският канцлер каза, че ЕС трябва да подготви отговор на растящия глобален политически и икономически натиск и в такъв дух ще премине предстоящата среща на върха на съюза, посочва Ройтерс. Убедена съм, първо, че светът не чака - нито нас в Германия, нито нас в Европа - и второ, че повече от всякога се нуждаем от европейски отговори на належащите, големи въпроси на нашето време, заяви Меркел пред Бундестага.", "date": "2018.02.22", "title": "Ангела Меркел призовава за солидарност в ЕС при приемането на мигранти"}
{"url": "https://www.24chasa.bg/novini/article/6730753", "text": "Около 300 000-350 000 българи и през 2018 година ще бъдат подпомогнати с продукти по оперативната програма за храни по линия на Европейския съюз, съобщи председателят на Българския червен кръст /БЧК/ Христо Григоров пред журналисти в Добрич. По думите му има несъстоятелни обжалвания и бавене на процедурите по програмата, но проблемите ще бъдат преодолени и се очаква хората в нужда да получат по 60-70 килограма храни. Христо Григоров определи програмата за подпомагане с храни като най-голямото изпитание за милосърдната организация през миналата година. Тогава 7000 доброволци в 300 пункта раздадоха храна на 330 000 българи, каза председателят на БЧК. През 2018-а БЧК ще отбележи 140 години от своето създаване. Това са 140 години изпълнена мисия на протегнатата ръка, добави Христо Григоров. Той участва в общо събрание на областния съвет на БЧК в Добрич, което отчита дейността на организацията през 2017 година. Близо 360 доброволци са се включили в програми и проекти на БЧК в региона. Само по оперативната програма за храни са отработени 754 часа, като привнесената стойност е 2100 лева на база часова ставка от минималната работна заплата, посочват от областния съвет на БЧК.", "date": "2018.02.22", "title": "БЧК: Около 300 000 - 350 000 българи ще бъдат подпомогнати с хранителни продукти"}
{"url": "https://www.24chasa.bg/novini/article/6730771", "text": "България трябва да предложи пътна карта за европейското бъдеще на Западните Балкани. Това каза в интервю за Радио „Фокус“ вицепрезидентът на България Илияна Йотова по повод предстоящата дискусия „Всички пътища водят към Европа? Перспективи за федерален съюз“, която е част от официалната програма на Българското председателство на Съвета на ЕС. По думите й следващата крачка е България да предложи пътна карта за тези страни. „България направи смела крачка не само с поставянето на темата Западни Балкани като свой приоритет, но успя да я наложи в Европейския съюз. Ако всичко става само на ниво говорене, не сме постигнали нищо. Ако дадем реална перспектива на тези страни за тяхното реално членство в ЕС, Софийският процес ще бъде записан в европейската история. Трябва да направим това усилие, трябва да намерим достатъчно съюзници, за да го подкрепят. Имаме два месеца на разположение и мисля, че при една добре свършена работа може да имаме и конкретни резултати“, каза вицепрезидентът. Тя допълни, че темата за Западните Балкани е в голяма степен част от темата за това каква Европа искаме. „Кои ще бъдат външните граници на Съюза, в какви взаимоотношения ще бъде с Турция, каква е нейната перспектива, как обвързваме инфраструктурно тази част на Европа с останалите европейски партньори, как предпазваме новите страни от проява на двоен стандарт – тези въпроси трябва да получат своя отговор до края на 2019 година“, коментира Илияна Йотова. „Тази политика се оценява не само от нашите съседи, но и от нашите партньори“, каза вицепрезидентът. Илияна Йотова подчерта, че за да има ефектът, към който се стремим, темата за Западните Балкани трябва да бъде продължена от австрийското председателство, след това и от румънското.", "date": "2018.02.22", "title": "Илияна Йотова: България трябва да предложи пътна карта за европейското\nбъдеще на Западните Балкани"}
{"url": "https://www.24chasa.bg/novini/article/6730766", "text": "По бързо производство, водено от Районна прокуратура – Велико Търново на съд е предаден 40-годишен мъж за нарушаване на заповед за защита срещу домашно насилие, съобщиха от Апелативната инстанция. Обвинението срещу Йордан Й. е за това, че на 12 февруари в с.Раданово, общ.Полски Тръмбеш, не изпълнил заповед ограничителна заповед да не приближава на по-малко от 100 метра ползваното от майка му жилище в с.Раданово за срок от 18 месеца. Той отишъл в къщата, останал там и осъществил физическо насилие върху нея, нанасяйки й удари по главата и по горната страна на пръстите на ръцете й. Обвиняемият е осъждан многократно за извършени кражби и осем пъти за неизпълнение на съдебни заповеди за защита срещу домашно насилие. На 31.07.2017 г. е издадена съдебна заповед от районен съдия с която Йордан Й. е отстранен от съвместно обитаваното жилище. В срокът на заповедта обаче в РУ гр.Полски Тръмбеш е получен сигнал от Н. Г., че синът й се е прибрал в дома, и й нанесъл пореде побой. С постановление на наблюдаващ прокурор обвиняемият е задържан за 72 часа, след което съдът е уважил искането на прокуратурата и по отношение на Йордан Й. е взета мярка за неотклонение „задържане под стража“. В рамките на бързо производство прокуратура е предала лицето на съд. Предстои насрочване на делото за разглеждане от съда.", "date": "2018.02.22", "title": "Син, 8 пъти съден за тормоз на майка си, пак пред Темида във Велико Търново"}
{"url": "https://www.24chasa.bg/novini/article/6730790", "text": "Няма данни за други разрушения в Пловдив след снощното земетресение. Това каза пред журналисти кметът Иван Тотев. Кметът е гледал мач снощи и веднага след края му е усетил земетресението. Тотев добави, че е потърсил е информация от зам.-кмета Златин Велен дали има някакви проблеми в града, след като е станало ясно, че епицентърът е в региона на Пловдив. „Земетресението беше наистина силно, но не е било животозастрашаващо”, каза Тотев. В последствие е станало ясно, че водопроводът на ул. „Даме Груев“ се е скъсал е в резултат от земетресението. Направена е била бърза организация, заедно с ВиК, и е започнал авариен ремонт. Водопроводът е магистрален, но стар. По него най-вероятно е имало пропуквания и е трябвало съвсем мъничко, за да се спука, каза кметът и добави, че днес до края на деня ще го оправят, въпреки, че работата по него е тежка. Ако има усложнения и се наложи забавяне гражданите ще бъдат предупредени чрез медиите. „Нямаме други данни за щети. Важното е да няма паника, да се информираме веднага и ако има указания от страна на Гражданска защита да ги изпълняваме”, посочи пловдивският кмет. Намалено е водоподаването в целия район около мястото на аварията. Проблемът се усеща най-вече по високите етажи, където няма достатъчно налягане.", "date": "2018.02.22", "title": "Иван Тотев: Няма данни за разрушения в Пловдив след снощния трус"}
{"url": "https://www.24chasa.bg/novini/article/6730788", "text": "Млада жена от монтанското село Охрид е подала сигнал на тел. 112, че била отвлечена от свой познат. Отказала обаче да й бъде изпратена линейка. 22- годишната Н. С. се оплакала за сполетялото я насилие и на полицаите. Разказала, че всичко станало посред бял ден в сряда. Към 13 часа лек автомобил с неустановена към момента марка и модел спрял пред дома й на улица „Деветнадесета“ в село Охрид. Младата жена е била качена насила в колата от мъжа и откарана в Криводол. Там той й нанесъл жесток побой, след което против волята й извършил полов акт с нея. Според медиците обаче не са открити данни за насилие нито за нанесен побой. Становището на лекарите е, че жената няма никакви травматични увреждания. Мъжът, който посочила ще бъде привикан на разпит в полицията. По случая е образувано досъдебно производство.", "date": "2018.02.22", "title": "Жена от Монтана твърди, че е отвлечена и насилена, но такива следи по нея няма"}
{"url": "https://www.24chasa.bg/novini/article/6730804", "text": " бивш член на Югославската народна армия с инициали Д.Й., съобщават черногорските медии, позовавайки се на непотвърдени подозрения на полицията. Във Фейсбук профила на загиналия пише, че е бил отличен с медал за заслуги в областите на отбраната и сигурността в някогашната Съюзна република Югославия, съставена от Сърбия и Черна гора. Той живеел в Подгорица, но бил роден в сръбския град Кралево, предаде БТА. В профила си той публикувал и решението за отличието с подпис на президента Слободан Милошевич от 1999 г., а съдейки по неговия Фейсбук, е бил противник на влизането на Черна гора в НАТО. Черногорската полиция работи интензивно за изясняване на случая. Мъжът хвърлил ръчна бомба по сградата на посолството, след което се самовзривил с друга бомба. На мястото в двора на посолството, където избухнала бомбата, останал кратер. Няма видими щети по сградата на посолството. Полицията е отцепила района около сградата на дипломатическото представителство.", "date": "2018.02.22", "title": "Самовзривилият се пред посолството на САЩ в Черна гора е бил в Югославската народна армия"}
{"url": "https://www.24chasa.bg/novini/article/6730763", "text": "Не смея да си запаля печката и стоя на студено. Трусът събори и двата комина на къщата ми. Това разказа пред \"24 часа\" 88-годишната Надя Щерева от пловдивското село Крумово, което бе в епицентъра на земетресението. Нейният дом единствен е пострадал. Възрастната жена е с 2 инсулта, живее сама. Разчита само на помощта на внучката си. Земетресението, което разлюля в 1,42 часа и Пловдив, нанеси щета на магистрален водопровод. Той се намира на ул. \"Даме Груев\" в кв. \"Кючюк Париж\".  \"Водопроводът е много стар, само земетресение му трябваше\", коментира кметът Иван Тотев. Днес улицата е затворена за движение, защото екипи на ВиК подменят водопровода. Безсънна нощ изкараха пловдивчани, след като трусът с магнитут 4,6 часа разлюля вторият по големина града. Най-силно тресе на високите етажи. Хора разказват, че от стените са падали картини, а от бюфетите - чаши. Най-много се изплашиха обаче в Крумово, припомняйки си кошмара от 2002 г. Тогава няколко нощи подред хората не смееха да спят в къщите си и нощуваха в оранжерии. Баба Надя изтръпнала, щом люшнало отново. \"Снощи бях будна, когато чух гръм. В първия момент си помислих, че ще вали, но като залюля, разбрах, че е трус. Останах си в леглото, къде да бягам? Много ме беше страх\", обясни баба Надя. Тя призна, че през цялото време се молела трусът да престане. Пенсионерката не може да забрави кошмара от 2002 г., когато Крумово отново бе в епицентъра на 4, 3 по Рихтер и причини материални щети на десетки домове. Комините на баба Надя и тогава паднали. \"От кметството ми помогнаха да ги възстановя. Дано и сега ми се притекат\", надява се старицата. Кметицата на Крумово Румяна Самоковарева увери, че ще бъде направено всичко възможно, за да бъде оказана помощ на баба Надя. \"Тя сама не е в състояние да се справи. Внучка й е студентка и сираче и също няма средства\", добави кметицата. Трусът бе усетен силно и в кв. \"Запад\" в Асеновград, където се намират най-високите жилищни сгради. Обитатели на блок на ул. \"Георги Ковачев\" разказаха, че наемател на един от апартаментите толкова се изплашил, че си взел стая в хотел на първи етаж, за да може да изкара нощта. ", "date": "2018.02.22", "title": "88-годишна в Крумово зъзне, не смее да пали печка, трусът събори комините й (Снимки)"}
{"url": "https://www.24chasa.bg/novini/article/6730818", "text": "Една година и 10 месеца лишаване от свобода, чието изтърпяване било отложено с 3-годишен изпитателен срок, е присъдата на Илияна Илиева. Тя призна вината си пред състав на Варненския окръжен съд и поиска делото й да се гледа по съкратената процедура. 34-годишната варненка е призната за виновна за продължавано престъпление в периода от 30 април 2009 до 30 април 2012 год. Размерът на укритите и неплатени данъчни задължения на подсъдимата са в размер на 106 430 лева, което представлява особено големи размери. За четири години – от 2008 до 2011 год. като физическо лице подсъдимата получавала доходи от трудови възнаграждения. В същото време в банковата й сметка постъпвали множество парични преводи от лица, които фигурирали само с по две имена. Липсвало и основания за тези преводи, като било посочвано само, че с тях се захранва сметката на подсъдимата. Така през 2008 г. 34-годишната жена получила доходи в размер на над 6000 лева без доказан произход. През 2009 год. в сметката й били преведени общо 174 554 лева, през 2010 г. – 346 634 лева, а през 2011 г. – близо половин милион. За постъпващите суми в банковата й сметка Илияна не подавала годишни данъчни декларации. След ревизия на ТД на НАП било установено, че дължимият данък като физическо лице за целия период на престъпната й дейност възлиза на сумата 106 430 лева. В тежест на осъдената варненка са и направените по делото разноски за близо 2000 лева.", "date": "2018.02.22", "title": "Условна присъда за 34-годишна варненка за заради неплатени данъци"}
{"url": "https://www.24chasa.bg/novini/article/6730819", "text": "Полша не е изпълнила изискванията на европейските правни норми да се ограничи замърсяването на въздуха, постанови Съдът на ЕС, цитиран от ДПА. Според директива на ЕС от 2008 г. държавите членки трябва да намалят замърсяването на въздуха, за да предпазят здравето на хората. Според налични оценки над 400 000 европейци умират преждевременно всяка година заради лошо качество на въздуха, което предизвиква заболявания като астма, сърдечни заболявания и рак на белите дробове, предаде БТА. През декември 2015 г. Европейската комисия даде на съд Полша, защото между 2007 и 2015 г. ежедневните стойности на замърсяване в 35 от 46 зони за оценка на качеството на въздуха редовно са превишавали пределно допустимите стойности. Редовни надхвърляния на тези граници са били отчетени и в годишните стойности в девет зони. \"Оттук следва, че установените превишения следва да се разглеждат като трайна тенденция\", обяви съдът в решението си. Той също така отбеляза, че мерките, които Полша е планирала, за да се ограничи замърсяването на въздуха, ще приведат качеството му в съответствие с европейските стандарти едва между 2020 и 2024 г. Доводът на Полша, че финансово-икономическото й състояние не позволява европейското право да бъде приложено по-рано, \"само по себе си не може да оправдае толкова късно изпълнение на крайните срокове за прекратяване на тези превишения\", посочи съдът. Полша е втората държава от ЕС, за която бе постановено, че нарушава европейските стандарти за качество на въздуха - през април 2017 г. съдът оповести решение срещу България по подобно дело, отбелязва ДПА. През последните седмици европейските институции предприеха строги мерки и срещу девет други членки - Великобритания, Чехия, Германия, Испания, Франция, Италия, Унгария, Румъния и Словакия - заплашвайки ги със съд, ако не представят предложения за подобряване на качеството на въздуха. Решението срещу Полша беше обявено на фона на влошаване на отношенията между ЕС и Варшава след отправяните предупреждения от съюза за ерозия на върховенството на закона, допусната от управляващата в Полша националконсервативна партия \"Право и справедливост\".", "date": "2018.02.22", "title": "Съдът на ЕС: Полша нарушава европейските стандарти за качество на въздуха"}
{"url": "https://www.24chasa.bg/novini/article/6730860", "text": "След получен сигнал съвместен полицейски екип на РУ в Мездра и РУ в Роман провел в сряда специализирана операция във врачанските села Типченица и Курново. Ченгетата първо претърсили къщата и прилежащи към нея постройки в Типченица на 58-годишния Сергей Кирилов, съсобственик на известна в региона винарна. Там били открити и иззети общо 772 патрони от различен калибър,съхранявани без разрешително от собственика. Униформените претърсили и къща на близък на бизнесмена в Курново. В различни тайници били намерени и държани незаконно огнестрелни оръжия и боеприпаси. Иззети били пушка с оптически мерник, три карабини, картечен пистолет, ловна пушка, 7 пистолета от различен тип, револвер и 890 патрона с различен калибър. Кирилов и 60-годишният му роднина били задържани за денонощие в ареста, а по случая било образувано досъдебно производство.", "date": "2018.02.22", "title": "Купища нелегални оръжия на винар конфискуваха във Врачанско"}
{"url": "https://www.24chasa.bg/novini/article/6730867", "text": "Белгийският министър-председател Шарл Мишел организира тази вечер среща на 12 европейски лидери, включително и премиерът Бойко Борисов, съобщиха от белгийското правителство. Те ще вечерят в замъка Хертохинедал край Брюксел, предаде  . Разговорите са в навечерието на неформалната среща на върха на 27-те европейски лидери утре в Брюксел. На вечерята довечера ще присъстват германският канцлер Меркел, френският президент Макрон, както и ръководителите на още 9 европейски държави.", "date": "2018.02.22", "title": "Бойко Борисов вечеря с европейски лидери в замъка Хертохинедал край Брюксел"}
{"url": "https://www.24chasa.bg/novini/article/6730872", "text": "Президентът на Сърбия Александър Вучич ще бъде утре на посещение в България по покана на държавния глава Румен Радев, съобщиха от прессекретариата на президента ни. Между темите на визитата ще бъдат европейската интеграция на Сърбия, перспективите пред региона на Западните Балкани в контекста на Българското председателство на Съвета на ЕС, двустранните отношения между България и Сърбия и по-специално свързаността по общата ни граница. От 10.00 часа на площад „Св. Александър Невски“ ще се състои церемония по официалното посрещане на държавния глава на Сърбия. Александър Вучич ще положи венец пред Паметника на Незнайния воин. Двамата държавни глави ще проведат среща „на четири очи“ на „Дондуков“ 2 от 10.20 часа, след което ще се проведат пленарните разговори на официалните делегации на България и Сърбия. В 11.35 часа в Гербовата зала на „Дондуков“ 2 в присъствието на президентите Румен Радев и Александър Вучич ще бъдат подписани документи за двустранно сътрудничество в областта на труда и социалната политика. В 11.40 ще двамата президенти ще дадат съвместна пресконференция. В рамките на посещението си сръбският президент Александър Вучич ще разговаря с председателя на Народното събрание Цвета Караянчева и със заместник-министър председателя по правосъдната реформа и министър на външните работи Екатерина Захариева.", "date": "2018.02.22", "title": "Президентът на Сърбия Вучич пристига утре на официално посещение"}
{"url": "https://www.24chasa.bg/novini/article/6730905", "text": "За положението в бунтовническия анклав Източна Гута носят отговорност тези, които подкрепят намиращите се там терористи, а не Русия и партньорите й, които се борят с тези терористи. Това заяви говорителят на руския президент Дмитрий Песков в отговор на обвиненията на САЩ към Москва за нападения над жителите на този район в Сирия, предадоха ТАСС и Ройтерс. \"Отговорност носят тези, които поддържат терористите. Нито Русия, нито Сирия, нито Иран са в тази категория страни, тъй като те водят непримирима борба на терен срещу терористите в Сирия\", заяви Песков. Днес самолети нанесоха въздушни удари по Източна Гута за пети пореден ден, една от най-интензивните въздушни кампании в продължаващата седем години гражданска война в Сирия, отбелязва Ройтерс. По-рано говорителката на Белия дом Сара Сандърс прочете изявление на САЩ, в което се обвиняват Русия и сирийския режим за нападенията над жителите на Източна Гута. Сандърс също така призова \"Русия и партньорите й да изпълняват задълженията си за зоните на деескалация, особено в Източна Гута\", предава БТА. Тази вечер по искане на Русия ще се състои извънредно заседание на Съвета за сигурност на ООН за обсъждане на влошаващата се хуманитарна ситуация в Източна Гута, отбелязва ТАСС.", "date": "2018.02.22", "title": "Кремъл: За положението в Източна Гута \nне са виновни Русия и съюзниците й"}
{"url": "https://www.24chasa.bg/novini/article/6730907", "text": "Бившият финансов министър от правителството на Любен Беров Стоян Александров е привлечен днес като обвиняем за упражняване на банкова дейност без разрешение, съобщи БГНЕС, като се позова на източници от прокуратурата. На Александров са му повдигнати две обвинения за банкови сделки без разрешение. Агенцията припомня, че прокуратурата направи проверка на бившия финансов министър Стоян Александров в периода 1993-1994 г. Проверката на Александров започна на 8 септември 2016 г. и се водеше от Софийската градска прокуратура и бе за периода 2002-2016 г., докато Александров е бил директор на банка, но в качеството му на физическо лице. Той е на свобода срещу 100 000 лв. гаранция. Той е преподавател в УНСС и общински съветник в София, избран от листата на партията на Татяна Дончева \"Движение 21\". Засега все още няма официална информация от прокуратурата.", "date": "2018.02.22", "title": "Прокуратурата обвини в лихварство бившия финансов министър Стоян Александров"}
{"url": "https://www.24chasa.bg/novini/article/6730923", "text": "Тежка катастрофа е станала на 190 км на автомагистрала \"Тракия\", посока Стара Загора - Пловдив, сигнализира читател на  . Според него пострадали няма, но автомобилът е помлян - двигателят му е изхвърчал. На протяжение на поне 20 - 30 метра се виждат части от колата по пътя. Преди минути пристигна и полиция, която прави оглед. Все още не са ясни причините за инцидента. Движението беше силно затруднено, преминаването се извършваше само в аварийната лента, но вече е възстановено. ", "date": "2018.02.22", "title": "Двигател изхвърча от кола на АМ \"Тракия\" между Стара Загора и Пловдив (Видео)"}
{"url": "https://www.24chasa.bg/novini/article/6730971", "text": "Благодарствен молебен за божията милост, проявена към пловдивчани и миряните от епархията, ще отслужи митрополит Николай. \"По повод земетресението, което ни сполетя тази нощ, владиката е насрочил служба от 18 часа в храм \"Св. Николай Чудотворец\", съобщиха от митрополията. \"Непрестанно се молете и за всичко благодарете\", се казва още в обявлението. Митрополит Николай призовава християните да въздадат на бога слава и благодарности.", "date": "2018.02.22", "title": "Митрополит Николай насрочи молебен за земетресението"}
{"url": "https://www.24chasa.bg/novini/article/6730940", "text": " Руският опозиционен политик Алексей Навални отново бе задържан, предава Deutsche Welle, като се позовава на съобщение в социалната мрежа „Туитър“ от самия критик на Кремъл. „Заболя ме зъб, отидох в стоматологията. Излизам от нея – здравейте, втори оперативен полк, Вие сте задържан. Отвеждат ме някъде“, пише в съобщението си Навални. Освен Навални, на летище „Шереметиево“ бе задържан и ръководителят на неговия щаб Леонид Волков. По-рано в интервю за медията руският опозиционер изрази увереност, че ще бъде арестуван преди провеждането на изборите за президент на Руската федерация (18 март) и ще бъде освободен след приключването им.", "date": "2018.02.22", "title": "Отново задържаха Алексей Навални"}
{"url": "https://www.24chasa.bg/novini/article/6731236", "text": "Мъж на 58 години от врачанското с. Игнатица бил открит мъртъв в двора на дома си в сряда вечерта, съобщи мездренския сайт medianews. На безжизненото тяло на Радослав Ангелов се натъкнал кмета на селото Иван Костов, който без успех го търсил по телефона. Допреди година Радослав живеел заедно с баща, който някога бил миньор и се издържали от неговата пенсия. След като стария починал, безработния мъж останал изобщо без средства за препитание и не успял да си намери постоянна работа. Преди няколко дни пък Ангелов получил известие от телекомуникационна компания, на която бил абонат, че дължи повече от 1000 лв. Радослав не можел да плати и се уплашил да не му вземат родната къща чрез съдия изпълнител. Пред съседи споделил няколко пъти, че ще се самоубие, но те не очаквали, че ще изпълни заканата си.", "date": "2018.02.22", "title": "Безработен се обеси, искали му 1000 лв. за телефон"}
{"url": "https://www.24chasa.bg/novini/article/6731263", "text": "Мъж на около 70 години, който искал да изрази протест срещу германската миграционна политика, беше арестуван, след като в събота вечерта намушка с нож трима кандидати за убежище в Южна Германия. Това предаде Франс прес, като се позова на прокуратурата. Мъжът, с германско и руско гражданство, който досега не бил известен на полицията, е в ареста от вчера за опит са убийство на трима души - акт с политически и расистки мотиви, каза говорител на прокуратурата в град Хайлброн, предаде БТА.  Нападателят, във видимо нетрезво състояние, атакувал тримата бежанци, които се намирали пред църква в центъра на града. Пострадали са 17-годишен афганистанец, 19-годишен сириец и иракчанин на 25 години, уточниха в комюнике полицията и прокуратурата. Афганистанският младеж е тежко ранен, а другите двама мигранти - по-леко. Мъжът бил бързо обуздан от минувачи. След ареста той казал, че искал да изрази протест срещу миграционната политика на Германия, която от 2015 г. година прие над един милион кандидати за убежище, главно от Сирия, Ирак и Афганистан. Веднага след деянието мъжът бил задържан за кратко и освободен само с обвинение за нанасяне на телесна повреда. След неколкодневно разследване обаче той е заподозрян в опит за убийство, поради което е задържан повторно. Засега не е установено нападателят да е свързан с крайнодясно движение. Според властите през 2016 г. в Германия са били извършени 3500 атаки срещу бежанци и кандидати за убежище. По данни на вътрешното министерство при тях са били ранени 560 души, включително 43 деца.", "date": "2018.02.22", "title": "Противник на миграционната политика в Германия намушка с нож трима бежанци"}
{"url": "https://www.24chasa.bg/novini/article/6731279", "text": "Нарколаборатория е разкрита в бургаското село Грозден, съобщиха от пресцентъра на ОД на МВР-Сливен. При специализирана акция на служители на РУ-Котел и ОДМВР-Сливен, съвместно със служители на РУ-Сунгурларе към ОД на МВР-Бургас, на 21 февруари полицаите са влезли в частен имот в селото. Там са били хванати петима мъже в момент на производство на наркотици. В къщата е имало помещение, обособено като лаборатория. Иззети са множество предмети, вещества, съдове и прекурсори, необходими за производството на метамфетамин. Задържаните са криминално проявени трима мъже от 20 до 23 години от град Сливен, 33-годишен от град Сунгурларе и 26-годишен от село Грозден. Уведомена е Районна прокуратура-Карнобат и е образувано досъдебно производство.", "date": "2018.02.22", "title": "Разбиха нарколаборатория в бургаското село Грозден"}
{"url": "https://www.24chasa.bg/novini/article/6731280", "text": "Над 15 криминалисти придружаваха окования в белезници Свилен Велев, задържан за смъртта на 87-годишния бивш военен Стефан Янев по време на следствен експеримент в зловещото жилище в кв. \"Люлин\", видя \"24 часа\". Около 13,00 ч Велев бе изведен от апартамента, но минути по-късно отново бе върнат на втория етаж в блок 741 в столичния квартал. За драмата на 87-годишния Стефан Янев се разбра в събота в предаването \"Съдебен спор\". Тогава стана ясно, че мъжът е системно пребиван от дъщеря си Мария. Той разкри и че тя не пуска трите си дъщери, на 13,14 и 18 години да ходят на училище. Момичетата никога не били стъпвали в учебно заведение. На 12 февруари след запис на репортажа Янев изчезва и е обявен за издирване. Той е открит в сряда около 17 ч на балкон на втория етаж, на метри от апартамента си. Помещението се ползва като обща част от съкооператорите, но в действителност те не го използвали, защото Мария трупала дрехи там, а дори преди време запалила пожар. Според криминалисти пенсионерът не е бил убит там, а е извлечен, казаха криминалисти. Те обясниха, че площадката не се чистела и личали само следи от дърпането на мъжа. Горните му дрехи също били обърнати в противоположна на влаченето му посока. По лицето на мъжа имало прорезни рани, а по главата му личали следи от удари.Те обаче не били смъртоносни. Най-вероятно нападателите на Стефан са го удушили, казаха полицаи. Те посочиха, че в апартамента на семейството нямало следи от борба и насилие. Възможно било дъщеря му Мария и мъжът й да са почистили. Самият труп пък не бил разложен, а максимум на 2-3 дни. Аз лично не го видях, но чух от други съседи, че дори е миришел, разказа съседка на Янев.       ", "date": "2018.02.22", "title": "Следствен експеримент със задържан за убийството на пенсионера в \"Люлин\" (снимки)"}
{"url": "https://www.24chasa.bg/novini/article/6731303", "text": "Президентът на САЩ Доналд Тръмп предлага идеята за въоръжаване на учители и обещава по стриктни проверки на притежателите на оръжие на емоционална среща в Белия дом с оцелели ученици от стрелбата във Флорида, предаде AFP, цитира \"Фокус\". „Искам да кажа преди да започнем, защото аз искам да чуя и вас, но ние ще бъдем много настоятелни при проверката на миналото и ще обръщаме особено силно внимание на психичното им здраве“. Той също предложи някои учители да бъдат обучени в използването на огнестрелни оръжия като мярка срещу евентуални училищни стрелци.", "date": "2018.02.22", "title": "Тръмп се срещна с оцелели от стрелбата във Флорида, предлага въоръжаване на учители"}
{"url": "https://www.24chasa.bg/novini/article/6731296", "text": "Вицепремиерът на Турция Бекир Боздаг заяви в четвъртък, че в рамките на операция „Маслинова клонка“ в Североизточна Сирия няма загинали или пострадали цивилни, предава държавната агенция Anadolu Agency, цитирана от \"Фокус\".  „Към днешна дата няма загинали или дори пострадали цивилни в операцията на Въоръжените сили на Турция“, увери Боздаг, като на пропусна да отбележи, че „Маслинова клонка“ се провежда в подкрепа на териториалния интегритет и суверенитет на Сирия.", "date": "2018.02.22", "title": "Боздаг: Няма загинали или пострадали цивилни по време на \"Маслинова клонка\""}
{"url": "https://www.24chasa.bg/novini/article/6731319", "text": "Сегашното ниво на развитие на технологиите позволява да се изпратят хора на Марс, но да бъдат защитени от действащата там радиация засега е невъзможно, предаде ТАСС, цитирана от БТА. Това заяви завеждащият отдела за физика на космическата плазма в Института за космически изследвания на Руската академия на науките Анатолий Петрукович. \"Ако говорим за техническа възможност да се долети до Марс, такава има - каза Петрукович. - Ще изстреляме няколко ракети \"Протон\", ще сглобим на орбита \"локомотив с вагони\" (имат се предвид няколко изстрелвания на ракети с части от космически кораб, които да бъдат скачени в орбита, за да се избегне използването на свръхтежки ракети) и ще го изпратим към Марс. Той някак ще долети и е възможно дори да достави някого там. Въпросът е какви са шансовете да се върнем, като се вземе предвид радиацията.\" По думите му, съществуват много видове радиация, а опитите да се защитим от тях могат само да влошат нещата. \"Ако по време на полет се сблъскаме с високоенергийни космически лъчи, те ще преминат от край до край. Но ако ползвате защита, те ще се разпаднат на части, които ще \"се промушат\" от край до край. В такъв случай уврежданията ще са значително по-големи.\" Въздействието на подобни видове радиация върху биологични видове все още не е достатъчно изследвано. По мнението на специалиста, е необходимо да се реши не само проблемът, свързан с безопасността на полета, а и въпросът с финансирането му. \"За полет до Марс са нужни инвестиции, сравними с тези за цялата световна космонавтика - каза той. - Затова вероятно ще е нужно да бъде осъществен международен проект.\" В момента в САЩ и Русия се обмислят различни проекти, свързани с полети до Марс. ", "date": "2018.02.22", "title": "Хора могат да долетят до Марс, но ще бъдат убити от неизследвани видове радиация"}
{"url": "https://www.24chasa.bg/novini/article/6731288", "text": "Председателят на Европейската комисия Жан-Клод Юнкер, върховият представител на Европейския съюз по въпросите на външните работи и политиката на сигурност Федерика Могерини и еврокомисарят по разширяването на ЕС Йоханес Хан тръгват на балканска обиколка. Това написа във фейсбук пиарът на ГЕРБ Никола Николов. \"На 25 февруари - Скопие, 26 февруари - Албания и Сърбия, 27 февруари - Босна и Херцеговина, 28 февруари - Косово. Обиколката ще завърши в България на 1 март, където Юнкер ще посети официален обяд с домакин премиерът Борисов, на който ще бъдат неговите колеги от шестте балкански страни. Цялата визита ще бъде отразявана в реално време на сайта на Комисията\", написа още Николов.", "date": "2018.02.22", "title": "Юнкер, Могерини и Хан тръгват на балканска обиколка, идват в България на 1 март"}
{"url": "https://www.24chasa.bg/novini/article/6731326", "text": "Софийска градска прокуратура (СГП) днес привлече към наказателна отговорност Стоян Александров за две престъпления по чл. 252, ал.2 вр. чл.1 от НК, съобщиха официално от пресцентъра на прокуратурата. На Александров е повдигнато обвинение за това, че за времето от 19.11.2002г. до 12.02.2015г. в гр. София, и други градове на страната, като физическо лице без съответното разрешение е извършвал по занятие банкови сделки, за които се изисква такова разрешение, като предоставил 61 бр. кредити в лева, евро и щатски долари на различни физически и юридически лица, в общ размер 541 000лв., 1 693 160 щатски долари и 3 738 600 евро срещу задължението за връщане на сумите с договорени лихви. По този начин е причинил на лицата- кредитополучатели значителни вреди. Второто обвинение спрямо Александров е за това, че в периода 2002г.- 2009г., като управител на „Стал 2007“ ЕООД и на „Александров и Сие“ ЕООД, е извършвал по занятие банкова дейност без съответното разрешение, като е предоставил 14 бр. кредити в общ размер на 1 006 4-00 лв. и 9 955 579.88 евро, и е причинил значителни щети на кредитополучатели. За посоченото престъпление е предвидено наказание лишаване от свобода от 5 до 10 години и глоба от 5 000 лв. до 10 000лв., като съдът може да постанови и конфискация на част или на цялото имуществото на дееца. Спрямо обвиняемия е определена мярка за неотклонение „гаранция“, която е в размер на 100 000 лв.", "date": "2018.02.22", "title": "Официално: Стоян Александров обвинен в лихварство, пуснат е срещу 100 хил. лв."}
{"url": "https://www.24chasa.bg/novini/article/6731335", "text": "Европейският съд се произнесе, че Полша е виновна за системно нарушаване на нормите за замърсяване на въздуха заради прекомерна употреба на въглища в енергетиката на страната, предаде БГНЕС. „Европейският съд намира, че Полша редовно е нарушавала екологичните норми за чистота на въздуха от 2007 до 2013 и не е представила програма от мерки за закона на ЕС за качество на атмосферния въздух”, се казва в произнасянето на съда. По данни на Световната банка, делът на въглищата в производството на електроенергия в Полша през 2015 е бил 82%, което е един от най-високите показатели в ЕС. В момента въглищата остават най-използваният „мръсен” вид въглеводородно гориво и продължават широко да се използва в страната, която разполага с големи запаси от тях.", "date": "2018.02.22", "title": "Осъдиха Полша заради мръсния въздух"}
{"url": "https://www.24chasa.bg/novini/article/6731332", "text": "Районна прокуратура-Разлог е предала на съд Н. Даков за участие в телефонна измама. Обвиняемият Даков (на 27 години) е от Ихтиман и вече е осъждан за участие в телефонни измами, съобщиха от пресцентъра на Окръжна прокуратура-Благоевград. През януари 2017 г. той имал уговорка с неустановено по делото лице да посещава посочените от него адреси в различни градове в страната, да взема даваните му от граждани пари и скъпоценности и след това да му предава част от тях. Даков знаел, че по този начин участва в престъпления. На 10 януари 2017 г. той посетил адрес на ул. \"Юлен\" в Банско, където жена през прозореца на къщата му предала 1000 евро и 750 лева. Пострадалата била заблудена, че помага за разкриване на измами и задържане на извършителите й по време на телефонен разговор с лице, представило й се като служител в полицията. След внасяне в съда на обвинителния акт срещу Н. Даков предстои насрочване на делото.", "date": "2018.02.22", "title": "Предадоха на съд участник в телефонна измама на жена в Банско"}
{"url": "https://www.24chasa.bg/novini/article/6731352", "text": "Подсъдимият К.В. се е признал за виновен и е сключил споразумение с Районна прокуратура – Монтана за това, че към 4- ти декември 2017 г., в с. Мадан, в частни имоти на ул. „Георги Димитров.”, държал акцизни стоки без български акцизен бандерол. В единия от домовете били открити седемнадесет кутии цигари марка ,,Fargo”, а в другия още триста и четиридесет кутии от същата марка. Общата им стойност е 2 677.50 лева. За извършеното от К.В. престъпление по чл. 234, ал. 1 от НК с определение на съда му е наложено наказание от пет месеца „Лишаване от свобода“ с тригодишен изпитателен срок и петстотин лева глоба, която следва да бъде платена от него в полза държавата.", "date": "2018.02.22", "title": "Осъдиха мъж за незаконно държане на цигари без български акцизен бандерол"}
{"url": "https://www.24chasa.bg/novini/article/6731546", "text": "Геополитическата роля и мястото на ЕС в света, докъде да стигне разширяването на съюза, функционирането му като съюз от равноправни държави, изключващ делене по оси – тези основни въпроси постави вицепрезидентът Илияна Йотова на конференцията „Всички пътища водят към Европа? Перспектива за федерален съюз“, организирана в рамките на Българското председателство на Съвета на ЕС. Това съобщиха от прессекретариата на президентството. По думите на Илияна Йотова липсата на конкретна визия, на кураж да се правят смели политики, отдръпването и затварянето в институциите са причини за силните антиевропейски гласове. Рекордна липса на интерес регистрират предложените от Европейската комисия варианти за развитие на ЕС. „Или европейската тема е загубена за нашите общества, или предложените идеи не отразяват очакванията. И двете хипотези са достатъчно тревожни“, отбеляза вицепрезидентът. „Българското председателство на Съвета на ЕС върви по своя установен ред, по своята програма. Всичко това обаче би имало смисъл, ако имаме перспектива и визия къде искаме да стигнем“, подчерта Илияна Йотова. Тя определи като много смела стъпка посочването като основен приоритет европейската интеграция на Западните Балкани. „На срещата на върха на 17 май България трябва да разпише пътна карта за реално членство на Македония, Албания, Сърбия и да получи подкрепата от европейските партньори“, отбеляза вицепрезидентът. Илияна Йотова посочи, че по време на председателството, съвсем скоро, българският министър-председател ще домакинства един от най-сложните и деликатни разговори между европейските лидери и турския президент. Във връзка с политиката на сигурност Илияна Йотова посочи като опасност намеренията за създаване на отбранително ядро от държави, което ще доведе до нови разделителни линии и нов Шенген, този път в областта на отбраната. Вицепрезидентът не е оптимист, че политиката за убежища, дори и приета до края на този мандат на Европейската комисия, ще бъде работеща. Илияна Йотова е на мнение, че Европа трябва да има твърда политика по отношение на сигурността на своите граждани, като едновременно с това не се превръща в затворена крепост. „Мощта на Европа е в лидерските позиции в световните конфликти, в икономическите проекти с африканските държави, за да се преодолее бедността и мизерията там“, отбеляза вицепрезидентът. Илияна Йотова е категорична, че политиката на сближаване трябва да продължи. „Използването на европейските средства трябва да излезе от графата „усвояване“ и да бъде инструмент за развитие и обвързаност в общия икономически модел за Европа – така, както го разбираше Делор“, посочи вицепрезидентът. Закъсняват дискусиите за новия бюджет на Общността и така засилват усещането за несигурност след Брекзит, отбеляза Илияна Йотова. „Именно приоритетите за следващия финансов период ще очертаят бъдещето на ЕС, а не толкова теоретичните сценарии“, подчерта вицепрезидентът. Сред основните проблеми пред европейския гражданин днес вицепрезидентът посочи липсата на социална сигурност, която води след себе си социално изключване, маргинализация, липса на образование – предпоставки за радикализиране на младите. Илияна Йотова е на мнение, че е необходима реформа във функционирането на европейските институции. „Бюрокрацията измести идеите и визионерството в Европа. Назначените станаха по-силни от избраните“, отбеляза вицепрезидентът. „Общите политики, които трябваше да бъдат създадени, останаха повече политики на институциите, а в Съвета, заради търсенето на консенсус, за да се осигури мнозинство, се изродиха в неработещи решения“, заяви Илияна Йотова. Като категорично свидетелство, че е необходима промяна, вицепрезидентът посочи неприемането на България и Румъния в Шенген. „Не може да се иска държави членки да мислят и действат наднационално, когато се допускат двойни стандарти и решенията се поставят под въпрос от политическата конюнктура в дадена страна“, заяви Илияна Йотова. По думите на вицепрезидента една от най-трудните битки пред Европа е тази с ксенофобията, отричането и популизма. „Време е да се обърнем към един от най-големите мъдреци на нашето съвремие Умберто Еко и да препрочетем за пореден път неговите 14 начина да познаем фашизма. Това е отговорността ни към онези, които родиха великата идея за обединена Европа, и към тези, които идват след нас да я опазят и развиват“, подчерта Илияна Йотова.", "date": "2018.02.22", "title": "Йотова: България наложи Западните Балкани в политиката на ЕС"}
{"url": "https://www.24chasa.bg/novini/article/6731552", "text": "САЩ обвиняват Русия и сирийското правителство за нападенията в Източна Гута, предава ТАСС. В писмено изявление на прес-секретаря на Белия дом Сара Сандърс се казва: „САЩ решително осъждат неотдавнашните нападения на Русия и режима на Асад над сирийците в Източна Гута. Ние изразяваме съболезнования на семействата на загиналите и ранените и призоваваме международната общност да осъди тези ужасни нападения“. Според прес-секретаря „целенасоченото унищожаване на медицински учереждения в Източна Гута и постоянно използваната тактика на обсада, която довежда до глад сред сирийските мирни жители и възпрепятства достъпа до хуманитарна помощ предизвиква особено безпокойство. Ние в пълна степен подкрепяме призива на ООНза прекратяване на насилието, за да се обезпечи безпрепятствената доставка на хуманитарни товарии крайно необходимата медицинска евакуация на граждански лица“, пише в документа", "date": "2018.02.22", "title": "САЩ обвиняват Москва и Дамаск за нападенията в Източна Гута"}
{"url": "https://www.24chasa.bg/novini/article/6730789", "text": "Европейската комисия иска да започне преговори за присъединяване с Албания и Македония още през лятото. Това заяви еврокомисарят по разширяването Йоханес Хан в интервю за в. „Ди Велт“. „Смятаме да препоръчаме започването на преговори с Албания и Македония“, заявява Йоханес Ханс пред германския вестник. Хората в тези страни заслужават конкретна европейска перспектива, подчертава той и допълва, че и двете държави са направили много, за да се започнат с тях преговори. Така например Албания е постигнал сериозен напредък в борбата с организираната престъпност, посочва комисарят. Със Сърбия и Черна гора вече се водят преговори. Западните Балкани трябва да получат възможност за членство до 2025 година, смятат още в Брюксел. Всички шест кандидатки от региона обаче имат още задачи за изпълнение, уточнява Хан. Необходими са сериозни реформи най-вече в съдебните им системи. Германският канцлер Ангела Меркел също заяви подкрепата си за бързо членство на шестте западнобалкански държави – Албания, Македония, Черна гора, Сърбия, Косово и Босан и Херцеговина. ЕС е загрижен от нарастващото влияние на Русия и Китай в този регион и затова размрази темата за членството му в ЕС, припомня още вестникът.", "date": "2018.02.22", "title": "Преговори с Албания и Македония още лятото (Обновена)"}
{"url": "https://www.24chasa.bg/novini/article/6731568", "text": "Вицепремиерът и министър на външните работи Екатерина Захариева ще разговаря утре, 23 февруари, с президента на Република Сърбия Александър Вучич, който ще бъде на официално посещение в страната ни. Това съобщиха от правителствената пресслужба.  По време на срещата ще бъде обсъден основният външнополитически приоритет на Българското председателство на Съвета на ЕС – европейската перспектива на Западните Балкани, напредъкът на Република Сърбия в преговорите за присъединяване, както и редица въпроси от двустранните отношения и международния дневен ред. След срещата на церемония в Гранитната зала на Министерския съвет ще бъдат подписани Меморандум за разбирателство между Република България и Република Сърбия за подобряване на ефективността на железопътния транспорт и Меморандум за разбирателство за сътрудничество между Министерството на транспорта, информационните технологии и съобщенията на Република България и Министерството на строителството, транспорта и инфраструктурата на Република Сърбия в развитието на пристанищната инфраструктура на р. Дунав, необходима за съхранение и пренос на втечнен природен газ. От българска страна документите ще бъдат подписани от министъра на транспорта, информационните технологии и съобщенията Ивайло Московски, а от сръбска – от вицепремиера и министър на строителството, транспорта и инфраструктурата Зорана Михайлович.", "date": "2018.02.22", "title": "Захариева ще разговаря със сръбския президент Александър Вучич утре"}
{"url": "https://www.24chasa.bg/novini/article/6731575", "text": "Министърът на енергетиката на Турция Берак Албайрак заяви, че неговата страна няма да позволи на кипърското правителство да провежда „едностранно“ проучване за газ край източното крайбрежие на средиземноморския остров, пише електронното издание на гръцкия вестник Kathimerini, цитирано от Фокус. По време на енергиен форум в Истанбул, в четвъртък, Албайрак предупреди, че Турция ще блокира сондажите за въглеводороди, докато не се постигне споразумение за обединение на етнически разделения Кипър. Изданието припомня, че от две седмици турски кораби блокират достигането на сонда до югоизточното крайбрежие на Кипър, където италианската компания ENI трябва да проведе проучвателни сондажи. Турция твърди, според Ekathimerini, че сондажите не взимат предвид правата на отделилите се кипърски турци над природните ресурси на острова. Външният министър на Кипър Йоанис Касулидис заяви в четвъртък, че сондажите във въпросния район може да бъдат прекратени, ако турските плавателни съдове продължат да блокират пътя на сондата, но добави, че проучванията в другите зони трябва да продължат.", "date": "2018.02.22", "title": "Турция няма да позволи едностранно проучване за газ край Кипър"}
{"url": "https://www.24chasa.bg/novini/article/6731579", "text": "І. МЕТЕОРОЛОГИЧНА ОБСТАНОВКА: Температурите са в интервала от –3° до +13°. Времето над страната е облачно. Слаб до умерен е вятърът в областите Бургас, Варна, Враца, Кюстендил, Монтана, Пазарджик, Перник, Плевен, Разград, Русе, Силистра, Смолян, София, Търговище, Шумен и Ямбол. Слаб е дъждът в гр. Сандански /обл. Благоевград/, в областите Бургас, Варна, Велико Търново, Видин, Кърджали, Монтана, Пазарджик, Плевен, Сливен, Стара Загора, Шумен, Ямбол, както и в района на гр. Ябланица, Луковит /обл. Ловеч/, Паничково /обл. Пловдив/ и Скравена /обл. София/. Сняг вали в района на гр. Карнобат, проход „Дюлински“ /обл. Бургас/, гр. Свищов /обл. Велико Търново/, областите Видин, Добрич, Монтана, Плевен, Разград, Русе, Силистра, Търговище и Шумен, както и в района на Лъки /обл. Пловдив/, гр. Котел /обл. Сливен/, Павел баня и Раднево /обл. Стара Загора/; Пътните настилки са мокри, на местата със снеговалеж, в планинските и усойни райони – частично заснежени и обработени. Намалена видимост поради мъгла: - до 20-30 м в проходите „Дюлински“ и „Обзорски“ /обл. Бургас/; - до 50 м в проходите „Петрохан“, „Пампорово“ и „Шипка“, както и на места в област Кърджали; - до 100 м в областите Видин, Кърджали и района на гр. Костенец /обл. София/; - до 150 м на места в област Плевен; ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. АМ „Хемус“: няма ограничения. АМ „Струма“: Област Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС. Срок: целогодишно; - „Златишки” - затворен за всички МПС. Срок: целогодишно; - „Котленски” - забранен за МПС над 12 тона; - „Троянски” - забранен за всички МПС; - „Айтоски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т. Срок: целогодишно; - „Дюлински” - забранен за МПС над 3,5 т. Срок: целогодишно; - „Пампорово” - забранен за МПС над 3,5 т. Срок: целогодишно; - „Петрохан” - забранен за МПС над 12 т; - „Твърдишки” - забранен за МПС над 10 т. Срок: целогодишно; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Движението по път I-1 Видин-Монтана при км 25+200 в района между с. Ивановци и с. Срацимирово се осъществява в една лента, поради ПТП. Движението е сигнализирано и се регулира от сигналисти. Срок до 23.02.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г. Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: Път II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.22", "title": "Вижте пътната обстановка към 17,30 часа"}
{"url": "https://www.24chasa.bg/novini/article/6731563", "text": "Аз наистина смятам, че тази дискусия и писмо са изключително ненавременни. От гледна точка на това, че подходът да се иска актуализация на бюджета на касата от управителя на касата, който го е внесъл преди няколко месеца, едва ли има такъв аналог и пример досега в управлението на фонда. Това заяви в предаването „Лице в лице” по Би Ти Ви председателката на парламентарната здравна комисия Даниела Дариткова. \"От друга страна проф. Плочев се избира от НС, но в закона за здравното осигуряване и закона за здравето ясно са регламентирани неговите правомощия. В този смисъл аз апелирах той добре да се запознае с нормативната уредба, която регламентира неговите правомощия\", допълни тя. \"От гледна точка на конкретните факти, вчера настъпи голямо объркване сред народните представители, защото твърденията на проф. Плочев за просрочени задължения в размер на 200 млн. лв. несъответстваха с това, което беше изнесено от председателя на надзора Жени Начева. Тя изнесе данни, че само 7 млн. са просрочията по отношение на този вид плащания\", категорична бе Дариткова. \"Днес продължение на цялата интрига е писмото на министър Горанов. Той също е учуден, че на него са му поднесени едни факти и параметри на задълженията, тогава, когато се е изготвила бюджетната рамка за 2018г.. И сега, според проф. Плочев, се оказва, че финансовата картина е коренно различна\", каза още тя.", "date": "2018.02.22", "title": "Дариткова: Твърденията на проф. Плочев създадоха объркване сред депутатите"}
