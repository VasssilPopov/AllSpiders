{"url": "https://www.24chasa.bg/novini/article/6734648", "text": "Кой и защо махна изречението за Народния съд от позицията на БСП за “Луковмарш”? Това е бил един от най-спорните въпроси на заседанието на червения пленум вчера. Същото изречение стана повод Валери Жаблянов да бъде свален от зам.-шефския пост на парламента. В него той казваше, че Народният съд е бил “необходимо и неизбежно правосъдие”. Много от червените споделят позицията му. Това е станало повод за скандал на заседанието на Националния съвет. Тон дали Велислава Дърева, Янаки Стоилов и Георги Божинов, които попитали ръководството защо е изтеглило изречението. А Стоилов обвинил ръководството, че е исторически неграмотно и не защитава миналото на партията. Тъй като Янаки Стоилов бил много остър, това предизвикало реакцията на другарите му. Атанас Костадинов и Атанас Зафиров го критикували, че разпалва скандала отново в услуга на ГЕРБ. “Когато в ГЕРБ има трус и БСП набира сила, винаги се намира някой вътре в партията, който в услуга на управляващите да направи скандал”, била позицията им. От ръководството пък напомнили. че през 1991 г. БСП се е извинила за действията на БКП. В отговор Стоилов разказал как Бриго Аспарухов се е хвалел навремето, че той е открил Бойко Борисов за политиката. Това взривило пленума и самия Аспарухов, който обявил, че толкова злобна реч срещу партията отдавна не е чувал, и попитал Стоилов как не го е срам. Дори ГЕРБ не говорят с толкова злоба за БСП, обявил Аспарухов. Националният съвет възложи на Изпълнителното бюро да разработи концепция за телевизия. Ще бъде регистрирана фондация, която ще се занимава с всички червени медии. “Най-важният приоритет остава европредседателството. То все още е възможност България да бъде двигател, лидер във вземането на решения за бъдещето на Европа. Но правителството на Бойко Борисов опропастява тази възможност всеки ден, то отнема европейския образ на България”, каза пък в словото си соцлидерката Корнелия Нинова.", "date": "2018.02.24", "title": "В БСП се карат кой и защо  махнал “онова” изречение  за Народния съд (Обзор)"}
{"url": "https://www.24chasa.bg/novini/article/6734679", "text": "Албанската общност \"чами\", прогонена от Гърция след Втората световна война (ВСВ), поиска днес от Атина извинение за геноцида, който смятат, че е извършен срещу тях, както и да им бъде разрешено да се завърнат в районите, откъдето са били прогонени, съобщава агенция Ройтерс, цитирана от БТА. Гърция отхвърля въпроса за \"чамите\" като несъществуващ, посочва агенцията. Страната обаче започна преговори с Албания по редица отворени въпроси, сред които границите и законът за военното положение, който е в сила, откакто Италия нахлу в Гърция от Албания през Втората световна война. Преговорите имат за цел постигане на споразумение до Великден, за да бъдат отстранени пречките на пътя на Албания за започване на преговори по присъединяване към ЕС, посочва Ройтерс. \"Чамите\" са разгневени от факта, че техните искания са пренебрегвани и че е възможно Тирана и Атина да се договорят да не използват термини като Чамерия и Северен Епир, които са съответно имената, които албанците използват за земите в Гърция и гърците - за земите в Албания. Шпетим Идризи, лидер на партията на \"чамите\", говори днес на многохиляден митинг в близост до гръцкото посолство. Той каза, че \"чамите искат първо извинение за хилядите избити у дома, а не на бойно поле\". \"Ние албанците от Чамерия не искаме отмъщение, не искаме промяна на границите. Ние искаме извинение, за да можем да простим и двата народа да могат да живеят мирно и ние да можем да се завърнем в нашите домове. Ние сме мирно настроени\", каза Идризи. \"Ние искаме да се върнем в нашите домове, да получим статута, който имахме преди да бъдем насилствено прогонени. Ние не си искаме обратно собствеността, ние си искаме родината, а нашата родина е Чамерия\", заяви Идризи под аплодисментите на мирното множество. Демонстранти носеха плакати с надписи като \"Чамерия геноцид\" и \"Никога няма да забравим\". Идризи отхвърли твърденията на Гърция, че чамите са сътрудничили на нацистите и посочи към снимки, държани високо от участници в митинга, които показвали сътрудничество между гръцките военновременни лидери и нацистките окупатори, отбелязва Ройтерс. След два кръга преговори между министерствата на външните работи на Гърция и Албания, гръцкото външнополитическо ведомство \"категорично\" отрече в края на януари изявления на албански представители, че въпросът за \"чамите\" е бил включен в преговорите. \"Едно е албанската страна да иска да повдигне въпроса и друго - въпросът да бъде приет за обсъждане\", заяви гръцкото МВнР. \"Ние призоваваме албанската страна да не повдига въпроси, които пречат на искрения и конструктивен диалог, който се води\", посочи министерството.", "date": "2018.02.24", "title": "Албанските \"чами\" искат извинение от Гърция за геноцид срещу тях"}
{"url": "https://www.24chasa.bg/novini/article/6734681", "text": "26-годишният Исус Димитров от чирпанското село Зетьово, остава за постоянно в ареста, реши в петък Районният съд в Чирпан. Младият мъж е задържан, след като ден по-рано ограбил 2 деца - близначки на 9 г. В четвъртък сутринта около 9,30 ч ги срещнал и ги подмамил да отидат с него в двора на училище в Чирпан. Обещал да им купи шоколад. Хванал ги за ръце и ги отвел до близка обществена сграда - недостроенния културен дом. Там ги заплашил и свалил от ушите обеците им. По-късно продал плячката в заложна къща. Исус е обвинен в грабеж. Той е познат на полицията за кражби и вече е лежал в затвора.", "date": "2018.02.24", "title": "Исус от Зетьово ограбил обеците на близначки, обещал им шоколад"}
{"url": "https://www.24chasa.bg/novini/article/6734677", "text": "С 229 гласа “за” от общо 264 души Българският лекарски съюз (БЛС) реши да подпише със здравната каса Национален рамков договор за 2018 г. Това се случи на редовния събор на съсловната организация вчера. Въпреки скандала от последната седмица около дълговете на НЗОК към чужди каси и призива на финансовия министър Владислав Горанов подписването на договорите с лекарите и зъболекарите да се отложи, представителите на БЛС заявиха, че здравето на пациентите не може да бъде рискувано заради фискални цели. За 2018 г. за първи път от 2007 г. насам лекарският съюз успя да договори увеличение в цените на 136 от общо 300 клинични пътеки. Завишени са и обемите, което означава не само повече пари за лекарите и болниците, но и повече приети пациенти. Най-голямо е увеличението на клиничите пътеки в акушерството и гинекологията, ражданията, педиатрията, тежката хирургия, пулмологията и неврологията, по по-голяма част от които работят общинските болници, каза проф. Огнян Хаджийски, зам.-председател на съюза. “Разпределението на средствата тази година ще повиши и качеството на медицинската услуга и ще отговори на потребностите на пациентите”, коментира д-р Венцислав Грозев, председател на БЛС. Параметрите на новия рамков договор са значително по-добри от миналогодишните, като приоритет имат майчиното, детско здравеопазване и ражданията. Осигурени са повече направления за лечение най-вече на социалнозначими заболявания като диабета и сърдечносъдовите. От ежегоден профилактичен преглед при гинеколог и цитонамазка вече ще могат да се възползват не само жените на 30 г., а всички от 30 до 40 г. Увеличени са и обемите на мамографиите с оглед ранно откриване на рак на гърдата, обясни д-р Галинка Павлова, зам.-председател на БЛС. 3 млн. лв. повече са заделени и за направления за изследвания и образна диагностика. Увеличени са и цените, по които ще се заплащат прегледите на джипитата и специалистите в доболничната помощ. Решаваща за рамковия договор за 2018 г. ще бъде последната среща между надзора на касата и управителния съвет на БЛС в понеделник. На нея окончателно ще се обсъдят параметрите и ще се договорят ден и час за подписването на договора, което трябва да се случи най-късно до 28 февруари. В петък зам. здравният министър и шеф на надзора Жени Начева заяви, че промени в договорените параметри не се очакват и че няма пречка за подписването на договора. В понеделник обаче ще станат ясни резултатите от проверките за големите разминавания в дълговете към чужди здравни каси.", "date": "2018.02.24", "title": "Повече пари за болници и пациенти - лекарският  съюз ще подпише рамковия договор (Обзор)"}
{"url": "https://www.24chasa.bg/novini/article/6734698", "text": "Юристът Милена Стоева, която е била част от мениджърския екип на ЧЕЗ, е поканена за председател на съвета на директорите на най-голямото у нас енергоразпределително дружество. Това става ясно от  Тя избра да говори за сделката и бъдещите си планове пред БТА. Преди да напусне ЧЕЗ, Милена Стоева е била на отговорни позиции в дружеството. От Търговския регистър става ясно, че Стоева оглавява съвета на директорите на \"Инерком България\" на 8 февруари, а Гинка Върбанова е изпълнителен директор. За хората от енергетиката името на Милена Стоева е познато, установи проверка на \"24 часа\". Започнала е кариерата си в областта на енергетиката в Плевен, когато енергоразпределителните дружества са били още държавни. Международна банка с висок кредитен рейтинг ще финансира сделката за ЧЕЗ, съобщи още Гинка Върбакова в първото си интервю.", "date": "2018.02.24", "title": "Юристът Милена Стоева е шеф на борда на \"Инерком България\", която купи ЧЕЗ"}
{"url": "https://www.24chasa.bg/novini/article/6734721", "text": "Македонските власти премахнаха днес надписа \"Александър Велики\" от терминала на летището в Скопие като жест на добра воля към Гърция, предадоха Асошиейтед прес и ДПА, цитирани от БТА. Турският консорциум ТАВ, който управлява летището в Скопие, започна да премахва днес огромните букви от терминала. Новото име на аеропорта е Международно летище Скопие. На 6 февруари правителството на социалдемократа Зоран Заев реши да прекръсти главната магистрала и летището в Скопие, които носеха името Александър Велики, в знак на добра воля към Гърция. Двете страни водят преговори от 27 години за името на Македония, като Гърция смята, че употребата на това название крие териториални претенции към гръцката провинция Македония, където е роден Александър Велики. Тази седмица бяха премахнати и надписите от магистралата, която води към границата с Гърция и тази със Сърбия. Новото име на магистралата е \"Приятелство\". През 2008 г. Гърция блокира подготвената покана към Македония за присъединяване към НАТО заради спора за името. Сегашното македонско правителство, което предприе стъпки към помирение и съживи процеса на преговори, се надява въпросът да бъде решен преди следващата среща на високо равнище на НАТО през юли, за да може страната да се присъедини към Алианса.", "date": "2018.02.24", "title": "Виж как махнаха надписа \"Александър Велики\" от летището в Скопие (Снимки, видео)"}
{"url": "https://www.24chasa.bg/novini/article/6734729", "text": "Британската актриса Ема Чеймбърс, известна с ролите си във филма \"Нотинг хил\" и \"Викарият на Дибли\", почина на 53 години, предаде Асошиейтед прес, цинирана от БТА. Актрисата, популярна във Великобритания най-вече с ролята на Алис Тинкър от телевизионния комедиен сериал \"Викарият на Дибли\", е починала от естествена смърт, съобщи нейният агент Джон Грант.", "date": "2018.02.24", "title": "Почина британската актриса Ема Чеймбърс"}
{"url": "https://www.24chasa.bg/novini/article/6734616", "text": "Няколко видни германски консерватори призоваха днес за завой надясно на партията, за да си върне загубените избиратели, като отправиха предизвикателство към канцлера Ангела Меркел, преди тя да обяви избора си за министри утре, предаде Ройтерс, цитирана от БТА. Християндемократите (ХДС) ще гласуват на партийно съвещание в понеделник дали да подкрепят коалиционната сделка със социалдемократите, която ще даде на Меркел четвърти мандат, начело на голяма коалиция. Макар че се очаква ХДС да подкрепи сделката и да одобри съюзничката на Меркел Анегрет Крамп-Каренбауер като генерален секретар, сред консерваторите се чуват гласове, че партията се нуждае от \"свежа кръв\" и нова политическа посока. \"Понякога консервативният елемент в консервативния блок би могъл да бъде по-забележим\", заяви пред \"Нойе Оснабрюкер\" премиерът на провинция Шлезвиг-Холщайн от ХДС Даниел Гюнтер, а видният представител на баварския Християнсоциален съюз (ХСС) Александър Добринд заяви пред \"Пасауер Нойе Пресе\", че \"консервативният блок трябва да покрие целия спектър от центъра до демократичната десница\". Изборът на Меркел за шестимата членове на кабинета от ХДС ще изпрати сигнал за посоката на нейната политика през следващите четири години. Смята се, че дългогодишният й съюзник Петер Алтмайер ще поеме министерството на икономиката, а Урсула фон дер Лайен ще запази министерството на отбраната. Една въпросителна е дали 37-годишният Йенс Шпан, крайно консервативният държавен секретар във финансовото министерство, който възрази срещу бежанската политика на Меркел, ще получи министерски пост. ХСС и СПД ще обявят своите кандидати по-късно.", "date": "2018.02.24", "title": "Видни германски консерватори призоваха Меркел към завой надясно"}
{"url": "https://www.24chasa.bg/novini/article/6734620", "text": "Въоръжен мъж се барикадира в къщата си във Велинград, като преди това нападна сестра си и заплаши с пушка охранител, съобщи След операция, продължила часове, той беше задържан, а в дома му беше открит цял боен арсенал, като за нито едно от оръжията мъжът не е имал разрешително. През цялото време с него е била и дъщеря му, която е в пети клас. Момичето е станало свидетел и на нападението над леля ѝ. Рано тази сутрин Георги Табаков нахлул с пушка в жилището на сестра си, докато тя спи, скарали се за имот и я набил. Жената успяла да натисне паник-бутона на охранителната фирма. Пристигналият на място охранител обаче бил посрещнат от Табаков със заплахи и насочена пушка. Нападателят се оттеглил необезпокояван в жилището си на другия край на града и се затворил вътре. Табаков обаче бил задържан изненадващо. След около час и половина чакане той слязъл да си вземе дърва от дърварника и бил задържан светкавично, без да окаже съпротива. В дома на мъжа открит цяла незаконен арсенал – три пушки, взривно вещество с шнур, преправена пушка със заглушител. Той е имал разрешително за оръжие, но то му е било отнето преди година.", "date": "2018.02.24", "title": "Въоръжен се барикадира в дома си във Велинград, задържаха го, докато си взима дърва"}
{"url": "https://www.24chasa.bg/novini/article/6734630", "text": "Бус и лек автомобил се сблъскаха на кръговото на ул. \"Околовръстен път\" в София при отбивката за кв. \"Младост\", съобщи „Фокус“. При инцидента бусът се е преобърнал, но към момента няма информация за тежко пострадали. На място са два полицейски екипа и линейка. Движението в участъка на катастрофата се осъществява без затруднение.", "date": "2018.02.24", "title": "Бус и кола се удариха на Околовръстния път на София при отбивка за \"Младост\""}
{"url": "https://www.24chasa.bg/novini/article/6734628", "text": "Президентът на САЩ Доналд Тръмп нарече позорно поведението на Русия и Иран в Сирия, предаде АФП. На съвместна пресконференция в Белия дом с австралийския премиер Малкълм Търнбул той спомена интензивните бомбардировки от страна на сирийските правителствени сили срещу бунтовническия бастион край столицата Дамаск, Източна Гута, при които през последните дни бяха убити стотици хора. “Това, което Русия, Иран и Сирия направиха в последно време, е хуманитарен позор. Това, което тези три страни направиха на онези хора (в Източна Гута), е срамно”, каза Тръмп. По последни данни при кръвопролитията в Източна Гута са избити над 500 цивилни, сред които много деца. Междувременно стана ясно, че САЩ и най-близките им съюзници в Азия готвят най-тежките досега санкции срещу режима в Северна Корея, които са де факто морска блокада. За да се засили контролът върху незаконната търговия, която някои държави въртят с Пхенян, американците можело да изпратят на Корейския полуостров кораби на американската брегова охрана. ", "date": "2018.02.24", "title": "Тръмп: Действията на Русия в Сирия са позор"}
{"url": "https://www.24chasa.bg/novini/article/6734638", "text": "ООН трябва да сложи край на \"клането\" в Източна Гута, заяви днес говорителят на турския президент преди гласуването в Съвета за сигурност на ООН на резолюция за 30-дневно спиране на огъня в Сирия, предаде агенция Ройтерс, цитирана от БТА. Очакваното снощи гласуване в Съвета за сигурност на ООН за проекторезолюция, предвиждаща 30-дневно хуманитарно прекратяване на огъня в Сирия, бе отложено за 17.00 ч. по Гринуич (19.00 ч. българско време) днес. Световната организация все още е разединена по въпроса за кръвопролитния конфликт в Сирия. Продължилите с часове преговори, целящи да се избегне вето от страна на Русия, ключов съюзник на режима на сирийския президент Башар ал Асад, получаващ от нея решаваща военна помощ във войната, приключиха с изготвянето на нов проект, предвиждащ незабавно спиране на огъня. Турция е един от основните поддръжници на бунтовниците, които се борят за свалянето от власт на Башар ал Асад. Анкара призова днес света да сложи край на една от най-смъртоносните кампании на проправителствените сили срещу бунтовниците в седемгодишната гражданска война в Сирия. \"Режимът на Асад извършва клане в Източна Гута. Целият свят трябва да каже заедно \"стоп\" на това клане\", написа в Туитър Ибрахим Калън, който е говорител на турският президент Реджеп Тайип Ердоган. Над 500 са вече убитите цивилни при бомбардировките в Източна Гута за седем дни, съобщи Сирийският център за наблюдение на правата на човека. Сред загиналите са над 120 деца.", "date": "2018.02.24", "title": "Турция призова ООН да спре\"клането\" в Източна Гута"}
{"url": "https://www.24chasa.bg/novini/article/6734535", "text": "Пътят за Лъки вече е отворен частично за движение. След бързата реакция на кмета на община Лъки Валентин Симеонов и Областното пътно управление, скалната маса е отстранена частично и движението е възстановено. За БТА Симеонов уточни, че при такива случаи в района трябва да се действа много бързо, защото обходен път няма. Разчистването продължава, като движението се регулира от служители на РУ - Асеновград. Няма нанесени щети и пострадали.", "date": "2018.02.24", "title": "Пътят за Лъки вече е отворен частично за движение"}
{"url": "https://www.24chasa.bg/novini/article/6734542", "text": "Един загина, а седем пострадаха при катастрофа на пътя София - Бургас. Това съобщиха от ОДМВР - Сливен, цитирани от \"Фокус\". Днес в 15.55 часа в дежурната част на ОДМВР - Сливен е постъпил сигнал за пътен инцидент на главен път I-6 на около 100 метра преди разклона за село Драгоданово. По първоначални данни е настъпил челен сблъсък между два буса. Едното превозно средство се е движило в посока Бургас - Сливен, другото от Сливен в посока село Градец.  При произшествието на място е загинал един от пътниците в буса, пътуващ за село Градец, а други 7 от същото превозно средство са откарани в МБАЛ-Сливен за преглед и оказване на медицинска помощ, без опасност за живота. В другото превозно средство водачът е пътувал сам, не е пострадал. На мястото на инцидента се намират екипи на „Пътна полиция” и експерти. Извършва се оглед. Пътният участък не е затворен. Движението се регулира от екипи на „Пътна полиция”.", "date": "2018.02.24", "title": "Пътник загина, 7 пострадаха при челен сблъсък на 2 буса на пътя София - Бургас"}
{"url": "https://www.24chasa.bg/novini/article/6734569", "text": "Президентът на Франция Еманюел Макрон бе освиркан днес на годишното селскостопанско изложение в Париж - белег за напрежението, обхванало аграрния сектор, предаде Франс прес, цитирана от БТА. Събитието бе предшествано от демонстрации на селскостопански производители в цялата страна, протестиращи срещу проекта за споразумение за свободна търговия между ЕС и страните от южноамериканския търговски блок Меркосур (Аржентина, Бразилия, Парагвай и Уругвай) и забраната на хербицида глифозат. Френските производители се страхуват по-специално от вноса в Европа с намалени мита на 70 000 тона южноамериканско говеждо годишно, при ограничени права на митницата. Те се опасяват от нелоялната конкуренция на това индустриално месо, произведено с много малки разходи и с критерии за санитарен контрол и качество далеч не толкова взискателин, колкото в Европа, пояснява АФП.", "date": "2018.02.24", "title": "Френски фермери освиркаха Макрон"}
{"url": "https://www.24chasa.bg/novini/article/6734577", "text": "Далновидната политика на ГЕРБ и правителството на Бойко Борисов дава възможност местната власт да развива най-различни проекти, а стабилността на държавата ни позволява да се ползваме с доверието на ЕС и да усвояваме европейските фондове. Това заяви заместник- предсеателят на ГЕРБ и председадел на ПГ на партията Цветан Цветанов на среща с актива и общинските съветници от ГЕРБ-Сандански, съобщиха от пресцентъра на ГЕРБ. В срещата взеха участие и областният координатор на ГЕРБ в Благоевград и народен представител Даниела Савеклива, народният представител от ГЕРБ-Гоце Делчев Димитър Гамишев, кметът на Сандански Кирил Котев и зам.- министърът на икономиката Александър Манолев. „Силата на ГЕРБ са видимите резултати и затова трябва да продължим да работим за повече инвестиции и за повишаване на доходите. За ГЕРБ е важно да се реализират повече политики, насочени към хората“, посочи Цветанов. Като положителен пример в тази посока той даде община Сандански, където кметът Кирил Котев успява да реши проблеми, които са трупани от години. „Той непрекъснато си поставя цели и има ясна нова визия за развитието на Сандански. Имаме амбицията Сандански да се превърне в център за подготовка по леката атлетика. Затова стартира и ремонтът на спортната зала, ще се изгради и лекоатлетическа писта, която да отговаря на всички европейски и международни стандарти”, съобщи Цветанов. Той коментира, че за Благоевградска област е много важна темата за Западните Балкани, която е във фокуса на Българското председателство на Съвета на ЕС. Това е уникална възможност за развитието на региона“, категоричен бе председателят на ПГ на ГЕРБ.", "date": "2018.02.24", "title": "Цветанов в Сандански: ГЕРБ помага за успешни политики в местната власт"}
{"url": "https://www.24chasa.bg/novini/article/6734444", "text": "Националният съвет на БСП възложи на Изпълнителното бюро на партията, на Съвета по духовна сфера, култура и медии и на комисията по идейно и програмно развитие, анализи и прогнози да разработи концепция за стартиране на телевизионен канал на БСП. Това съобщиха от пресцентъра на червената партия.                                                                                                                                                                                                                                                                                                                       ", "date": "2018.02.24", "title": "БСП реши: Ще прави своя телевизия"}
{"url": "https://www.24chasa.bg/novini/article/6734477", "text": "По време на работното си посещение в САЩ министърът на туризма Николина Ангелкова разговаря с президента и главен изпълнителен директор на Съвета за световна политика на Америка (World Affairs Councils of America - WACA) Бил Клифърд. България е привлекателна дестинация, която предлага на милиони туристи разнообразни и конкурентни услуги от масов и специализиран тип, каза тя и изтъкна ролята на страната ни като регионален фактор за насърчаване на високо качество и устойчиво развитие на туризма в Европа, съобщиха от пресцентъра на Министерството на туризма. Николина Ангелкова припомни, че София бе домакин преди броени дни на мащабна среща на ресорните министри от ЕС на тема \"Туризъм и икономически растеж\", в която се включиха като участници и наблюдатели над 30 държави. Това бе събитие клас \"А\" от ротационното председателство на България на Съвета на ЕС, което ще продължи до края на юни 2018 г. Сред най-важните послания на форума бе, че държавите с общи усилия трябва да насърчават трайния стопански растеж в сектора и да развиват имиджа на Европа като водеща туристическа дестинация в света, реализирала през 2016 г. над 440 млрд. долара приходи в отрасъла. По последни данни страните от Югоизточна Европа са привлекли над 115 млн. чуждестранни туристи, което е 9 процента от световния туристообмен, и имат приходи от 57 млрд. долара, или 5 процента от глобалните туристически постъпления. В това отношение приносът на България е забележим и на срещата бе предложено на база нашия опит да се създаде Карта на 100-те европейски туристически обекта, което ще предизвика интереса на още повече туристи към континента, съобщи министър Ангелкова. Тя допълни, че страната ни отчита две поредни рекордни години в историята на сектора, откакто се води национална статистика. Надграждането е факт и за 2017 г. отчитаме близо 8,9 млн. туристически посещения на чужденци, което е 7,6 процента ръст спрямо 2016 г., а приходите от международен туризъм са около 6,9 млрд. лв. с ръст 9,3 процента, допълни министър Ангелкова. Радостно е, че пристигат гости от все по-далечни пазари, което говори, че страната става по-разпознаваема като атрактивна дестинация, посочи министър Ангелкова и даде пример с успеха ни на американския пазар. За миналата година близо 88 хил. американски туристи са пътували в България, което е около 10 процента увеличение спрямо 2016-а. Така САЩ се нарежда на 20-о място сред държавите, формиращи входящия ни туризъм. Вече бе проведена успешна билборд и дигитална кампания за България като дестинация в няколко от най-големите американски градове и тя дава много добри резултати, стана ясно от думите на министъра. Николина Ангелкова информира подробно и за голямото разнообразие от туристически услуги, с които България привлича посетителите - зимни и летни ваканции, балнео- и СПА пакети, културно-исторически турове, голф, гурме, еко-, приключенски туризъм и др. Тя припомни също, че в края на 2016 г. в българската столица успешно бе проведен първият Международен конгрес на световните цивилизации и модерния туризъм съвместно със Световната организация по туризъм. Той ще има второ издание през ноември тази година отново в София вече като Международен конгрес на световните цивилизации и древните маршрути и ще се реализира пак в партньорство със СОТ. За модератор е поканен звездата на телевизия Си Ен Ен Ричард Куест. WACA е независима неправителствена организация, посветена на ангажиране на обществеността и водещите световни личности за по-добро възприемане на световната роля на Америка и избор на политики, които влияят на всекидневния ни живот и нашето бъдеще. Бил Клифърд е президент и главен изпълнителен директор на WACA от 2013 г. Бил е журналист по международни финанси, икономика и политика в Азия и кореспондент в Токио. Притежава магистърска степен от университета \"Джон Хопкинс\" по международни изследвания, бакалавърска степен за международни отношения и френска литература от университета \"Тъфтс\", както и C.E.P. за обществена политика от Института за политически науки в Париж.", "date": "2018.02.24", "title": "Ангелкова представи България като дестинация пред шефа на WACA Бил Клифърд"}
{"url": "https://www.24chasa.bg/novini/article/6734481", "text": "Срутище затвори изцяло пътя за Лъки в отсечката след Юговско ханче (на пътя Асеновград-Смолян), няма обходен маршрут. Това каза за БТА кметът на община Лъки Валентин Симеонов. Той уточни, че скалната маса е паднала малко преди 16 часа, провел е разговор с Областното пътно управление, откъдето поддържат пътя, и е получил обещанието, че до няколко часа скалната маса ще бъде отстранена. Създадена е организация за разчистването й и към мястото вече е насочена специализирана техника, добави Симеонов. Всички останали пътища на територията на община Лъки са проходими, сняг има само по високите места и в с. Манастир. До приключване на работата екипи на РУ Асеновград ще регулират движението, уточниха от полицията.", "date": "2018.02.24", "title": "Срутище затвори пътя между Юговско ханче и Лъки"}
{"url": "https://www.24chasa.bg/novini/article/6734486", "text": "В Египет днес започна кампанията за предстоящите президентски избори, предаде Франс прес, цитирана от БТА. Агенцията отбелязва, че изходът от надпреварата изглежда предрешен в полза на президента Абдел Фатах ас Сиси, който на практика няма конкуренция Египтяните ще гласуват от 26 до 28 март на първия тур, на който ще премерят сили Ас Сиси, управляващ страната с желязна ръка от 2014 г., и непознатият за широката публика политик Муса Мустафа Муса. Противниците на режима бяха отстранени от надпреварата или се отказаха сами, след което Муса, лидер на близката до властта партия Ал Гад, \"Бъдеще\", се включи като кандидат в кампанията, в която дотогава подкрепяше Ал Сиси. \"Това ще бъде кампания, фокусирана върху един-единствен кандидат\", коментира Мустафа Камал ел Сайед, преподавател по политически науки от Университета на Кайро. Президентът Ас Сиси, бивш началник на генералния щаб на египетските въоръжени сили, който се бори за нов четиригодишен мандат, вече присъства постоянно в телевизионните предавания, както и в печата, отразяващи непрекъснато неговите обиколки и срещи с различни дейци от страната и чужбина. Улиците също са изпълнени с портрети на лидера и лозунги в негова прослава. Единственото неизвестно изглежда е избирателната активност. Поради опасения, че тя може да е ниска, привържениците на Ас Сиси призоваха египтяните да гласуват масово. Агитатори ще обикалят от врата на врата, за да убедят избирателите колко е важен гласът им, съобщи по телевизията говорителят на щаба на президента Мохамед Бахаа Абу Шука. Същевременно Националната избирателна комисия прикани медиите да бъдат обективни и забрани на политиците да участват в кампанията \"с намерението да повлияят в положителен или отрицателен план върху изборния резултат\".", "date": "2018.02.24", "title": "В Египет започна кампанията за президентските избори, Сиси е фаворит"}
{"url": "https://www.24chasa.bg/novini/article/6734482", "text": "С 229 гласа „за“, 28 „против“ и 7 „въздържал се “, Българският лекарски съюз взе решение да подпише Националния рамков договор за 2018 г. със здравната каса. Това се случи на редовния събор на съсловната организацията, който се състоя днес, а гласуването приключи преди минути. В НРД 2018 г. лекарският съюз успя да договори сериозно увеличение на цени в над 130 клинични пътеки в болнична помощ,  в почти всички специалности. За първа година от десетилетие има увеличение на клинични пътеки в болнична помощ, както и завишени обеми и цени на прегледи в извънболничната.", "date": "2018.02.24", "title": "Лекарският съюз се съгласи да подпише Националния рамков договор за 2018 г."}
{"url": "https://www.24chasa.bg/novini/article/6734494", "text": "Министърът на туризма Николина Ангелкова посети фондация \"Карнеги\" във Вашингтон като част от работната й визита в САЩ, съобщиха от министерството на туризма, цитирани от БТА. Тя разговаря с Пол Стронски, старши сътрудник от Програма \"Русия и Евразия\" към организацията. Неговите изследвания се фокусират върху отношенията между Русия и държави от Централна Азия и Южен Кавказ. Развиват проекти в различни сфери - туризъм, включително адвенчър пътешествия, икономика, култура и др. Руският пазар е изключително важен за входящия туризъм на България, посочи министър Ангелкова. Тя съобщи, че през 2017 г. Русия заема пето място в националната класация за брой туристически посещения в нашата страна с около 558 хил. визити. На предстоящото международно изложение \"Интурмаркет\" в Москва, което е сред най-важните за популяризиране на страната ни, България ще се представи с голям щанд като атрактивна дестинация за летен, морски, балнео- и СПА, културно-исторически, поклоннически, детски и други видове туризъм. Българският министър акцентира, че 2017 г. е била рекордна за сектора у нас в цялата му история и че се надява растежът на приходи и туристи да бъде надскочен и през настоящата година. За това несъмнено ще помогне и 6-месечното председателство на България на Съвета на ЕС, което стартира в началото на годината. То не само ще засили престижа на нашата държава като активна членка на Съюза, но и ще я направи още по-разпознаваема като туристическа дестинация. Особено важна е и ролята на България като посредник за насърчаване интеграцията на Западните Балкани към европейските проекти и инициативи. Министър Ангелкова подчерта, че меркетинговите активности на ведомството дават все по-високи резултати. За миналата година приходите от международен туризъм в България са близо 6,9 млрд. лв., което е 9,3% ръст спрямо рекордната дотогава 2016 г. За тези постижения спомага и активният диалог с големите международни туроператори като ТУИ, \"Томас Кук\", \"Некерман\", \"Дер Туристик\" и др. Бяха отбелязани сериозни ръстове на редица пазари - сред тях Германия с 870 хил. туристи (трето място в класацията) и над 5% ръст, Великобритания с 338 хил. визити и 24% увеличение, Ирландия с 31 хил. и 22% ръст и много други. За нас за важни също далечните и новите пазари, защото България все още не е така популярна там като маршрут за четири сезона, каза министър Ангелкова. Тя даде пример с Китай, който реализира у нас над 26 хил. туристически пътувания през 2017 г., а това е над 41 процента скок спрямо 2016-а. Потенциалът обаче е много по-голям и затова съвместно с други страни от региона сме готови да предлагаме общи туристически продукти към азиатските държави, обобщи министър Ангелкова.", "date": "2018.02.24", "title": "Ангелкова във фондация \"Карнеги\": Русия, Китай и далечните пазари са важни за туризма ни"}
{"url": "https://www.24chasa.bg/novini/article/6734504", "text": "Министър-председателят Бойко Борисов възложи на Държавната агенция “Национална сигурност” и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\". Това съобщиха от провителствената пресслужба. Премиерът също така поиска в разследването на всички обстоятелства да се включат Комисията за енергийно и водно регулиране и Комисията за финансов надзор. Министър-председателят Борисов разговаря с ръководствата на НАП и КФН, които го увериха, че наблюдават сделката от четвъртък и ще извършат незабавна проверка. Правителството няма отношение по сделката между двете частни компании, но ще използва ресурса си да провери всички обстоятелства и да гарантира енергийната сигурност, припомнят от пресслужбата.", "date": "2018.02.24", "title": "Борисов поиска пълна проверка от ДАНС и НАП на сделката по продажбата на ЧЕЗ"}
{"url": "https://www.24chasa.bg/novini/article/6734505", "text": "Вече булките ни не се продават, младите се вземат по любов. В това бяха категорични участниците в днешната сгледа, която циганите-калайджии си правят по традиция на Тодоровден в Стара Загора. Край автогарата и сега се събраха над 500 души от Южна България, но явно само за да спазят традицията и познати от различни селища да се видят на празника, който калайджиите тачат от векове. Имаше ги кокетните закачки между момите и момците, но нямаши пазарлъци за цената на кандидатките за булки. Или, ако ги има - това става далеч от хорските очи вкъщи. А и хората, които идват на това събиране, от година на година намаляват - къде с обяснението, че калайджиите са на гурбет по чужбина, къде защото традициите вече не са това, което бяха. За разлика отпреди 10-15 години, участниците в сгледата пристигаха основно с мерцедеси втора ръка, които са заменили обичаните от тези хора в миналото съветски волги. Ентусиасти като Мария и Васил от Хасковско все пак показаха на всички, че са сгодени, но цяла сватба, както преди, днес в Стара Загора нямаше. Познавачи на особеностите на тази етническа група обясниха, че тя продължава да бъде затворена и младите от нея се женят само помежду си.", "date": "2018.02.24", "title": "Калайджиите са събраха от традиция на Тодоровден, пазар на булки вече няма"}
{"url": "https://www.24chasa.bg/novini/article/6734522", "text": "Владимир Малинов е новият изпълнителен директор на \"Булгартрансгаз\", съобщи . Комисията за енергийно и водно регулиране е одобрила избора на Малинов за член на Управителния съвет на компанията, а Управителният и Надзорният съвет на дружеството са го избрали за изпълнителен директор, на мястото на внезапно починалия Георги Гегов. Владимир Малинов досега беше началник на управление \"Правно\" в \"Булгартрансгаз\".", "date": "2018.02.24", "title": "Владимир Малинов е новият изпълнителен директор на \"Булгартрансгаз\""}
{"url": "https://www.24chasa.bg/novini/article/6734502", "text": "Движението по пътя I-1 Ботевград - Враца временно се осъществява в една лента в района преди Скравена в посока Враца заради аварирал тежкотоварен автомобил. Шофьорите да се движат с повишено внимание и съобразена скорост, съобщават от Агенция \"Пътна инфраструктура\". Към 18 часа от АПИ съобщиха, че е възстановено движението в двете ленти по пътя в района преди Скравена в посока Враца.                                                                                                                                                                                                                                                                                                                       ", "date": "2018.02.24", "title": "Аварирал камион затрудни движението по пътя Ботевград - Враца край Скравена (Обновена)"}
{"url": "https://www.24chasa.bg/novini/article/6734528", "text": "І. МЕТЕОРОЛОГИЧНА ОБСТАНОВКА: Температурите са в интервала от – 4° до 10°. Времето над цялата страна е облачно. Слаб е вятърът в област Силистра. Слаб дъжд вали в област Видин. Слаб е снеговалежът в област Силистра. Пътните настилки са мокри, на местата със снеговалеж, в планинските и усойни райони – частично заснежени, заледени и обработени. Намалена видимост поради мъгла: - до 20-30 м има в района на Петрохан и Копяновец. - до 50 м има на места в област Кърджали. - до 100 м има на места в област Бургас. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. АМ „Хемус“: няма ограничения. АМ „Струма“: Област Благоевград: до 11.03.2018 г. движението в района на с. Чучулигово от км 437+974 до км 438+264 посока София шофьорите да се движат с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - целогодишно е затворен за всички МПС; - „Златишки” - целогодишно е затворен за всички МПС; - „Троянски” - забранен за всички МПС; - „Айтоски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - целогодишно е забранено движението на МПС над 10 т; - „Дюлински” - целогодишно е забранено движението на МПС над 3,5 т; - „Котленски” - отворен за всички МПС; - „Пампорово” - целогодишно е забранено движението на МПС над 3,5 т; - „Петрохан” - забранен за МПС над 12 т; - „Твърдишки” - целогодишно е забранено движението на МПС над 10 т; - „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т до 13.09.2018 г.; До 31.03.2018 г. е въведено реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности. Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: Път II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.24", "title": "Вижте пътната обстановка в страната към 17,30 часа"}
{"url": "https://www.24chasa.bg/novini/article/6734597", "text": "Китай призова днес Съединените щати да спрат да налагат едностранни санкции срещу китайски компании и граждани заради предполагаеми връзки със Северна Корея, предаде Ройтерс, цитирана от БТА. Апелът бе отправен, след като вчера президентът на САЩ Доналд Тръмп обяви, по думите му, \"най-големия пакет\" със санкции срещу КНДР. Списъкът включва - 27 компании, 28 кораба и един човек - с цел пресичане на незаконни източници за финансиране на режима в Пхенян. Сред фирмите и плавателните съдове са такива, регистрирани в Китай. Китайското министерство съобщи днес, че страната е реагирала твърдо пред Съединените щати. Китай \"изисква от (САЩ) незабавно да спрат с такива погрешни действия, за да не навредят на двустранното сътрудничество (по въпроса за Северна Корея)\", се подчертава в комюникето.", "date": "2018.02.24", "title": "Китай призова САЩ да спрат с едностранните санкции заради Северна Корея"}
{"url": "https://www.24chasa.bg/novini/article/6733607", "text": "Мистериозната г-жа Занеф, която завеща 1,8 млн. лв. на Националната художествена галерия, е сменила името си от Върба на Маргарита. Това е станало веднага при пристигането в Австралия - крайната точка на драматичното бягство от комунистическия режим в България в студената зима на 1950 г. За това свидетелстват архивите на австралийското правителство, които пазят данни за дошлите на континента през ХХ век бежанци. Няма яснота защо г-жа Занеф се е прекръстила. Вероятно защото Маргарита е по-универсално и по-удобно за произнасяне в далечния континент. Според задължителните за мигрантите документи, с които са записани при стъпването на суша, мъжът й Занко - на 2 януари 1917 г., а синът им Антон - на 18 октомври 1942. Всъщност фамилното им име също е под въпрос. По-вероятно е да са били Цаневи в България, а съпругът на щедрата дарителка на Националната художествена галерия да се е казвал Цанко. Това става ясно от начина, по който са изписани имената им. Те следват немската транслитерация, както е било прието преди Втората световна война. Върба е посочено като Warba, затова се предполага, че \"Z\" от Zanew и Zanko се чете \"Ц\". Възможно е да са сменили фамилията си заради трудностите на англоговорящите да произнасят българския звук. Тръгнали от Неапол на 4 януари и пътували през океана цял месец - до 3 февруари 1950 г., на борда на американския военнотранспортен кораб \"Ген. Тейлър\". Той акостира със сем. Заневи на пристанището в Нюкасъл на 160 км от Сидни. Всички те са минали през здравен преглед след слизане на сушата. Българите са се оказали в идеална форма и не са били изпратени в болница за допълнителни изследвания според регистъра. Заедно с другите емигранти те са били закарани в специализирания център за бежанци \"Грета\" № 2 със специални влакове, заминали в 14, 15 и 16 ч. местно време, показват архивните документи. Този лагер е служел за обучение на военни преди Втората световна война, а от 1948 г. е сменил предназначението си и е настанявал емигранти. Там бежанците са останали 3-4 седмици и са учили английски. Разбрали са и какъв е австралийският начин на живот. които са вървели заедно с номера на корабния курс, с който са дошли от Неапол. За да тръгнат на 4 януари от Неапол, сем. Заневи, са били превозени с влак през Германия и Австрия и са заминали в голям студ навръх Нова година. А пристигнали в Австралия в Южното полукълбо в разгара на лятото. Те се надявали да изградят бъдещето си в островната държава-континент, защото са знаели, че в годините след Втората световна война властите са приемали бежанци от Германия, цяла Европа и от Съветския блок. и дори им давала допълнително пари, за да посрещнат нуждите си. В замяна на тази щедрост Австралия е очаквала новозаселилите се да останат на територията й поне 2 г. След това те са имали право да отидат където пожелаят в страната. Как се е развил животът на сем. Заневи до 1963 г., засега остава неизвестно. Има данни, че след лагера \"Грета\" край Нюкасъл са живели на около 60 км югозападно от Сидни в т.нар. район Макартър. Там според документите през 1958 г. са регистрирани като избиратели, тоест са придобили право да гласуват. Сигурно е, че през 1963 г. те купуват къща в квартала на Сидни \"Уейвъртън\". По онова време това е евтина част от града с неособено добра репутация. Повечето хора я избягват, защото до 1970 г. там са били настанявани болните от силно заразната и смъртоносна едра шарка. След овладяването на епидемията и изкореняването на болестта районът се променя и постепенно приютява много богати австралийци. В момента А още по-отдавна - докъм 1880 г., в полята на \"Уейвъртън\" са живели аборигените и по-специално племето камерейгъл. Техни дърворезби все още се пазят на хълма \"Болс хед\" в сегашния квартал, където са живели Заневи. Няма яснота дали дарителката на НХГ Маргарита Занеф е работила някога в новата си родина или просто е била домакиня. Знае се, че съпругът й е бил мениджър на департамент в държавно учреждение и е починал през 1981 г. на 64 г. Опят е в същата квартална гръцка църква, в която и тя 25 г. по-късно. Синът й също е бил на ръководна позиция в департамента по гражданска авиация в Министерството на отбраната и е починал през 1997 г. на 55 г. Маргарита до края си Антон Занеф фигурира и в един странен списък на непотърсени суми от банки.", "date": "2018.02.24", "title": "\"168 часа\": Маргарита, която дари 1,8 млн. лв. на НХГ, се казвала Върба Цанева"}
{"url": "https://www.24chasa.bg/novini/article/6734390", "text": "Над 32 килограма марихуана заловиха сръбски митничари на граничния пункт Гастун, на границата между Черна гора и Сърбия, съобщи Танюг. За трафик на наркотци е арестуван 38-годишен сърбин, предава БТА. Марихуаната е била открита в специално направени тайници в кола Рено с белградска регистрация. Заподозреният е задържан за 48 часа.                                                                                                                                                                                                                                                                                                                       ", "date": "2018.02.24", "title": "Сръбски митничари заловиха 32 килограма марихуана"}
{"url": "https://www.24chasa.bg/novini/article/6734384", "text": "Министърът на туризма Николина Ангелкова разговаря с Пол Браун, заместник-помощник държавен секретар по въпросите на транспорта от Бюрото по икономически и бизнес въпроси на САЩ, и представи пред него потенциала на страната като атрактивна целогодишна дестинация. Срещата е по програмата за работното посещение на министъра в Съединените щати, съобщиха от пресцентъра на Министерството на туризма. Министър Ангелкова подчерта, че България се промотира все по-активно и с модерни средства като маршрут на европейската туристическа карта. Тя обърна внимание, че дигитализацията и присъствието в интернет са сред водещите акценти в рекламната и маркетинговата стратегия на министерството. Секторът е сред структуроопределящите отрасли на българската икономика и бе издигнат в национален приоритет от правителството, каза тя. Интензивното икономическо развитие на страната и региона е друг важен акцент в работата ни, който е фокус и за Българското председателство на Съвета на ЕС от началото на 2018 г., допълни министърът, предава БТА. Тя информира заместник-помощник държавния секретар за отличните постижения на страната ни в туристическата индустрия. За периода 2015-2017 г. средногодишният ръст на туристически посещения на чужденци у нас е почти 12 процента, докато за целия ЕС се очаква да е 6-7 на сто. Само през миналата година България е регистрирала близо 8,9 млн. туристически посещения на чужденци, което е 7,6 процента ръст спрямо 2016 г. и значително превишава населението на страната. Приходите ни от международен туризъм също са високи - около 6,9 млрд. лв. за миналата година и ръст от 9,3 процента спрямо 2016-а, съобщи министър Ангелкова. България става все по-разпознаваема като маршрут за пътуване и почивка през четирите сезона. Освен традиционните зимен и морски туризъм предлагаме разнообразни специализирани туристически услуги, които стават все по-търсени. Министерството създаде осем културно-исторически дестинации за територията на страната, които чувствително увеличиха притока на туристи към тези обекти. В момента съвместно с Министерството на земеделието, с бизнеса и общините се разработват и 12 винено-кулинарни дестинации, чрез които ще се популяризират специфичните туристически продукти в регионите и ще се насърчи маркетингът в туризма по места, поясни министър Ангелкова. Тя акцентира още, че България е сред най-богатите в Европа страни на минерални води и лечебни ресурси и би могла да стане СПА център на континента. Балнеотуризмът е сред доминиращите акценти в продуктовата ни политика. Ето защо подготвяме 7 специализирани дестинации и за този вид туризъм. Николина Ангелкова коментира специално и потенциала на България като страна с богато наследство от поне 7 исторически епохи. Притежаваме над 40 хил. разкрити артефакта, които ни поставят на трето място в Европа по това наследство. То е база за разгръщане на нови проекти и маршрути за културно-исторически туризъм, който става все по-важен като мотив за пътешествия в Европа и по света, заяви министър Ангелкова. Пол Браун приветства постиженията на България в туризма, оцени страната ни като много красива, с добър потенциал за развитие на туризма и подчерта, че тя е важен партньор за САЩ и я поздрави за важната й роля като ротационен председател на Съвета на ЕС. Домакинът оцени високо приоритетите на България за сътрудничество и партньорство в икономиката и туризма както в региона, така и в по-глобален план. Бюрото по икономически и бизнес въпроси на САЩ е звено на Държавния департамент на САЩ, натоварено да насърчава икономическата сигурност и просперитет в страната и чужбина. То се отчита пред министъра на икономиката, енергетиката и околната среда. Работата на бюрото е в основата на икономическия просперитет и националната сигурност и разглежда редица икономически въпроси, като права на интелектуална собственост, съдейства за насърчаването на съгласувана икономическа политика в правителството на САЩ.", "date": "2018.02.24", "title": "Ангелкова представи потенциала на България пред зам.-помощник държавен секретар на САЩ"}
{"url": "https://www.24chasa.bg/novini/article/6734406", "text": "Близо 62 000 души са се подписали под онлайн петиция, която призовава президентът на Румъния Клаус Йоханис да не отстранява от длъжност шефката на антикорупционната агенция Лаура Кодруца Кьовеши, съобщава днес информационният сайт Зиаре. \"Г-н Йоханис, ние, гражданите, искаме да не се поддавате на натиска на СДП-АЛДЕ (управляващата коалиция, съставена от Социалдемократическата партия и Алианс на либералите и демократите - бел. ред.) и да не отстранявате Лаура Кодруца Кьовеши от длъжността главен прокурор на Националната дирекция за борба с корупцията (НДБК). Молим Ви в борбата срещу съдебната система да застанете на страната на справедливостта, а не на страната на политическата класа, заплашена от борбата срещу корупцията\", се призовава в петицията, предава БТА. Министърът на правосъдието Тудорел Тоадер обяви в четвъртък, че задейства процедура по отстраняване от длъжност на Кьовеши, която обвини в авторитарно поведение, намесване в дела, нарушаване на конституцията и нанасяне на вреди на имиджа на страната. Президентът е този, който трябва да вземе решение за съдбата на главния прокурор на антикорупционната дирекция. По-рано този месец около работата на НДБК избухна скандал, след като подсъдим бивш депутат представи в телевизионно предаване записи, внушаващи, че прокурори от антикорупционната агенция са поискали от него да фалшифицира доказателства по знакови корупционни дела. Същевременно прокурорка от НДБК, която също е изпратена на съд, обвини Кьовеши в оказване на натиск за ускоряване на дела. Авторите на онлайн петицията посочват, че \"разследвани политици създават натиск върху министъра на правосъдието\". \"Ние, гражданите, трябва да се намесим, за да запазим трудно спечелената демокрация през '89-та година. Елиминирането на Кодруца Кьовеши без актуални или солидни аргументи не може да бъде прието. Отстраняването на главния прокурор на НДБК под натиск от страна на разследвани лица е изключително опасно\", предупреждава петицията.", "date": "2018.02.24", "title": "Над 60 000 подписа против отстраняването на шефката на антикорупционната агенция в Румъния"}
{"url": "https://www.24chasa.bg/novini/article/6734245", "text": "Достигнат е пределът на оптимизация на училищната мрежа у нас. През следващите години процесът няма да е така силно изразен, заяви в Търговище министърът на образованието Красимир Вълчев. По думите на министъра през тази година ще отпадне финансирането за закриване на учебни заведения, заради намаляването на децата в тях, въпреки продължаващите негативни демографски процеси, предава БТА. Министър Красимир Вълчев проведе в Търговище работна среща с директори на учебни заведение от областта, както и с представители на синдикални организации в сектора на образованието. Разговаряно е по актуални теми, свързани с организацията на работа, с обхващането на децата в училище, за финансирането на системата и кадровото й обезпечаване. В област Търговище няма специфични проблеми, различни от тези в другите части на страната, обобщи Вълчев. Специалистите от Търговище са поставили въпроса са обезпечаването на профил \"изкуства\", за увеличаване на стипендиите на учениците, както и на помощния персонал в детските градини. Министърът допълни още, че ведомството заделя средства за транспорт на учителите, за да бъдат осигурени педагогически специалисти за неатрактивните и отдалечени от областните центрове учебни заведения.", "date": "2018.02.24", "title": "Вълчев: Достигнат е пределът на оптимизация на училищната мрежа у нас"}
{"url": "https://www.24chasa.bg/novini/article/6734251", "text": "Проектоспоразумението е подготвено, доставено е от гръцкото външно министерство на гръцкото правителство и вероятно първо ще бъде изпратено в Скопие, а след това ръководителят на гръцката дипломация Никос Кодзиас ще пристигне в македонската столица, съобщи МИА. Това заявил министърът на външните работи на Гърция тази сутрин, говорейки пред първа програма на гръцкото държавно радио. Кодзиас заявил, че гръцкото предложение е подготвено и през март ще пристигне в Скопие, а не през февруари, както се спекулираше, предава БТА. Името, за което се съгласят Скопие и Атина, трябва в същото време да стане конституционно име на съседната страна, заявил гръцкият премиер Алексис Ципрас на пресконферениця късно снощи в Брюксел, съобщи МИА. Гърция смята, че датиращият от дълго време спор за името трябва да получи устойчиво и стабилно решение, което ще се основава на твърди основи, заявил Ципрас.", "date": "2018.02.24", "title": "Проектоспоразумение по спора за името\nще бъде изпратено на Скопие през март"}
{"url": "https://www.24chasa.bg/novini/article/6734254", "text": "Дейността на българи - съветски агенти срещу България преди 9 септември 1944 г. е била оформена като трудов стаж за пенсия. Това се случва, след като страната ни е окупирана от Москва и у нас за 45 г. се установява тоталитарен просъветски режим, разкри в предаването „Документите“  по   политологът Антон Тодоров. Ето и подробностите. \"Дейността на българи - агенти на Москва срещу България преди 9 септември 1944 - а година е отчитана като трудов стаж за пенсия по време на тоталитарния комунистически просъветстки режим. Това разкри в предаването \"Документите\" Антон Тодоров. Един от тези съветски агенти е Васил Димов Илиев, справка за когото на отдел „Деловодство“ на ЦК на БКП от 8 март 1957 г. сочи, че от юни 1939 г. до 9 септември 1944 г. е работил като сътрудник на съветското разузнаване в България. Справката му е предоставена за признаване на трудов стаж. Подобна справка е издадена и на един от най-знаковите съветски агенти в Царство България Стефан Богданов, който е вербуван лично от съветския военен аташе в периода 1937 - 1939 - а година Александър Бенедиктов. След това е прехвърлен на ръководство на помощник-военния аташе при Посолството на СССР в България майор Леонид Середа (декември 1940-септември 1941 г.). Като съветски агент той организира изграждането на специални разузнавателни групи, снабдени със собствени предаватели станции за директна връзка с Москва. През 1942 г. е арестуван и осъден на доживотен затвор. След 9 септември 1944 г. Стефан Богданов е назначен за началник на отделение „Б” на Държавна сигурност, която по това време е контраразузнаването. Впоследствие е назначен за началник на следствието в ДС. Стефан Богданов е арестуван през септември 1949 г., разследван в продължение на две години и осъден на 15 години затвор по обвинение, че участва в тайна организация, ръководена от Трайчо Костов, целяща да събори комунистическата власт. Излежава седем години в Бургаския затвор и Белене, освободен е след Априлския пленум през 1956 г. След реабилитацията му е директор на Българска фотография, а после е търговско аташе в Швейцария в периода 1965-1969 година. Умира през 1986 г. във Федерална република Германия. Хиляди агенти на болшевишка Москва водят терористична война срещу България в периода 1918-1944 г. След болшевишкия преврат през есента на 1917 г. Москва започва да изнася тероризъм и революция, включително и в България. Балканите са разглеждани от Москва като много подходящо място за следваща революционно-терористична вълна. В предаването \"Документите\" по политологът Антон Тодоров показа извадки от българските и руските архиви, които доказват размера на извършените от антибългарските комунисти предателства спрямо страната ни.  Антон Тодоров разкри, че след 1918 - а година страната ни на практика е била нападната от заплатени от болшевишкия режим в Москва масови убийци. Тяхната цел е била поробването на страната ни от Съветите. Това са доказва от документите, които се намират в български и чужди архиви, част от които бяха показани от Антон Тодоров. През май 1918 г. при ЦК на Руската комунистическа партия (болшевики) [РКП(б)], се създава федерация на чуждестранните комунистически групи. На 16 май южнославянската комунистическа емигрантска група, в коята влизат и български представители, решава да стане секция на Руската комунистическа партия (болшевики) \"Група на българи, сърби, хървати и словенци\". На 15 октомври българите се отделят и създават самостоятелна група. По този начин се оформя първата организационна структура, която започва да се занимава с планирането, организацията и извършването на разузнавателна дейност срещу суверенна България в полза на болшевишкия режим в Москва. Един от първите, които поставят началото на предателската дейност в полза на болшевишките тайни служби в България е Григор Чочев. През 1918 г. той установява и поддържа нелегалния партиен канал между Варна и Одеса, по който се пренася оръжие, взривни материали и нелегална литература. Като куриери по този канал действат агентът на международния отдел на Коминтерна Боян Папанчев, сътрудникът на разузнавателното управление на червената армия Жечо Гюмюшев, Енчо Атанасов. Изградена е цяла партийна флотилия, в която имало пет моторни лодки и един кораб. Свои хора комунистическата база във Варна е имала в морската полиция, в митницата, в градската администрация, в пристанището и в щаба на руската емиграция. Дейността на базата е координирана от ръководителя на аналогичната база в Истанбул Никола Трайчев (с фалшиви имена Давид Давидов) и от софийските резиденти на съветското военно разузнаване Христо Боев Петашев и Борис Иванов. На първия конгрес на БКП (т.с.), проведен на 25-27 май 1919 г., се поставя началото на болшевизацията на тази партия. Приема се програмната декларация на (не)Българската комунистическа партия, в която като цели присъстват три неща: насилствено сваляне на законната власт в страната чрез въоръжено въстание, установяване на съветска власт като форма на диктатура на пролетариата и обявяване на партията за част от Третия комунистически интернационал - Коминтерна. Веднага след този конгрес БКП пристъпва към изпълнение на тези цели. Историкът Цочо Билярски описва периодът на болшевизацията на БКП след преименуването й от социалдемократическа на комунистическа като „една история, изпъстрена с много кръв, с подготвяне и изпълнение на много убийства, заговори и атентати“.", "date": "2018.02.24", "title": "Антон Тодоров: Дейността на агенти на Москва срещу България преди 9.09.1944 г. е отчитана като трудов стаж"}
{"url": "https://www.24chasa.bg/novini/article/6734287", "text": "Да се въведе мандатност на началниците и директорите в системата на образованието и да се осигури постоянно наблюдение чрез технически средства в ясли, детски градини и училища - това са само част от исканията, издигнати на днешния протест срещу проблемите в образованието, проведен в Стара Загора. Той бе организиран от Инициативния комитет за качествена и иновативна образователна система. Участниците издигнаха лозунги срещу насилието в учебните заведения и за родителска солидарност, а върху юрганчето на заспало в детска количка бебе можеше да се прочете: \"Не искам да ме бият в училище\". Председателят на комитета Васил Николов от София припомни, че с 24 хиляди подписа от цялата страна, комитетът е внесъл в парламента по Закона за пряко участие на гражданите в държавната власт и местното самоуправление своите предложения за промени в българското законодателство, които да решат проблемите в образованието. Мерките за това са около 15. \"Тази подписка има ролята на референдум, който се е провел, без решението му да е задължително за депутатите. Те са длъжни да разгледат нашите предложения, а решението им остава на тяхната съвест\", обясни Николов пред \"24 часа\".", "date": "2018.02.24", "title": "Мандати и камери поиска протест срещу проблемите в образованието в Стара Загора"}
{"url": "https://www.24chasa.bg/novini/article/6734262", "text": "Луд скандал се е разгорял на заседанието на Червения пленум заради позицията на БСП, в която беше махнато изречението за Народния съд. Същото изречение стана повод Валери Жаблянов да бъде свален от зам-шефския пост на парламента. По време на заседанието на Националния съвет на червената партия, което се провежда и в този час на \"Позитано\" 20 Велислава Дърева и Янаки Стоилов попитали ръководството защо е изтеглило изречението. В него Жаблянов казваше, че народният съд е бил необходимо и навременно правосъдие. Много от червените споделят позицията му, въпреки че изречението бе изтеглено след скандал в социалните мрежи от документ в официалния сайт на партията.  Стоилов хем критикувал изтеглянето на изречението, хем поздравил ръководството, че е защитило Валери Жаблянов. Тъй като Янаки Стоилов бил много остър в изказването си, това предизвикало реакцията на другарите му. Атанас Костадинов и Атанас Зафиров го критикували, че разпалва скандала отново в услуга на ГЕРБ. \"Когато в ГЕРБ има трус и БСП набира сила винаги се намира някой вътре в нашата партия, който в услуга на управляващите да направи скандал\", била тяхната позиция. Това предизвикало отново Стоилов, който обвинил ръководството че е исторически неграмотно и разказал как Бриго Аспарухов се е хвалел навремето, че той е бил човекът, открил Бойко Борисов за политиката. Това взривило пленума и самия Аспарухов, който обявил, че толкова злобна реч срещу партията отдавна не е чувал и попитал Стоилов как не го е срам. Дори ГЕРБ не говорят с толкова злоба за БСП, обявил Аспарухов. Зафиров също станал да отговаря на Янаки Стоилов и го попитал, след като е бил дълги години в ръководството, с какво е помогнал да се разберат историческите факти. Червеният пленум продължава и в момента. ", "date": "2018.02.24", "title": "Скандал в БСП заради Народния съд"}
{"url": "https://www.24chasa.bg/novini/article/6734302", "text": "Президентът на Сърбия Александър Вучич заяви вчера в София, че Белград е за продължаване на диалога в Брюксел, че е за компромис, но компромис може да се постигне само, ако се чуе и това, което казва Сърбия, пише днес белградският вестник \"Политика\". В общо обръщение към медиите с президента на България Румен Радев, Александър Вучич благодари за подкрепата, която Радев оказва на Сърбия по европейския път и че се застъпва да се чуе и становището на Сърбия, когато става дума за решение за Косово, пише изданието, предава БТА. Вучич посочи, че след няколко дни ще заяви и на председателя на Европейската комисия Жан-Клод Юнкер, че за компромис е необходимо да се чуе и Сърбия, и че се надява, че в ЕС ще разберат това, отбелязва \"Политика\". Икономическият и търговският обмен между Сърбия и България нараства от година на година и за пръв път достигна един милиард долара, изтъкна Вучич в София. Износът на Сърбия в България само за една година бе увеличен с 53 процента, а износът на България в Сърбия - с 28 процента, което говори за голям напредък в нашите икономически отношения, заяви той. Вучич посочи, че е много важно Сърбия да завърши отсечката от магистралата до граничния пункт Градина и помоли българската страна да построи също отсечката от този път до София, напомняйки, че му е известно, че България е направила много в предходния период в други части на своята територия. Нашето намерение е да извършим реелектрификация и модернизация на железопътната линия Ниш-Димитровград, в което ще вложим 270 милиона евро, подчерта Вучич. Сърбия започва изграждането на интерконектор между България и Сърбия и на газопровод между Димитровград и Ниш, тъй като очаква след 2019 г. по-голямата част от газа да получава от посока България, а той след това ще върви към Унгария, Австрия и други страни от региона, заяви сръбският президент. В София бяха подписани два меморандума за сътрудничество с България, които имат за цел по-добро свързване на двете страни в железопътния и водния транспорт, и откриват възможност за общо кандидатстване за средства от фондовете на Европейския съюз, пише белградският в. \"Политика\".", "date": "2018.02.24", "title": "Сръбски медии за посещението на президента Вучич в България"}
{"url": "https://www.24chasa.bg/novini/article/6734304", "text": "Отговорният секретар на Държавния съвет на Китайската народна република и член на ЦК на Китайската компартия Ян Цин е обвинен в получаване на подкупи. Срещу него е започнало антикорупционно разследване, съобщи днес централната партийна комисия по проверка на дисциплината, цитирана от ТАСС. \"Ян Цин сериозно наруши политическия регламент и общоприетите правила, - се казва в сайта на комисията. - В продължение на дълго време той е поддържал незаконни контакти с шефове на предприятия и с представители на обществеността, злоупотребявайки със служебните си пълномощия: той е лобирал за чужди интереси в замяна на материална изгода, получавайки подкупи чрез роднини\", предава БТА. В документа се казва, че обвиняемият \"предстои да признае вината си и да се разкая\". През тази година ще се разглежда въпросът за изключването му от партията. Едновременно с това Ян Цин се освобождава от пълномощията, които е упражнявал, с понижаване в длъжност. Борбата с корупцията в Китай се активизира с идването на власт през 2012 г. на петото поколение ръководители на страната начело със Си Цзинпин. През последните няколко години в резултат на мощната антикорупционна кампания над 200 високопоставени официални лица се лишиха от постовете си и бяха пратени зад решетките с различни присъди, включително и доживотни. Според официалната статистика само за изминалата 2017 г. над 159 000 души в Китай са били подложени на различни наказания за нарушаване на партийната дисциплина и за корупция. Срещу тях са били заведени над 122 000 дела, отбелязва ТАСС.", "date": "2018.02.24", "title": "Пореден висш китайски служител обвинен във вземане на подкупи"}
{"url": "https://www.24chasa.bg/novini/article/6734306", "text": "В столицата на Саудитска Арабия Рияд се провежда първият за кралството джаз фестивал, който е организиран на открито и продължава три дни, предаде Ройтерс. Местни жители и чужденци дойдоха на фестивала да послушат групи от Рияд, Бейрут и Ню Орлиънс. Публиката пригласяше на ливанския изпълнител Шади Нашеф, докато той пееше \"Hotel California\" на \"Игълс\" - необичаен момент за ислямското кралство, след като миналата година религиозната полиция определи концертите с пеене за вредни и покваряващи, предава БТА. На джаз феста имаше зона пред сцената, разделена на два сектора - за мъже и за жени, но хората се смесваха в секторите за семейства отстрани. Посетителите можеха да си купят храна от каравани за бързо хранене и да разгледат изложба на винтидж коли. Саудитска Арабия преосмисля ограниченията си върху дейностите за забавление като част от усилията да подсили икономиката си. ", "date": "2018.02.24", "title": "За първи път в Саудитска Арабия - джаз фестивал (Снимки)"}
{"url": "https://www.24chasa.bg/novini/article/6734314", "text": "Русия приканва САЩ и Северна Корея да преминат от тактика на изчакване към установяване на пряк диалог. Това заяви в интервю за ТАСС руският зам.-министър на външните работи Игор Моргулов, предаде агенцията. \"Москва неизменно се обявява за установяване на пряк диалог между Вашингтон и Пхенян - посочи дипломатът. - В нашите контакти с всяка от страните убеждаваме партньорите да преминат от изчаквателна тактика към инициативни стъпки за установяване на пряк диалог, да се възползват от благоприятния прозорец на възможности, отворил се благодарение на олимпийското затишие за периода на игрите в Пьончан\", предава БТА. Редица медии съобщиха, че в Пьончан е имало възможност за пряк контакт между делегациите на САЩ и на КНДР, напомни той. \"За жалост тази инициатива не бе осъществена. Надяваме се и американците, и севернокорейците да осъзнаят, че диалогичният път няма алтернатива\", добави Моргулов. Ако получи съответното запитване, каквото засега няма, Москва е готова, по думите му, да предостави площадка за диалог между Пхенян и Сеул. \"От наша гледна точка единствено условие за осъществяването му трябва да е липсата на каквито и да било условия и от двете страни\", каза руският представител. Русия разчита очерталата се \"перспектива за междукорейско сближаване да не бъде разрушена с необмислени стъпки към подновяване на военната дейност в субрегиона\", посочи руският дипломат. Руско-севернокорейската междуправителствена комисия по търговско-икономическото сътрудничество ще заседава в края на март в столицата на КНДР, съобщи Моргулов. Москва ще продължи сътрудничеството с Пхенян в сферите, незасегнати от ограниченията на Съвета за сигурност на ООН, увери той. По-рано зам.-външният министър на Северна Корея Син Хон-чхол също заяви, че Пхенян смята да развива сътрудничеството с Москва \"независимо от съществуващите спънки\", отбелязва ТАСС.", "date": "2018.02.24", "title": "Руски дипломат: Москва приканва Вашингтон и Пхенян към пряк диалог"}
{"url": "https://www.24chasa.bg/novini/article/6734327", "text": "България играе все по-активна роля на Балканите и може да бъде важен фактор за икономическото развитие на региона, включително чрез различни инициативи в туризма. Това заяви министърът на туризма Николина Ангелкова пред Пол Маккарти, регионален заместник-директор на отдел \"Европа\" на Международния републикански институт (International Republican Institute - IRI). Срещата им се състоя във Вашингтон в рамките на работното посещение на министъра в САЩ, съобщи министерството на туризма. Министър Ангелкова представи отговорната мисия, която България в момента изпълнява като председател на Съвета на ЕС по отношение на сигурността, просперитета и модерното развитие на страните от общността. Сред важните теми на европредседателството е и интеграцията на Западните Балкани, които имат все още неразгърнат икономически, социален и културен потенциал. Съвместно със страни от региона разработваме инфраструктурни проекти, които са важни и за развитието на туризма, каза министърът и подчерта, че се създават общи продукти и маршрути, които ще насърчават привличането на повече туристи към тази част на Европа, включително и от далечни пазари като САЩ. Туризмът допринася за растежа на световната икономика, защото е водещ фактор за устойчивост. Традиционно той е сред най-важните двигатели за благосъстоянието и напредъка на страните и през последните десетилетия се развива с ускорени темпове, допълни министърът. Тя припомни, че този месец в българската столица София се състоя неформална среща на министрите на туризма от ЕС на тема \"Туризъм и икономически растеж\". На форума участваха около 520 делегати и бяха дискутирани тези въпроси и ролята на Европа като водеща туристическа дестинация в света. Министърът припомни, че според Европейската туристическа комисия международните туристически пътувания на континента през 2017 г. са повече от 670 милиона и са се увеличили с 8,4 на сто в сравнение с година по-рано. България също показва отлични резултати в сектора. През 2017 г. общият брой туристически посещения на чужденци у нас е близо 8,9 милиона, което надвишава с над един милион населението на страната ни. Привличаме все повече инвеститори в туризма и предлагаме висококачествени и конкурентни услуги, акцентира министър Ангелкова. Международният републикански институт е непартийна, неправителствена международна организация за развитие на демокрацията. От 1983 г. работи в повече от 100 страни - в Африка, Азия, Евразия, Европа, Латинска Америка и Карибите, Близкия изток и Северна Африка - и в момента има офиси в над 30 държави. Нейните дейности включват подпомагане на политическите партии и кандидатите им за развитие на техните ценности и институционални структури, на добри управленски практики, гражданско общество, образование, младежки лидери, изборна реформа, мониторинг на избори и други.", "date": "2018.02.24", "title": "Ангелкова в САЩ: България може да бъде важен фактор за развитието на Балканите"}
{"url": "https://www.24chasa.bg/novini/article/6733580", "text": "Над 600 души от цялата страна ще танцуват през юни в Девин за каузата “Българско председателство на Съвета на ЕС”. А родопската община му посвещава петото си издание на атрактивния “Девин денс фест”. Ежегодно надиграването в Девин събира поне 600 участници от всички фолклорни области в България. Миналата година участваха 26 състава, а тази година очакваме ръст в заявките, казват от община Девин. По време на атрактивните фолклорни надпревари с наши и чужди туристи Девин се удвоява като население. На тазгодишния фест общината предвижда чрез проекта с НСОРБ  да се проведе кръгла маса на тема “Българското председателство на Съвета на ЕС 2018”. “Фестивалът популяризира културното наследство и народните танци от различни региони. Ежегодно той се радва на голям интерес. Това ще гарантира достигането на информацията, свързана с българското председателство, до максимален брой участници не само от Девин, а от цялата страна”, казват от кметството в Девин. Фестът и нашето председателство с плакати, ще се раздават брошури, които ще популяризират ползите ни от членството в ЕС. На кръглата маса в Девин ще бъдат поканени представители на НПО, бизнеса, граждани и ученици, пред които лектори ще обяснят ролята на ротационното председателство, приоритетите ни, възможностите за изграждане на позитивен образ на България, докато оглавява Съвета на ЕС, и др. Освен в Девин на председателството посвещават най-почитаните си празници и в община Чепеларе, където ще се проведе информационна кампания по време на майските културни и спортни тържества, традиционни за родопската община. На кръгла маса за бизнеса, НПО, ученици от горен курс ще се представят приоритетите на председателството на България, като с фокус за подкрепа на предприемачеството, постигане на икономически растеж и създаване на работни места. В Златоград ще се организира дискусионен форум “ЕС: Постигнато и предстоящо - опит и предизвикателства в региона\" с представители на местната власт, бизнеса, неправителствени организации и младежи на общината, посветен на 11 г. членство на България в ЕС и българското председателство. А на 9 май, Деня на Европа, ще се открие фотоизложба на открито на тема “Европейска подкрепа за красив и привлекателен Златоград”. В нея ще се представят снимки на фотографи любители и професионалисти, запечатали впечатленията си от новата визия на Златоград, подобрена със средства от ЕС по различни програми. Общината провежда инициативата заедно с талантите от фотоклуб “Златоград\", а бюджетът е 6 хил. лв., солидарно между гранта на НСОРБ по линия на председателството и собствен принос на общината. В Смолян пък ще съчетаят празника на детето - 1 юни, с информационен ден за малки и големи, посветен на председателството ни на ЕС.", "date": "2018.02.24", "title": "600 в носии ще  танцуват в Девин за българското председателство"}
{"url": "https://www.24chasa.bg/novini/article/6734331", "text": "Правосъдният министър Цецка Цачева заяви, че няма как да бъде изпълнено искането за 20 процентно увеличение на възнагражденията на служителите в затворите. Цачева слезе при протестиращите пред Министерството на правосъдието, предава БТА. По думите й това искане не съответства дори на направените увеличения в системата на МВР. Тя допълни, че на ръководителите на синдикатите е било предложено 5-процентно увеличение, но те са отказали, затова министърът ще поиска мнението на редовите членове на синдикатите за този компромисен вариант.", "date": "2018.02.24", "title": "Цачева: Искането за 20% увеличение на заплатите на служителите в затворите не може да бъде изпълнено"}
{"url": "https://www.24chasa.bg/novini/article/6734320", "text": "Европейската централна банка съобщи днес, че изпадналата в криза латвийска банка Ей Би Ел Ви (ABLV Bank), фалира или вероятно ще фалира и заедно с клона си в Люксембург ще бъде ликвидирана според латвийското законодателство, предадоха Асошиейтед прес и ТАСС. В понеделник латвийският финансов регулатор нареди на Ей Би Ел Ви, третата по големина на активите в страната, да спре всички разплащания по искане на ЕЦБ на фона на обвинения от САЩ, че е участвала в пране на пари и нарушаване на санкциите срещу Северна Корея, предава БТА. ЕЦБ посочи в изявление днес, че е стигнала до заключение, според което латвийската банка фалира или вероятно ще фалира, тъй като няма достатъчно средства на разположение, за да устои на масово теглене на депозити. Според ЕЦБ ръководството на европейския Единен механизъм за преструктуриране - ЕМП (Single Resolution Mechanism-SRM) е решило, че намесата му не е в обществен интерес, така че банката ще бъде ликвидирана според латвийското законодателство. Заради силното влошаване на ликвидността Ей Би Ел Ви няма", "date": "2018.02.24", "title": "Европейската централна банка: Латвийската\nABLV Bank ще бъде ликвидирана"}
{"url": "https://www.24chasa.bg/novini/article/6734325", "text": "Румънският премиер Виорика Дънчила каза, че е поискала от лидерите на ЕС, с които се е срещнала тази седмица в Брюксел, да й звънят директно на нея, когато искат информация за ситуацията в Румъния, за да има каже \"каква е истината\", съобщава информационният сайт Зиаре. В интервю за румънската телевизия Антена 3, дадено по време на посещението й в Брюксел във вторник и сряда, Дънчила каза, че е предала на председателя на Европейския съвет Доналд Туск, на председателя на Европейския парламент Антонио Таяни и на председателя на Европейската комисия Жан-Клод Юнкер посланието, че иска продължаване на борбата с корупцията и независимо правосъдие, но в същото време иска да бъдат спазвани правата на човека, предава БТА. Дънчила каза, че е помолила тримата председатели, когато искат информация за Румъния, да я потърсят първо от правителството на Румъния, защото \"е имало много дезинформация\". \"За девет години, колкото бях евродепутат, видях много дезинформация, видях как прояви на недобросъвестност доведоха до критики към Румъния от всички страни, което бе несправедливо. Не искам да оставям дезинформацията да създава погрешен образ на Румъния. Ще опитам да бъда в контакт с европейските лидери, помолих ги да ми звънят и аз ще дам цялата информация прозрачно и коректно\", каза Виорика Дънчила. Запитана дали европейските лидери са й се сторили загрижени на фона на предупрежденията във връзка с борбата с корупцията в Румъния, Дънчила отговори, че не е видяла такава загриженост. Тя се оплака обаче от \"негативните\" въпроси на чуждестранните журналисти, които се интересуваха от вътрешни проблеми на страната. \"Това, което ме ядоса, бе, че всички въпроси бяха негативни. Бих искала да чуя поне един позитивен въпрос за Румъния (...), да чуя поздравления, че Румъния има 7 процента икономически растеж. Но всички въпроси бяха свързани с онова, което някои хора искат да представят за Румъния\", посочи Дънчила.", "date": "2018.02.24", "title": "Румънският премиер: Лидерите на ЕС да търсят информация директно от мен"}
{"url": "https://www.24chasa.bg/novini/article/6734346", "text": "Политиката не е това, което се прави на жълтите павета. Важно е да бъдем по места, да чуем проблемите на хората от тях самите. Това заявих в с. Крупник (община Симитли) пред представители на медиите, където бях гост на традиционните на Тодоровден конски състезания - кушии. Това написа Цветан Цветанов във фейсбук. \"Коментирах, че оставката на министъра на енергетиката Теменужка Петкова е нейно лично решение и е била с цел да отпадне всякакво съмнение за връзки или натиск в сделката за ЧЕЗ. Подчертах, че ще се направи пълна проверка по случая, за да се гарантира нацоналната сигурност\", добави Цветанов. \"В рамките на събитието поздравих кмета на Симитли Апостол Апостолов за усърдната му работа, разултатите от която днес са видими за всички. Пред медиите посочих, че е от изключителна важност да се завърши по-бързо строителството на АМ „ Струма”, защото това би означавало по-малко жертви и повече екология. Казах още, че е недопустимо президентът Румен Радев да обижда народните представители и приемиера, защото така разделя обществото\", пише още Цветанов.", "date": "2018.02.24", "title": "Цветанов на кушиите в Крупник: Политиката не е това, което се прави на жълтите павета"}
{"url": "https://www.24chasa.bg/novini/article/6734366", "text": "Във връзка с усложнената зимна обстановка на Балканите и очакваното влошаване на метеорологичните условия в Хърватия, Словения, Република Македония, Румъния, Босна и Херцеговина,Черна гора и Сърбия, изразяващо се в минусови температури, силни ветрове и обилни снеговалежи, Министерството на външните работи съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката. Това съобщиха от Министерството на външните работи. В случай на неотложни пътувания, МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните вла?сти и указанията на пътните знаци и да потеглят на път напълно подготвени за придвижване в зимни условия - зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии. В случай на кризисна ситуация, МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до дирекция \"Ситуационен център\" на МВнР, която приема денонощни сигнали за бедстващи хора на телефон: 00359 2 948 2404 или на имейл: crisis@mfa.bg Сигнали могат да бъдат подавани и на следните дежурни телефони: Хърватия: +385 984 69 808 Словения: + 386 41 722 238 Република Македония: +389 75 280 013 Румъния: +40 21 230 21 50 Босна и Херцеговина: +387 603 210 397 Черна гора: +382 69 143 298 Сърбия: +381 66 840 89 51 24.02.2018 г.", "date": "2018.02.24", "title": "Външно: Не пътувайте на Балканите заради снеговете, ето спешни телефони"}
{"url": "https://www.24chasa.bg/novini/article/6734004", "text": "Председателят на Европейския съвет Доналд Туск съобщи, че държавните и правителствените ръководители от ЕС ще решат през март дали срещата, насрочена във Варна с турския президент Реджеп Ердоган, ще се състои. Следващото заседание на Европейския съвет е на 22-23 март, а срещата ЕС-Турция във Варна е предвидена за 26 март. Туск отбеляза, че при обсъждането на обстановката в Кипър днес европейските ръководители са изразили съпричастност с Никозия. Туск определи като закононарушение поведението на Турция, която пречи в кипърските териториални води да бъдат извършени проучвания за находища на газ. Европейският съвет е подкрепил също Гърция по спорните въпроси с Анкара. Съветът призовава Турция да спазва международното право, защото делата й противоречат на добросъседството, предава БТА. Европейският съвет призовава Иран и Русия да престанат подкрепата за насилието на режима на Башар Асад в Сирия. По въпросите на ЕС на днешната среща участниците са се обединили около нуждата от повишаване на разходите за борба с незаконната миграция, отбраната, сигурността, образованието. Председателят на Европейската комисия Жан-Клод Юнкер уточни, че 14-15 държави са изразили готовност да увеличат вноските си в общностния бюджет заради очаквания годишен недостиг от около 10 милиарда евро покрай напускането на Великобритания. Юнкер посочи, че ако ЕС запази досегашните си разходи за сближаване и земеделие, останалите пера от бюджета трябва да бъдат съкратени почти наполовина. Не ми харесва, но трябва да има намаление в земеделската и кохезионната политика, заяви той. Юнкер и Туск изразиха напълно противоположни оценки за издигането предварително на водещи кандидати за председател на Европейската комисия. Според Юнкер, ако този подход се използва пак, както при неговия избор през 2014 г., това би било по-демократично. Туск е на мнение, че водещите кандидати не допринасят за демокрацията. Европейският съвет днес е решил да не обещава подкрепа за водещ кандидат, след като преди месец Европейският парламент прие решение да не гласува за кандидат, който не е бил предварително известен. Идеята за обединяване на постовете на председател на ЕК и на Европейския съвет днес не е предизвикала интереса на европейските ръководители. Според Юнкер единен председател би отговарял на договора за ЕС. Той цитира договора, в който също пише, че броят на еврокомисарите трябва да бъде равен на броя на поне 2/3 от страните в ЕС. Европейският съвет днес е подкрепил предложението на ЕП от догодина броят на евродепутатите да бъде 705 след напускането на Великобритания. Туск определи британската преговорна позиция с ЕС, ако е цитирана правилно в медиите, като \"илюзорна\". Той изрази пълна увереност, че резултатът от преговорите с Лондон ще бъде оценен от ЕС обективно. Туск ще се срещне с британския министър-председател Тереза Мей на 1 март - ден преди тя да изложи в реч визията си за връзките между Великобритания и Европейския съюз след Брекзита. Председателят на Европейския съвет коментира днешната си среща с премиера на Полша Матеуш Моравецки. Опитвам се да защитя добрия образ на родината си, но не е лесно в тези разговори, каза Туск, който е поляк. Предупредих Моравецки, че обстановката е сериозна и пряко се отразява на интересите на страната. Имам само един съвет - две вълни трябва да бъдат спрени - на лошите мнения за Полша (те вече достигат размерите на цунами), а втората са антисемитските изказвания. Правителството може, ако има воля, да пресече и двете вълни. В последните 30 години вложихме много тежък труд и не можем да позволим никому да разруши това за няколко седмици. Още не е късно нужното да се свърши, не е късно за малко достойнство, каза Туск. Юнкер изрази дълбокото си убеждение, че ЕК и Варшава ще намерят пресечна точка. Спорът е за спазването на законодателството на ЕС покрай промените, предприемани от полските власти.", "date": "2018.02.24", "title": "ЕС: Срещата на Борисов, Юнкер и Ердоган във Варна е под въпрос"}
{"url": "https://www.24chasa.bg/novini/article/6734023", "text": "Заместник-председателят на ГЕРБ и председател на ПГ на партията Цветан Цветанов ще посети Благоевградска област на 24 февруари (събота). Той ще бъде придружаван от областния координатор на ГЕРБ в Благоевград и народен представител Даниела Савеклиева. В 12.30 часа Цветанов ще посети село Крупник (община Симитли), където ще участва в честванията по случай Тодоровден. В 16.00 часа Цветан Цветанов ще се срещне с общинските съветници и актива на ГЕРБ – Сандански. Събитието ще се проведе в офиса на партията в града, а в него ще участва и кметът на община Сандански Кирил Котев.", "date": "2018.02.24", "title": "Цветан Цветанов ще посети област Благоевград"}
{"url": "https://www.24chasa.bg/novini/article/6734010", "text": "Верният ход беше ЧЕЗ да се изкупи от държавата. Не разбирам какво спечелихме, като махнахме държавата от БГА „Балкан“ например, примерите са десетки. Държавата трябва да се върне обратно в енергетиката и на много още места. Ние видяхме как за 30 години държавата беше ограбена. Има стратегически отрасли, където държавата трябва да се върне – като енергетиката, като инфраструктурата. Разбира се, че не говорим за държавна собственост като преди 10 ноември. Това заяви зам.-шефът на депутатите от БСП Антон Кутев в предаването „Тази събота“ на Би Ти Ви. Според Кутев върви процес на самосваляне на третото правителство на Бойко Борисов. Волен Сидеров ще е човекът, който ще свали това правителство отвътре. Той очевидно не зае зам.-премиерските постове като другите двама партньори на ГЕРБ. Всички правителства в последните години се самосвалят, включително и това на Орешарски, смята Антон Кутев. Разговорът за Народния съд беше излишен, важният разговор сега е какви са заплатите за доходите на хората, каза още депутатът. Валери Жаблянов си изрази позицията, но главният проблем е, че ние се върнахме към разговор, който е напълно излишен за БСП. Ние от 1991 г. имаме декларация, че сме против Народния съд, добави Кутев. Той е категоричен, че свалянето на Жаблянов от поста на зам.-шеф на парламента е било незаконно и Конституционният съд ще го върне.", "date": "2018.02.24", "title": "Антон Кутев: Верният ход беше държавата да изкупи ЧЕЗ"}
{"url": "https://www.24chasa.bg/novini/article/6734007", "text": "Броят на каталунците, искащи независимост от Испания за областта си, спадна до най-ниското си ниво от четири години, сочи проучване. Данните хвърлят сянка на съмнение върху успеха на кампанията за отделяне точно в момент, когато лидерите й имат разногласия за това как да се продължи оттук нататък, предаде Ройтерс. През октомври Каталуния, богат регион в Северна Испания, обяви едностранно независимост, но осъществяването й бе спряно от испанските власти, защото противоречеше на испанската конституция, предаваа БТА. Оттогава областта, която има свой език и широка автономия, се упрявлява пряко от централното правителство в Мадрид. През декември сепаратистките партии спечелиха регионалните избори, но не могат да се споразумеят за начина, по който да се управлява регионът. Някои в лагера на независимостта искат бившият регионален премиер Карлес Пучдемон да управлява от Брюксел, където пребивава от октомври в самоналожено изгнание - решение, което се натъква на доста на брой потенциални правни пречки. Други предпочитат да се избере по-непретенциозен кандидат, за да се успокои напрежението. Според внимателно следеното социологическо изследване на \"Сентро д'естудис д'опинио\", което се прави на всеки три месеца, 40,8 процента от каталунците покдрепят отделянето от Испания при 48,7 на сто през октомври. В същото време делът на подкрепата за оставане в Испания е нараснал от 43,6 на 53,9 процента, най-високото ниво от четири години. През новата седмица новоизбраният регионален парламент ще се събере на първото си редово заседание, за да обсъди начини за излизане от сегашната безизходна ситуация.", "date": "2018.02.24", "title": "Подкрепата за независимостта в Каталуния стигна най-ниското си ниво от 4 години"}
{"url": "https://www.24chasa.bg/novini/article/6734016", "text": "Най-малко двама души загинаха, а шестима бяха ранени при самоубийствен атентат в афганистанската столица Кабул, предадоха агенциите. Експлозията избухнала в дипломатическия квартал на Кабул близо до обект на афганистанското разузнаване, както и недалеч от американското посолство и други афганистански и международни институции, предава БТА. В заявление в своя пропаганден сайт „Амак“ „Ислямска държава“ твърди, че е извършила нападението, предава Фокус. Наджиб Даниш е на мнение, че броят им може да се увеличи.Говорител на афганистанското министерство на вътрешните работи съобщи, че първоначалният брой на жертвите може да нарасне.", "date": "2018.02.24", "title": "Двама загинали и шестима ранени при самоубийствен атентат в Кабул (Снимки)"}
{"url": "https://www.24chasa.bg/novini/article/6734030", "text": "Ако ние не се свалим, няма кой. Старал съм се досега да играя ролята на балансьор и координатор в управляващата коалиция. Но на нас ни липсва идейният поглед. Разпиляваме се в детайли. Да, туризмът е важен, но България не може да живее само от туризъм, коментира пред Би Ти Ви лидерът на „Атака“ Волен Сидеров. Късно в петък вечерта той се срещна на кафе с Цветан Цветанов и Валери Симеонов. Тримата изгладиха натрупани в последните дни разногласия и обявиха, че коалицията е стабилна. По-често трябва да търсят и моя опит. Поне два пъти в седмицата. Например за темата за Народния съд Цветанов трябваше да се посъветва с мен, да пита старото. Повечето хора сега в ГЕРБ или са били членове на БКП, или са много млади. И сега да се правим на антикомунисти…, каза Сидеров. Той упреквал ГЕРБ в липса на достатъчно вслушване в коалиционния партньор в негово лице. Моят опит е ценен, ако те не го ценят, значи са си самодостатъчни. Моят опит е факт, за тях ще е полезно, иначе аз предпочитам да се занимавам с изобразително изкуство, заяви лидерът на „Атака“. Аз съм готов да си стиснем ръцете и с Валери Симеонов, и с Красимир Каракачанов. Трябва да мислим и да действаме като големи мъже. Иначе става детска градина и аз влизам в ролята на детска възпитателка – така коментира Сидеров основният проблем от последните седмици между трите патриотични партии – кой има повече медийни изяви. Според Сидеров коалицията трябва да остане стабилна и да се яви заедно на следващите избори. Няма идеология, работи се на парче, ден за ден, критикува още Волен Сидеров. Той заяви, че няма претенции към поста на енергиен министър. Можел обаче да предложи имена. Радвам се, че премиерът гледал вече кооперативно на кандидатите за министри. Явно е имало смисъл от критиките ми и разменените реплики с Цветан Цветанов, добави лидерът на „Атака“. В петък Борисов заяви от Брюксел, че ГЕРБ ще реши заедно с коалиционните си партньори кой ще замени на поста подалата оставка Теменужка Петкова.", "date": "2018.02.24", "title": "Волен Сидеров: Ако ние не се свалим, няма кой"}
{"url": "https://www.24chasa.bg/novini/article/6734026", "text": "Представители на държавното ръководство на Саудитска Арабия, Обединените арабски емирства и Катар ще се срещнат през следващите месеци с президента на САЩ Доналд Тръмп на фона на усилия на Вашингтон да уреди спора между съседните една на друга страни от региона на Залива, предаде Ройтерс. През март и април саудитският престолонаследник принц Мохамед бин Салман, престолонаследникът в ОАЕ принц Мохамед Ал Нахаян и емирът на Катар шейх Тамим възнамеряват да посетят Тръмп, каза високопоставен официален източник от САЩ. По думите му дневният ред ще включва организиране на среща на върха на Съвета за сътрудничество в Залива - за която Вашингтон се надява да се проведе по-късно тази година, както и темите за близкоизточния мир и Иран, предава БТА. През юни ОАЕ, заедно със Саудитска Арабия, Бахрейн и Египет скъсаха отношенията си с Катар, обвинявайки го в подкрепа за тероризма и техния най-голям противник Иран. Доха отхвърля обвиненията и твърди, че тези страни целят да ограничат катарския суверенитет. Вашингтон се надява до лятото да положи основите за провеждане на срещата на върха. \"Ще се надяваме спорът да бъде уреден преди срещата на върха, за да можем да се съсредоточим върху други стратегически източници на безпокойство като Иран\", заяви друг американски официален източник. В катарската военновъздушна база Удейда са разположени американски и международни военни сили, както и команден център за въздушни операции. Центърът координира събирането на голямо количество данни и разузнавателни сведения от спътници, безпилотни самолети, радари и американските самолети, които летят над горещи точки в Близкия изток и бомбардират позициите на \"Ислямска държава\".", "date": "2018.02.24", "title": "Държавници от Саудитска Арабия, ОАЕ и Катар ще посетят Тръмп през март и април"}
{"url": "https://www.24chasa.bg/novini/article/6734034", "text": "За сделката за продажбата на ЧЕЗ на пазарджишката фирма „Инерком“ се знаеше от два месеца, но нито КЗК излезе с предварително становище, нито ДАНС е направила проучване. Това заяви енергийният експерт от Центъра за изследване на демокрацията Мартин Владимиров пред  . „Доколкото знам около фирмата „Инерком Груп“ има около 10 други компании, които дават кредитния рейтинг“, каза проф. Атанас Тасев. Владимиров пък посочи, че зад групата „Инерком“ стоят активи от не повече от 74 млн. лв. „74 млн. лв. за покупка на компания с приходи от 2 млрд. лв. Никой сериозен банкер не би дал кредит на такава фирма“, смята Владимиров.", "date": "2018.02.24", "title": "Експерти: За продажбата на ЧЕЗ се знаеше от 2 месеца"}
{"url": "https://www.24chasa.bg/novini/article/6734048", "text": "Част от Перник отново остана без парно. Причината е авария на централен топлопровод. Спукала се е изгнила тръбя, съобиха за   дежурните екипи на „Топлофикация – Перник”. Това се случва дни, след последната авария след пожар в ТЕЦ-а, когато хората там отново мръзнаха в студа.", "date": "2018.02.24", "title": "Част от Перник отново остана без парно"}
{"url": "https://www.24chasa.bg/novini/article/6734063", "text": "Военнослужещите от 34-тия контингент на Въоръжените сили на Република България се завърнаха в страната рано сутринта, след успешно приключилото участие в мисията на НАТО \"Решителна подкрепа\" в Афганистан. Контингентът включва национален елемент, група за охрана, екип от съветници и щабни офицери, съобщи пресцентърът на Министерството на отбраната. На летище София военнослужещите бяха посрещнати от началника на щаба на Съвместното командване на силите флотилен адмирал Димитър Йорданов, който ги поздрави за достойно изпълнените задачи по време на мисията. Национален командир на 34-ия контингент е полковник Светослав Халваджиев от Командването на Сухопътните войски. Помощник-национален командир на контингента, той и национален командир на контингента в Кабул е полковник Стоян Стоянов от дирекция \"Логистика\" - МО, а командир на групата за охрана - капитан Георги Перчемлиев от в. ф. 42000 - Карлово. Тридесети и четвъртият български военен контингент, участващ в мисията на НАТО за подготовка, съветване и подпомагане \"Решителна подкрепа\" в Афганистан изпълняваше задачи, свързани с охрана, механизирани и пеши патрули, контрол на автомобилен и пешеходен трафик, както и обучение, съветване и методическо подпомагане на формирования и военнослужещи от Афганистанската национална армия.", "date": "2018.02.24", "title": "Военнослужещите от 34-тия контингент на\nВъоръжените сили се завърнаха в България"}
{"url": "https://www.24chasa.bg/novini/article/6734066", "text": "Международната рейтингова агенция Стандард енд Пуърс (Standard&Poor's) повиши кредитния рейтинг на Русия до инвестиционно ниво \"ВВВ-\" (лат. букви) от спекулативното равнище \"ВВ+\", информира ТАСС. Прогнозата по рейтинга е изменена от \"положителна\" на \"стабилна\", предава БТА. \"Демонстрираната привързаност към консервативна макроикономическа политика най-вероятно ще подкрепя силните външни и фискални баланси на Русия, а гъвкавият обменен курс ще позволи на икономиката да поеме шоковете, които биха могли да дойдат от по-строгите санкции или по-ниските цени на суровините. Сривът на редица частни банки не подкопа финансовата стабилност и виждаме ранни признаци на възстановяване на кредитирането\", посочва агенцията. Поради тези причини, отбелязват експертите, рейтингът на Русия в чуждестранна и национална валута се повишава съответно до \"ВВВ-/А-3\" и \"ВВВ/А-2\". Агенция Фич (Fitch) от своя страна реши да потвърди кредитния рейтинг на Русия на инвестиционно ниво \"ВВВ-\" с положителна перспектива.", "date": "2018.02.24", "title": "Стандард енд Пуърс повиши рейтинга на Русия до инвестиционно равнище, Фич го потвърди"}
{"url": "https://www.24chasa.bg/novini/article/6734072", "text": "Делото за откраднатите от музея \"Освободителна война\" в град Бяла ценни експонати, за близо половин милион лева, срещу обвинените две жени и един мъж, ще бъде възобновено през предстоящата седмица в Русенския окръжен съд, съобщиха от съдебната институция. С решение на Апелативния съд първата присъда по това дело бе отменена, а то е върнато за ново разглеждане. Обвинението е за кражба в особено големи размери. Наказателният кодекс предвижда за това лишаване от свобода от десет до тридесет години и конфискация на цялото или част от имуществото на виновния. За двете обвинени жени, които са били служителки на музея, престъплението се смята за квалифицирано, тъй като кражбата е извършена от длъжностно лице, което се е възползвало от служебното си положение. Според експерти, музеят в Бяла е почти изцяло изпразнен от оригиналните експонати. Различни видове оръжия, военни униформи и други предмети са били подменени от подсъдимите с фалшификати. Обвиненият мъж ще бъде съден и за незаконно държани от него ценни стари монети.", "date": "2018.02.24", "title": "В Русе започва отново дело за кражби от музей за близо половин милион лева"}
{"url": "https://www.24chasa.bg/novini/article/6734090", "text": "Русия реагира остро на встъпването в сила днес на украинския закон за \"реинтеграция на Донбас\". В коментар, публикуван на сайта на руското външно министерство и цитиран от ТАСС, се отбелязва, че с този акт \"в Киев окончателно потвърдиха, че са поели курс към силово решение на конфликта в Югоизточна Украйна\". Изразява се също така надежда, че \"западните наставници\" на Киев няма да допуснат реализацията на гибелния за тази страна сценарий. Според руското МВнР с подписа си под този закон президентът Петро Порошенко \"фактически зачеркна Минските споразумения, развързвайки ръцете на \"партията на войната\". \"Не се казва нищо за пряк диалог с местните власти на непризнатите републики, за деескалация на противостоянието, за търсене на пътища за мирно политическо уреждане. Напротив, документът създава условия за насилствено завземане на неконтролираните от Киев територии на Донецка и Луганска области, легализира използването на украинската армия против мирното население\", отбелязва руското външно министерство, предава БТА. В документа се изразява мнение, че прилагането на този закон крие рискове за сериозна ескалация на обстановката в Югоизточна Украйна. Украинската Върховна рада прие на 18 януари на второ четене законопроекта \"За особеностите на държавната политика но гарантиране на държавния суверенитет на Украйна над временно окупираните територии в Донецка и Луганска области\", а президентът Порошенко го подписа на 20 февруари. В закона Русия е наречена държава-агресор, а районите на Донецка и Луганска области, които са на под контрола на Киев - временно окупирани територии. На президента се дава право да използва въоръжените сили вътре в страната без съгласието на парламента, включително и за освобождаване на териториите в източната част на страната. За целта се създава обединен оперативен щаб на Въоръжените сили на Украйна за контрол над всички силови служби и над военно-гражданските администрации в зоната на конфликта. След внасянето на поправки в текста от него бяха премахнати всички споменавания на Минските споразумения.", "date": "2018.02.24", "title": "Москва: Със закона за \"реинтеграция\" на Донбас Киев фактически зачеркна Минските споразумения"}
{"url": "https://www.24chasa.bg/novini/article/6734097", "text": "„Тази сделка не буди доверие в потребителите. Съмнението остава. Защо българската държава не проявява интерес. Тя трябва да защити своя интерес и този на 3 милиона потребители на ЧЕЗ. Въпросът е кой стои зад тази сделка“. Така бившият президент Георги Първанов коментира продажбата на ЧЕЗ пред  . Според него не са лишени от смисъл призивите държавата да влезе в такъв стратегически сектор като енергетиката и да изкупи дела на ЧЕЗ. Оставката на енергийния министър Теменужка Петкова, пък според Първанов, засилилa съмненията, че тя е „просто един бушон“. По повод отстраняването на Валери Жаблянов като зам.-председател на Народното събрание заради позицията му, че Народния съд е бил необходимо и неизбежно правосъдие, Първанов обясни, че не споделя тезите му, но „не мога да си обясня как народен представител може да бъде отстранен заради изразена позиция“. „Няма условие в правилника на парламента, че зам.-председател трябва да защитава единна позиция с останалото ръководство на Народното събрание“, добави Първанов.", "date": "2018.02.24", "title": "Първанов: Държавата трябва да защити 3-те милиона потребители на ЧЕЗ"}
{"url": "https://www.24chasa.bg/novini/article/6734092", "text": "Ново обвинение беше повдигнато от специален прокурор Робърт Мълър на бившия шеф на кампанията на президента Доналд Тръмп Пол Манафорт, че тайно между 2012 и 2013 г. е плащал на бивши високопоставени европейски политици да лобират за проруското правителство на Украйна, предаде Ройтерс. Според обвинението Манафорт е превел над 2 милиона евро на неназованите бивши европейски политици. Той създал така наречената \"Хабсбургска група\", съставена от бившите политици, която трябвало да се появява публично и да прави независими оценки за действията на украинското правителство, предава БТА. Според обвинението тези политици са правели изказвания в качеството на анализатори, но в същото време са били платени лобисти. Част от прикритото лобиране е извършвано в САЩ, отбелязва Асошиейтед прес. Групата била ръковедена от бивш европейски канцлер, който в обвинението е посочен като \"чуждестранен политик А\", като той действал в координация с Манафорт. Обвиненията бяха повдигнати, след като бившият бизнес партньор на Манафорт Рик Гейтс се призна за виновен по обвинения срещу себе си. Гейтс, друг бивш представител на кампанията на Тръмп, се призна за виновен, че е участвал в заговор и е излъгал ФБР. С това той стана третият човек, свързан с кампанията на Тръмп, който сключва споразумение със специален прокурор Мълър, предаде ДПА. През октомври Гейтс беше обвинен заедно с Манафорт в заговор и други простъпки, свързани с лобистката им дейност в полза на Украйна. Според нови обвинения Гейтс е участвал в заговор за укриване на милиони долари, получени от него и Манафорт за консултантската им дейност, свързана с Украйна. Според тях той е излъгал за среща на 19 март 2013 г., на която са присъствали Манафорт и други, и по неистинен начин е отрекъл, че на нея не е била обсъждана Украйна. Ден по-рано Мълър предяви обвинения в 32 точки срещу Гейтс и Манафорт, че са изпрали доходи в размер на над 30 милиона долара, укрити от Манафорт от американските власти с помощта на Гейтс. Във вторник адвокат с връзки с Украйна се призна за виновен, че е излъгал разследващите за контактите си с Гейтс. Преди това адвокатът - Джордж Пападопулос, който е бивш съветник на кампанията на Тръмп, се беше признал за виновен по повдигнати му обвинения от Мълър. Специалният прокурор разследва за намеса на Русия на изборите през 2016 г. и за възможни връзки с кампанията на Тръмп. Последните обвинения обаче са за действия няколко години преди изборите през 2016 г. и не засягат кампанията на Тръмп. Признанията на Гейтс и Пападопулос засилват натиска над Манафорт, който беше начело на кампанията на Тръмп от юни 2016 до август 2016 г. Адвокатът му определи обвиненията като \"смехотворни\". Гейтс декларира, че ще сътрудничи на Мълър в разследването му. Това става по силата на сключеното между тях споразумение, предвиждащо Гейтс от обвиняем да стане сътрудничещ свидетел. Той е дал показания срещу Манафорт, предаде ТАСС, като се позова на съдебни документи. Манафорт заяви, че е невинен. Той посочва, че не се отказва да се защитава, въпреки че Гейтс се е признал за виновен. Манафорт определя обвиненията срещу себе си като \"неверни и скалъпени\" и заявява, че е \"очаквал и се е надявал\" Гейтс да продължи и да се яви на процес. Манафорт добавя, че Гейтс е избрал да се признае за виновен \"по причини, които тепърва ще станат известни\".", "date": "2018.02.24", "title": "Ново обвинение срещу Пол Манафорт за плащания на бивши европейски политици"}
{"url": "https://www.24chasa.bg/novini/article/6733807", "text": "В новата рубрика на Нова тв “Истории на успеха” Деси Банова представя млади, успешни и креативни българи, които имат възможност да се реализират навсякъде по света, но избират да се върнат в родината. След като миналата седмица Банова представи Александър Рангелов, който осигурява електричество за 1,6 милиарда души от алтернативни източници - слънцето и вятъра, днес публикуваме втори епизод - историята на Траян и Олга Траянови. За хора, които са в началото на кариерата си, винаги стои въпросът да намерят точната комбинация между смислена кауза, възможност за развитие и общност, която в крайна сметка те подкрепя и ти помага да се развиваш. Аз намерих това за себе си в “Заедно в час”. Приех го като едно голямо предизвикателство и възможност да допринеса. Много беше идеалистично. С всичките трудности в началото на учителската професия аз го правех със супержелание, със супермотивация. Чувствах се абсолютно на мястото си и знаех, че съм направила точния избор. Фондация “Заедно в час” има визия, че на какъв език говорят вкъщи, колко са образовани родителите му. Ние работим за това, като привличаме способни и изявени млади хора да бъдат учители за 2 години в най-нуждаещите се училища в България из цялата страна, и след това в дългосрочен план подкрепяме тези хора да бъдат агенти на промяната в образователната ни система и в обществото като цяло. В началото едно от предизвикателствата, които срещнах, беше ниската мотивация на моите ученици. Основното нещо, с което имахме за задача да се преборим с децата, на които аз преподавах, беше те да добият увереност и наистина да повярват в себе си и да си заложат цели. Да мотивираш учениците, да обвържеш предмета, който преподаваш, с интересите им, е трудно, но може би най-трудното беше да повлияеш, да развиеш нагласата в тях те да искат повече или да знаят, че заедно могат да постигнат повече. Виждаме, че ученици в класни стаи, в които ние работим, а това е ключова компетентност от гледна точка на дългосрочната перспектива за развитие на всеки един човек. Имаме доста примери за ученици в класни стаи, където има наши учители, които И тук говорим за ученици, при които статистиката показва, че не биха продължили в следващия професионален етап, но те го правят. Аз съм наистина благословена с това да деля лично пространство и житейски път с човека, с когото споделяме едни и същи виждания и ценности за живота. Това, което ние виждаме в класните стаи, е истинска магия, а именно ти да видиш и да усетиш пламъчето на познанието, на разбирането, на умението на децата да използват математиката и да говорят на езика на математиката. Това е магията и това ми носи удовлетворение. От моята камбанария приветствам хората да се връщат по много причини. България дава изключително голямо поле за творчество, защото има много неща около нас, които могат да бъдат подобрени. В крайна сметка ние може да инвестираме сега с нашите действия за едно по-добро бъдеще. Ако има сънародници, които ни гледат и търсят нещо такова: смислена кауза, възможност за развитие и общност, определено смятам, че могат да го намерят в България, дори не само в нашата програма. Има много такива малки общности, които са организирани около това да решават различни проблеми, така че за хора, които търсят това, в България има много възможности.", "date": "2018.02.24", "title": "Траян беше в Ню Йорк, Олга - в Мадрид, върнаха се да учат децата у нас"}
{"url": "https://www.24chasa.bg/novini/article/6733664", "text": "Изграждането на твърде високи сгради на неподходящи места в големите градове сваля цените на имотите около тях. Това заявиха брокерите на недвижими имоти от няколко агенции по време на дискусия за правилата на застрояването. Според шефката на “Софконсулт” Галина Максимова трябва да се въведе законов текст, който да подлага на обществено допитване строителството на нови сгради, надвишаващи 40-50 метра. “Причината е, че трафикът, който привличат такива сгради, създава затруднения на живеещите наблизо и това директно сваля цените на жилищата им”, каза тя. Шефът на Националната асоциация на строителните предприемачи Георги Шопов заяви, че самите предприемачи не лобират за свръхвисоки сгради. За тях било по-изгодно да строят ниски, защото жилищата там били далеч по-продаваеми. Главният архитект на София Здравко Здравков каза, че според приетия от парламента Закон за устройството и застрояването на Столичната община се предвижда определена височина на сградите в отделните раойни на столицата: 50 метра в центъра, до 75 метра в рамките на околовръстния път и 15 метра извън него. Той припомни, че според изработващата се в момента нова визия за столицата местата на свръхвисоките сгради ще се ограничат до определени терени, а визията ще бъде подложена на обществено обсъждане. Здравков каза още, че проблемът на столицата е твърде високата концентрация на хора и инвестиции. До 2050 г. една трета от населението на България ще живее в София, каза той. Предприемачите се обявиха още за въвеждане на задължителни застраховки на хората, които купуват жилище “на зелено”. Това щяло да даде повече сигурност, а и да отсее нечестните играчи от строителния пазар.", "date": "2018.02.24", "title": "Брокери: Небостъргачите свалят цените на имотите"}
{"url": "https://www.24chasa.bg/novini/article/6733980", "text": "Жена удари бариера на Белия дом във Вашингтон с автомобила си. След случката американското президентство остана отцепено за около час, предаде Асошиейтед прес. Сикрет сървис написа в Туитър, че автомобилът \"не е преминал през бариерата за сигурност на комплекса на Белия дом\". Не са произведени изстрели, предава БТА.  Службата заяви, че на жената са повдигнати неуточнен брой обвинения и е била предадена на полицията на Окръг Колумбия. Очевидци са видели суматоха на територията на Белия дом. Това станало по време на реакцията на охраната. В този момент президентът Доналд Тръмп беше приел в Белия дом австралийския премиер Малкълм Търнбул. Търнбул остана в Белия дом, докато случаят се разследваше. Сикрет сървис заяви, че няма ранени служители от охраната. В съобщение в Туитър Тръмп изказа похвали за действията на службата: \"Благодарности към прекрасните мъже и жени на Съединените щати и към Сикрет сървис за добре свършената работа!\"", "date": "2018.02.24", "title": "Жена удари с колата си бариерата на Белия дом, отцепиха го за час"}
{"url": "https://www.24chasa.bg/novini/article/6733985", "text": "Близо 30 000 души ще бъдат подпомогнати в кариерното си развитие чрез курсове за квалификация, дигитална компетентност или чужд език, обяви заместник-социалният министър Зорница Русинова за  . Тя връчи на работодатели сключени договори по схемата \"Обучения за заети лица\" на Оперативната програма \"Развитие на човешките ресурси\". Фирмите са от различни сектори на икономиката - преработвателни предприятия, търговията, строителството, туристическите услуги. „Не всички работодатели считам, че вече съзнават, че най-сигурната инвестиция в предприятието e инвестиция в човешкия капитал. около 30 000 човека ще могат да намерят своето кариерно развитие, благодарениe на тези инвестиции в схемата\", казя още тя. \"Обучения за заети лица\", която за около 40 милиона ще сключим 378 договора, те ще се изпълняват в следващите две години“, посочи заместник-социалния министър Зорница Русинова.", "date": "2018.02.24", "title": "Близо 30 000 души ще бъдат подпомогнати в кариерното си развитие"}
{"url": "https://www.24chasa.bg/novini/article/6733989", "text": "Състезания с коне ще се проведат на Тодоровден в кв. „Бенковски“. Това съобщиха от пресцентъра на Столична община. Празникът на коня се организира от Район „Сердика“, СДВР и народно читалище „Георги Бенковски“. Събитието ще започне в 10.30 часа на площада в кв. „Бенковски“. Състезанията ще се състоят на стадиона в кв. „Бенковски“ в 11.00 часа. Проявата е част от Календара на културните събития на Столична община и се провежда под патронажа на инж. Тодор Кръстев - кмет на Район \"Сердика\". Въвежда се временна организация на движението за провеждане на традиционния празник Тодоровден в село Мрамор на 24 февруари. Това съобщиха от пресцентъра на Столична община. От 11.00 до 14.00 часа се забранява влизането на пътни превозни средства по ул. „Васил Левски” между ул. „Захари Зограф” и ул. „Захари Стоянов” в с. Мрамор, с изключение на автобусите по редовните линии на градския транспорт и каруците и файтоните участващи в мероприятието.", "date": "2018.02.24", "title": "Състезания с коне в страната заради Тодоровден"}
{"url": "https://www.24chasa.bg/novini/article/6732573", "text": "- ВАдвС започна своята работа с желанието и амбицията да оправдаем гласуваното ни доверие. Затова и приехме, според мен, една доста амбициозна програма. Нейната визия е насочена не само към изминалата или текуща година, а обхваща периода на целия ни мандат. Амбициите на този състав са насочени към модернизиране и усъвършенстване навсякъде, където е възможно. Програмата ни е комплексна и е в много направления. - През изминалата година направихме две предложения за обявяване на противоконституционност на разпоредби както от Наказателно-процесуалния кодекс, така и от Закона за собствеността и ползването на земеделските земи. Те са допуснати за разглеждане по същество и очакваме решението на КС. Искам и да отбележа, че точно защото разбираме огромната отговорност, която законодателя ни даде с промените в Конституцията, още в предишния мандат създадохме Комисия по правни въпроси. В момента надграждаме този помощен орган – и с нови личности, и функционално. В комисията сме обхванали всички направления на правото. Смисълът е да е сито на онова, което постъпва като сигнали. До този момент има над 50 предложения, и то не само от колеги адвокати. Въпросът е тези предложения да не са голословни. В тази комисия - в съответното направление, работят едни от най-добрите юристи. Но хората трябва да знаят, че лошото или неточно прилагане на даден закон не води непременно до противоконституционност на конкретна норма. Едно от доказателствата, че комисията работи ефективно и професионално е, че становището на ВАдвС по изменението на НКП беше цитирано от съдии и прокурори, от всякакви професионални огранизации. - Както във всяка съсловна организация и в адвокатурата има хора, които с поведението и дейността си рушат репутацията на цялата професия. Голямата битка е за доверието на гражданите. Ето защо една от най-силните мерки е обективно прилагане и ефективност на дисциплинарната дейност на всички компетентни органи. Заставам с името си и твърдя, че с всички мои колеги от ВАдвС сме и ще бъдем безкомпромисни с доказани случаи на злоупотреба с доверието на клиентите или драстично нарушаване на етичния кодекс. Вторият проблем е този с т.нар. нелоялна конкуренция. В тази насока работим и във връзка промените в закона за адвокатурата. Целта е хора, които не са адвокати, да не могат да петнят репутацията ни. Моля гражданите и всеки, който има данни за дейност на адвокат, противоречаща на Закона за адвокатурата или ЕКА, да уведомяват легитимните органи. Когато попаднат на такъв случай, нека да сезират адвокатските съвети по места и ВАдвС. - Адвокатурата е едно голямо „семейство“ от 13 720 човека. Нашият бюджет на практика се формира изцяло от вноските на всеки един от нас. С гордост мога да кажа, че сме една от малкото професии изобщо, която се грижи за свои членове в нужда. И точно защото това са парите на всички адвокати правилникът регламентира ясно условията, при които този ресурс може да се разходва. С ясните правила се стремим да обективираме критериите за преценка. - Вече споменах, че си поставихме много амбициозна програма. Нейният хоризонт е целия ни мандат до 2021 г. и някои от краткосрочните цели са вече факт. На първо място искаме да разширим дейността, свързана с исканията по противоконституционност. Необходимо е, освен да чакаме сигнали, и ние да правим преглед и да даваме предложения до КС. На второ място ние сме единствената общност, която предоставя възможност за безплатно обучение на своите членове. За целта преди 13 години създадохме Център за обучение на адвокати \"Кръстю Цончев\", чиято дейност се финансира изцяло от ВАдвС. Няма друга организация, която да държи толкова много на повишаване квалификацията на кадрите си. Все пак ние защитаваме и често решаваме човешки съдби. - Да, това е един от приоритетите ни и работим в тази насока. Говорим за е-правителство и е-правосъдие, адвокатите не може да стоим встрани. Направленията са многобройни, ще маркирам само някои от тях - безхартиен обмен, електронно подписване и удостоверяване на време, електронни адвокатски карти, електронни разплащания, електронна правна помощ. Целта е както да модернизираме и облекчаваме работата на адвокатите, така и да улесняваме нашите клиенти. Създадохме нов сайт на ВАдвС, с нова визия и функционалност. Всеки ден го обогатяваме. В същото време искаме той да дава прозрачност и информация за работата на адвокатурата. Каня вашите читатели да направят виртуална разходка в сградата на ВАдвС чрез опцията с 360° виртуална разходка. Предстои създаването на сайтове на всяка една от 27-те адвокатски колегии със средства на ВАдС и дори вече работим по тях. Целта ни е да подобрим диалога вътре в самата адвокатура, а сайтът ни да се превърне в една своеобразна медия. Да се превърне в доверен партньор, в източник на полезна информац", "date": "2018.02.24", "title": "Ралица Негенцова, председател на Висшия адвокатски съвет: Работим за модерна адвокатура"}
{"url": "https://www.24chasa.bg/novini/article/6733991", "text": "Често когато трябва да сме борбени, се вайкаме, а когато трябва да се замислим кротко върху себе си, проявяваме борбеност. В поведението на хората миналото е залегнало като някакъв своеобразен ген. Това каза в студиото на \"Панорама\" по   писателят и литературовед проф. Боян Биолчев. \"Страданията понякога предизвикват несъответни реакции, няма практика на приемането на тежкото освен отчаянието и обратното - смехът понякога става истеричен, когато е комбиниран с незаслужени страдания, добави той. Според него, \"ако търсиш развод с миналото, неминуемо ти предстои развод с бъдещето\". Всеки носи някаква вина и сатанизирането на опонента, което също ни е практика, не може да доведе до резултат. Две истини, ако не се срещнат пластично с желание за разбиране, обикновено се размиват с огромна скорост и диалог няма, отбеляза проф. Биолчев. За него вината обикновено се дължи на \"наслагване на много персонални грешки, които се превръщат в голяма колективна грешка\". Обикновено умният чува тихите гласове. Ако някой няма какво да каже, компенсира с децибели. Умът има друга акустика, тя не се чува така остро, но остава стабилна, подчерта той. По думите му е очевидно, \"че има залиняване на домашното възпитание\".", "date": "2018.02.24", "title": "Проф. Боян Биолчев: Ако търсиш развод с миналото, ти предстои развод с бъдещето"}
{"url": "https://www.24chasa.bg/novini/article/6733993", "text": "Висшето ръководство на сестринската партия от Бавария на консерваторите на канцлера Ангела Меркел предупреди Германската социалдемократическа партия, че неизпълнение на договореностите за мигрантите може да означава край на евентуалното ново коалиционно правителство на Германия, предаде Ройтерс. До 2 март членската маса на ГСДП, която има последната дума по сключеното споразумение за управляваща коалиция, трябва да гласува по пощата дали одобрява влизането в коалицията, а резултатите ще бъдат обявени на 4 март. Пред вестник \"Аугсбургер алгемайне\" баварският премиер и лидер на баварската партия Християнсоциален съюз Хорст Зеехофер заяви, че се планира ново законодателство, което да улесни връщането в Тунис, Мароко и Алжир на кандидати с отказано убежище и което да предвижда в пограничните райони да се обособят центрове за обработване на молбите за убежище на мигрантите, предава БТА. Ако при положение че се е съгласила да участва в управляваща коалиция, ГСДП откаже да подкрепи тези закони, \"това ще бъде краят на правителството\", каза Зеехофер пред вестника. По думите му ще бъде неприемливо социалдемократите да не спазят договореностите си с консерваторите. Зеехофер, който се очаква да стане министър на вътрешните работи на Германия, заяви, че законодателните предложения ще бъдат внесени в бърз порядък - преди регионалните избори в Бавария на 14 октомври. Баварската консервативна партия ХСС, която на националните избори през септември загуби 10 процента, се зарече, че ще си върне отстъпените на крайнодясната партия \"Алтернатива за Германия\" гласове. Това трябва да стане чрез твърдолинейна позиция по въпроса за миграцията и чрез наблягане на традиционни консервативни ценности. По време на коалиционните преговори политиците от ГСДП неохотно се съгласиха за в бъдеще миграцията да се ограничи до 180-200 000 души след притока на над 1 милион мигранти през 2015 и 2016 г. Остава неясно дали членската маса на социалдемократите ще одобри ново коалиране с консерваторите. Ако не го направи, е напълно възможно Германия да се окаже с правителство на малцинството на Меркел, вместо да се отива на нови избори във време, когато противопоставящата се на имиграцията АзГ подобри позициите си след изборите през септември. АзГ стана първата крайнодясна партия от половин век, която влезе в парламента, носена от вълната на ширещото се недоволство от решението на Меркел през 2015 г. да отвори вратите за голям брой мигранти, преобладаващо мюсюлмани. В интервюто за вестник \"Аугсбургер алгемайне\" Зеехофер също така разкритикува Меркел заради намерението й да обяви министерските постове за нейната партия Християндемократически съюз преди конгреса на ХДС на 26 март. \"Постове би трябвало да се разпределят само когато има правителство\", каза той. Той не пожела да каже кои политици от неговата партия най-вероятно ще получат министерски постове. В интервю за вестниците от медийната група \"Функе\" баварският финансов министър Маркус Зьодер, който ще замени Зеехофер като премиер, заяви, че ГСДП ще перетърпи \"исторически крах\", ако членовете й гласуват против коалицията и бъдат свикани нови избори. По думите му някои от политиците в тази партия не забелязват възгледите на германците от работническата класа, традиционното ядро от гласоподаватели на ГСДП, особено по въпроса за миграцията. \"Много работници са на мнение, че трябва да ограничим миграцията и че не можем да харчим милиарди за бежанците и да забравяме нашето собствено население\", каза той. Според ново социологическо проучване за телевизия Цет Де Еф консерваторите имат подкрепа от 33 процента - тоест прибавят 2 на сто, а ГСДП губи 2 процента до 17 на сто. Две трети от привържениците на консерваторите и социалдемократите подкрепят ново издание на коалицията, която управлява Германия от 2013 г. Седемдесет и осем процента от привържениците на ГСДП очакват в гласуването по пощата членската маса да подкрепи коалицията , показва изследването.", "date": "2018.02.24", "title": "Баварските съюзници на Меркел предупредиха да се придържа към договореностите за мигрантите"}
{"url": "https://www.24chasa.bg/novini/article/6733997", "text": "Франция ще предприеме стъпки да подобри знанията на учениците и студентите по английски език, за да ги подготви \"да завладеят света\", заяви нейното правителство, цитирано от Ройтерс. Френските учащи традиционно заемат незавидни места в международните класации по владеене на английски. В последната класация на международния образователен център \"Еджукейшън фърст\" французите са на предпоследно място в Европа, като с по-лош английски са единствено италианците, предава БТА. Английският сега е неофициалният международен език. Това е положението. Трябва да говориш английски, ако искаш да се справиш в условията на глобализация, каза премиерът Едуар Филип на пресконференция в град Лил. Той каза, че правителството ще задължи гимназистите и студентите да изкарват международно признати сертификати като IELTS. Явяването на тези тестове, което струва около 230 евро, ще бъде плащано от правителството, каза Филип. \"Убеден съм, че тези мерки ще променят нещата\", каза той. \"Те ще помогнат на повече французи да отидат и да завладеят света\", добави той.", "date": "2018.02.24", "title": "Премиерът на Франция: Ако искат да завладеят света, учениците да учат английски"}
{"url": "https://www.24chasa.bg/novini/article/6733999", "text": "Американско-китайските отношения са по-добри от всякога, но въпросите за търговията и търговския дефицит между двете държави може да попречат на това, заяви президентът на САЩ Доналд Тръмп, цитиран от ТАСС. \"Не мисля, че някога сме имали по-добри отношения с Китай, отколкото сега. Единственото, което може да попречи на това, е търговията. Защото тя е толкова едностранна, и тези хора, които са били тук на тази длъжност и толкова години са стояли на това място, никога не е трябвало да допускат това\", каза Тръмп. \"Това е много несправедливо към САЩ и към работната сила на САЩ\", предава БТА. Според американския лидер ситуацията с търговския дефицит между САЩ и Китай с годините само ще се влошава, но сегашното правителство възнамерява \"да поправи това\". \"Това може да е единственото нещо, което да се окаже на пътя на дълготрайните и прекрасни отношения, защото разполагаме с всички предпоставки за приятелство\", каза Тръмп. Американският президент нееднократно е казвал, че най-същественият проблем в двустранните отношения с Китай е постоянно растящият търговски дефицит, който миналата година надхвърли 500 милиарда долара. Тръмп смята тази ситуация за недопустима и според него Китай е получил колосални възможности за икономически растеж благодарение на това, че предишните американски правителства са позволили Пекин да бъде приет в Световната търговска организация.", "date": "2018.02.24", "title": "Тръмп: Отношенията с Китай са по-добри от когато и да било, но търговията може да попречи"}
{"url": "https://www.24chasa.bg/novini/article/6734108", "text": "\"Опонентите ни генерират скандали, за да се отклони вниманието от това, което прави премиерът Бойко Борисов, министрите и управлението на ГЕРБ. Опозицията вдига скандал след скандал, но това няма да доведе до дивиденти за БСП. Тя не може да е алтернатива на сегашното управление. Трябва да преодолеем тази агресивност\", каза зам.-председателят на ГЕРБ и председател на ПГ Цветан Цветанов по време на 9-ия Зимен университет на Младежи ГЕРБ в Сандански, организиран от МГЕРБ, Фондация \"Ханс Зайдел\" и Сдружение ГЕРБ. На въпрос на младеж за напрежение между институциите Цветанов каза, че на президента Румен Радев му е харесало да управлява еднолично, когато миналата година назначи служебен кабинет. \"Държвниятг лава трябва да действа в съответствие с правомощията си по Конституция - да бъде обединител на нацията. А той действа с БСП за дестабилизация на страната, предизвикване на предсрочни избори, назначаване на служебен кабинет и еднолично да управлява. След евентуални такива предсрочни избори пък се цели тежка политическа криза и невъзможност да се състави правителство. Такъв беше и сценарият миналаа година. На президента му се искаше да управлява, а БСП не можеха и искаха да влязат чрез аварийна ситуация през задния вход\", допълни Цветанов. Смята, че Румен Радевсистемно обижда парламента и разделя институциите. \"Нормално ли е да говори за беквокали, които пеят силно и фалшиво? Налага вето след вето. Кажете ми едно политическо послание на Радев, което да остави дълбок отзвук в обществото и да се коментира дълго време? Всеки скандал, обаче провокиран от него се коментира седмици наред\", ядосва се Цветанов. Направи аналогия с \"носенето на шербет\" с днешната среща в Сандански. \"Все едно да кажете, че кметът на града Кирил Котев, който е домакин, сервира шербет. Ако си държавен глава трябва да поощряваш всяко едно политическо действие, в което държавата е център на международните събития. Завистта не трябва да е водеща\", каза зам.-председателят на ГЕРБ.", "date": "2018.02.24", "title": "Цветанов: Опозицията генерира скандали, президентът работи с БСП за дестабилизация и предсрочни избори (Видео)"}
{"url": "https://www.24chasa.bg/novini/article/6734106", "text": "1 061 200 лв. са приходите от нощувки в област Велико Търново през декември 2017 г., сочат данните на Териториалното статистическо бюро. Парите, оставени от туристите са с 8.9% повече в сравнение с декември 2016 г. Приходите от чужденци нарастват с 18.2%, а тези от български граждани - с 6.9%. Най-голяма част (51%) от реализираните приходи от нощувки през месеца в областта са постъпили в местата за настаняване, категоризирани с 1 и 2 звезди, сочи статистиката. Общият брой на нощувките в хотели, къщи за гости, хостели и хижи през декември 2017 г. е 24 180, или с 2.4% по-малко в сравнение със същия месец на предходната година. Пренощувалите лица в местата за настаняване в област Велико Търново през декември 2017 г. нарастват с 4.8% в сравнение със същия месец на 2016 г. и достигат 14 686. 86.8% от отседналите в Търново са българи, чужденците са 1 943, като 55.1% от тях са нощували в хотели с 4 и 5 звезди. Най-много са били румънските туристи.", "date": "2018.02.24", "title": "Над 1 милион лв. от нощувки оставиха\nтуристи за месец във Велико Търново"}
{"url": "https://www.24chasa.bg/novini/article/6734133", "text": "Инвестираме в добре работещ бизнес и ще го развиваме устойчиво. По време на преговорите договорихме подкрепа за нашето участие в сделката от страна на голяма международна банка с висок кредитен рейтинг. Това заяви за БТА Гинка Върбакова, собственик на компанията \"Инерком\", която  . Усилията ни ще бъдат насочени към постигане на максимална сигурност на доставките и повишаване на качеството на услугите, допълва тя. \"Инерком България\" е част от група компании, които вече 10 години работят в областта на енергетиката, енергийната инфраструктура и строителството. Основната ни дейност до момента е свързана с изграждане на централи и производство на електроенергия от ВЕИ. Групата притежава 6 действащи фотоволтаични централи, с обща мощност около 23 МВт, посочва Върбакова. Следва пълният текст на интервюто: - Гордеем се, че сме сред малкото български компании, които инвестират в толкова мащабен проект в енергетиката. Това е голяма стъпка в развитието на нашата компания и ние се отнасяме много професионално и отговорно към нея. \"Инерком България\" е част от група компании, които вече 10 години работят в областта на енергетиката, енергийната инфраструктура и строителството. Основната ни дейност до момента е свързана с изграждане на централи и производство на електроенергия от ВЕИ. Групата притежава 6 действащи фотоволтаични централи, с обща мощност около 23 МВт. Успоредно работим за изпълнение на проект за фотоволтаична централа с мощност от 80 МВт, която ще функционира изцяло на пазарен принцип. Имаме опит в изграждане на енергийна инфраструктура - нови присъединявания, кабелни и въздушни трасета - средно напрежение, реконструкция на съоръжения от преносната електроенергийна система, свързани с нови присъединявания. Реализирали сме редица такива проекти. Занимаваме се и със строителна дейност. Членуваме в секторните бизнес организации - Българската фотоволтаична асоциация и Камарата на строителите. Имаме партньорства с много големи български и международни компании. Досега не сме присъствали активно в публичното пространство, защото естеството на бизнеса ни не го налагаше. Ние, както и нашият екип, напълно осъзнаваме обществената значимост и интерес към дружествата, които ще придобием. Ще поддържаме отношения на диалог с всички заинтересовани страни. - В бизнеса е важно какво предлагаш, колко надежден си и какъв потенциал имаш. Бяхме избрани в една изключително тежка процедура, която привлече множество международни участници, организирана и проведена по законите на Чешката република. Ние, както и всички останали кандидати, преминахме през много проучвателни етапи и трябваше да покрием редица изисквания на продавача - ЧЕЗ и мажоритарния й собственик в лицето на чешката държава. Предоставихме множество документи, одити, финансова и търговска информация, изискана в процедурата. Доказахме, че имаме опит и капацитет да придобием и управляваме дружествата, които ЧЕЗ продава. Благодарим на целия екип от консултанти по сделката - адвокатска кантора Allen and Overy, нашите консултанти по английско право, Адвокатско съдружие Спасов и Братанов, и финансовия консултант Mane Capital, както и на партньорите от банковите и финансовите институции, всички от които работиха много професионално. Остава последният етап - сделката да бъде одобрена от антимонополния орган Комисия за защита на конкуренцията. Едва след това тя може да бъде финализирана и ние да станем собственик. След придобиването ще направим и търгово предложение до миноритарните акционери, съгласно изискванията на закона. - \"Инерком\" участва самостоятелно в процедурата. Ще бъдем подкрепени единствено от уважавана банкова институция, която ще ни предостави кредит. Това ще стане на базата на конкретни критерии, свързани с нашия бизнес и кредитно досие. Собствеността ни е напълно прозрачна и публично достъпна. Групата се състои от 9 компании, в които аз съм единствен или мажоритарен собственик. Това е факт от създаването на дружествата и може лесно да бъде проверено. - Утвърдена практика е подобни придобивания да се финансират основно с привлечен капитал. По време на преговорите договорихме подкрепа за нашето участие в сделката от страна на голяма международна банка с висок кредитен рейтинг. Когато се използва привлечено финансиране, условията по споразумението с банката се финализират едва след избора на купувача. На този етап не можем да дадем повече информация, но сме предоставили всички необходими документи, касаещи финансирането на продавача ЧЕЗ. - \"Инерком\" притежава активи и кредитна репутация, които ни дадоха възможност да използваме привлечено финансиране. Активите на групата ни се оценяват на около 100 милиона лева. Приходите ни нарастват устойчиво със среден темп от около 30 процента през последните години. По предварителни финансови данни приходите на групата за миналата година са около 50 милиона лева и ще отчетем печалба от около 10 млн. от дейността си. Дружеството, което ще придобие активите на ЧЕЗ след одобрението на КЗК, е \"Инерком България\" ЕАД и е част от нашата група. То бе създадено специално във връзка с придобиването на активите на ЧЕЗ. Това е утвърдена практика при подобни сделки, тъй като позволява прозрачност и ефективност на управление на бизнеса. - Купуваме от ЧЕЗ един добре работещ бизнес и ще го развиваме устойчиво в интерес на клиентите и с отговорност към сигурността и стабилността на енергийната система. Познаваме добре енергийния пазар. Минали сме през всички промени до момента в сектора на производство на електроенергия от ВЕИ. Запознати сме с местните регулации и лицензионни изисквания към дружествата, които предстои да придобием. Познаваме международните тенденции и добрите практики в сектора. Електроразпределението и електроснабдяването са вероятно едни от най-регулираните бизнеси в България и подлежат на контрол от Комисията за енергийно и водно регулиране (КЕВР). В толкова регулирана среда компаниите работят в строго определени рамки. Като собственик \"Инерком\" ще задава стратегическите приоритети и посока за развитие и ще следи за стабилността и ефективността. За оперативното управление ще разчитаме в голяма степен на експертизата на мениджърите и служителите в компаниите, които ще придобием. Ще заложим на приемственост и експертност. Екипът на ЧЕЗ е с доказано висок професионализъм и опит. Това са над 3000 човека, които години наред се грижат за сигурността и качеството на доставките на електроенергия за всички клиенти на дружествата. За председател на Съвета на директорите на \"Инерком България\" поканихме Милена Стоева, юрист с дългогодишен опит в енергетиката. Тя е запозната с бизнеса, който придобиваме, работила е дълги години на отговорни позиции в дружества от групата на ЧЕЗ. - Осъзнаваме обществената значимост на бизнеса, който придобиваме. Нашата цел е в рамките на регулаторните изисквания да предоставим най-добра услуга на клиентите и да развиваме успешно дружествата в новите пазарни реалности. Знаете, пред енергийния сектор предстоят важни промени, свързани с пълната либерализация на пазара на електроенергия. Ще работим, за да направим най-доброто предложение на потребителите и да разширяваме пазарното присъствие на дружествата. Планираме въвеждане на иновативни технологии на база утвърдени международни практики. Ще насочим инвестиции и в проекти, които водят до оптимизиране на оперативните разходи. Ще продължим добрите практики, свързани с развитие на човешките ресурси. Усилията ни ще бъдат фокусирани върху постигане на максимална сигурност на доставките и устойчив ръст на качеството на услугите.", "date": "2018.02.24", "title": "Гинка Върбакова: Голяма международна банка ни финансира за покупката на ЧЕЗ"}
{"url": "https://www.24chasa.bg/novini/article/6734160", "text": "Генералните прокурори на щата Мериленд и на столичния федерален окръг Колумбия разшириха вчера делата, заведени срещу президента на САЩ Доналд Тръмп за получаване на подаръци от чуждестранни и щатски правителства, обвинявайки го вече не само като президент, но и в личното му качество на бизнесмен, предаде Асошиейтед прес. Според правни експерти, цитирани от АП обаче, тези нови ходове вкарват конституционната клауза за възнагражденията в \"неясни юридически води\", тъй като досега тази клауза е била интерпретирана само като отнасяща се до президентите в официалното им качество на държавни глави, предава БТА. Делото, заведено във федерален съд в Мериленд, е едно от няколкото, което оспорва връзките на Тръмп с неговите бизнес начинания и отказа му да ги изостави, докато е президент. Според двамата прокурори-ищци това, че чужди правителства използват притежавани от Тръмп хотели и други негови недвижими имоти, е нарушение на конституционната клауза за възнагражденията, която забранява на президента да приема чуждестранни подаръци и пари без разрешението на Конгреса, отбелязва АП.", "date": "2018.02.24", "title": "Срещу Тръмп са заведени дела за получаване на подаръци и като президент, и като бизнесмен"}
{"url": "https://www.24chasa.bg/novini/article/6734177", "text": "Имаме яснота кой ще е новият енергиен министър, но ще го обявим във вторник - сряда, каза зам. председателят на ГЕРБ Цветан Цветанов. Той допълни, че наследникът на Теменужка Петкова ще е от ГЕРБ, но отказа да каже име или дори мъж или жена ще е, за да нямало спекулации. По повод проблемите в управляващата коалиция, Цветанов бе категоричен понякога имат различни мнения с патриотите и трябва по-чести срещи и диалог с лидерите им.", "date": "2018.02.24", "title": "Цветанов: Имаме яснота за новия енергиен министър, ще го обявим във вторник-сряда"}
{"url": "https://www.24chasa.bg/novini/article/6734216", "text": "Москва и Белград са обекти на неприкрит натиск от страна на Запада, заяви министърът на външните работи на Русия Сергей Лавров в интервю за програмата \"Вести в събота\" на телевизия \"Русия 1\" във връзка с работното си посещение в Сърбия, предаде ТАСС. Нашата страна, както и Сърбия, се превръщат в обект на неприкрит натиск, заяви Лавров, напомняйки думите на сръбския си колега Ивица Дачич за опитите на западните страни да се възползват от интереса на Белград към евроинтеграция, за да заставят Сърбия да заема антируска позиция. Лавров също обърна внимание на толпия прием от страна на сръбския народ, предава БТА. Министърът на външните работи на Руската федерация Сергей Лавров бе на официално посещение в сръбската столица от 21 до 22 февруари по повод 180-тата годишнина от установяването на дипломатически отношения между двете страни. ", "date": "2018.02.24", "title": "Сергей Лавров: Руската федерация и Сърбия\nстават обект на неприкрит натиск"}
{"url": "https://www.24chasa.bg/novini/article/6734218", "text": "По-големият брат на Салах Абдеслам, единствения оцелял терорист от атентатите в Париж през ноември 2015 година, е арестуван за голяма кражба. Това съобщи днес белгийският вестник \"Дерниер йор\", цитиран от ТАСС. По информация на изданието Мохамед Абдеслам е бил арестуван в петък вечерта по подозрение в кражба на 70 000 евро от касата на общинския съвет на брюкселската община Моленбек, където по-рано е работил, предава БТА. В Белгия Салах Абдеслам е съден за участие в престрелка с полицията при опита за задържането му през 2016 година.", "date": "2018.02.24", "title": "Брат на терориста Салах Абдеслам арестуван\nза голяма кражба"}
{"url": "https://www.24chasa.bg/novini/article/6734232", "text": "Започна поредният протест на видинчани с искане за изграждане на магистрала Видин - София и тунел под Петрохан, предава Фокус. Протестиращите блокираха главен път Е-79, предаде Фокус. На този пети пореден протест присъстват много повече хора от предишните протести. Протестиращите паркираха автомобилите си на паркинга пред ТЕЦ-а на бившите химически заводи. Там полиция и жандармерия бяха образували преграда пред пътя, но протестиращите без сблъсъци стигнаха до главния път и го блокираха. От двете страни на пътя започнаха да се образуват колони от автомобили. Начело на колоната от протестиращи отново е лозунга с надпис - \"Северозападът отказва да умре\". Очаква се блокадата на пътя край Видин да продължи няколко часа. Събралите се хора бяха подкрепени и от протестиращи в Монтана, които блокираха главен път Е-79 на изхода в посока за Враца, но там протестът вече е приключил. Протест е блокирал и пътя през прохода Петрохан. Там протестиращите, които са блокирали пътя край берковското село Бързия, настояват за изграждане на тунел под Петрохан.", "date": "2018.02.24", "title": "Пореден граждански протест за скоростен път и тунел под Петрохан"}
{"url": "https://www.24chasa.bg/novini/article/6734237", "text": "„Безспорно най-важният приоритет за този, а и за следващите месеци, остава председателството на България на Съвета на ЕС. То все още е възможност България да бъде двигател, лидер във вземането на решения за бъдещето на Европа. Но правителството на Бойко Борисов опропастява тази възможност всеки ден. Правителството на Бойко Борисов отнема европейския образ на България”. Това каза председателят на НС на БСП Корнелия Нинова на заседанието на НС на левицата, съобщиха от партията. Тя припомни, че председателството започна с корупционен скандал за ремонта на НДК, премина през „кум гейт” и завърши с решение за противоконституционен акт на Народното събрание. „Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер – завишени цени и занижен контрол. Скандалът за лобизъм в здравното министерство доведе до оставка на министъра на здравеопазването. От две седмици, нов скандал в Здравната каса слага траен етикет – хаос в здравеопазването, този път с последици за европейския ни образ”, обобщи Нинова. Тя заяви, че редица европейски държави предявяват претенции към председателстващия Съвета на ЕС за некоректност към договорни задължения. „Избухна и скандалът в БДЖ, отново с обвинения в корупция и ощетяване на работниците там. Разбира се, не бива да пропускаме разкритията за далавери на кмета на ГЕРБ в Септември, както и пробива в системата БАЦИС, който управляващите панически покриха, но който също е доказателство за корупция и далавери във финансовата сфера”, припомни още лидерът на левицата. Корнелия Нинова добави, че от вчера държавата се тресе от нов изключително арогантен случай на задкулисие и ярък образ на паралелната държава, който засяга националната сигурност и съдбата на 2 млн. българи – продажбата на ЧЕЗ. „Наистина това е сделка между два свободни пазарни субекта, но тайна, непрозрачна и с много въпроси: как новосъздадената преди 5 месеца фирма, с капитал от 50 хил. лв. купува активи за 320 млн. евро.- с какви ангажименти към българските потребители, с какви гаранции за българската електропреносна мрежа и за българската национална сигурност”, заяви още председателят на БСП. Тя бе категорична, че позицията на левицата е ясна: „Държавата трябва да има роля в структуроопределящи и важни за сигурността, икономиката и развитието й отрасли, какъвто е енергетиката. Нека не се опитват да ни упрекват, че сме за национализация. Ние сме за пазарна икономика и възможностите, които тя дава- България, като държава, да закупи ЧЕЗ за 320 млн. евро.” Корнелия Нинова коментира, че за да спаси кожата си, главният виновник Борисов е изгорил поредния бушон – Теменужка Петкова. Тя заяви, че БСП няма да спре до тук, а ще иска изслушване на КЕВР и КЗК, ще потърси и купувача по сделката. „Това е образът на България в първите два месеца от председателството. Вместо да ни наложи като лидер с визия за бъдещето на ЕС, правителството на Борисов даде основания редица авторитетни европейски издания да ни заклеймят публично като най-корумпираната и бедна страна в Европа”, каза още Корнелия Нинова. Тя припомни, че не са закъснели, къде по-дипломатично, къде по-директно, отказите за приемането ни в Шенген и чакалнята на еврозоната- всички заради корупция в България. „Ето така, Борисов и правителството му опропастиха и този шанс за България. От граждани за европейско развитие на България, ГЕРБ се превърнаха в партията, която ни отдалечава от европейската перспектива на страната”, категорична бе Корнелия Нинова.", "date": "2018.02.24", "title": "Нинова: Правителството на Борисов отнема европейския образ на България"}
{"url": "https://www.24chasa.bg/novini/article/6734226", "text": "В Сърбия от октомври досега са регистрирани 2600 случая на заболяване от морбили, съобщи сръбската държавна телевизия РТС. Досега заразната болест е отнела пет живота - на дете, родилка, мъж и жена на 30 години и 45-годишна жена, която е работила в болница, предава БТА. Най-малкият пациент с морбили е бил на 15 дни, а най-възрастният - на 65 години. От общия брой заболели 33 процента са били хоспитализирани или са в болница в момента. Като тежки усложнения от морбили са регистрирани възпаление на мозъка при един пациент и възпаление на белите дробове при 292-ма болни.", "date": "2018.02.24", "title": "2 600 регистрирани случаи на морбили в Сърбия от октомври"}
{"url": "https://www.24chasa.bg/novini/article/6734230", "text": "Учени от Швейцарския федерален технологичен институт в Цюрих установиха, че някои протеини притежават хипотетичната способност да се обединяват в самостоятелно размножаващи се амилоидни структури, съобщи Лента. По думите им, именно подобни структури, а не молекули РНК вероятно са изиграли главна роля за появата на живот на Земята. Амилоидите оказват патологично въздействие върху човешкия или животинския организъм, образувайки отлагания в тъканите на централната нервна система. В резултат се появява болестта на Алцхаймер, на Паркинсон или на Кройцфелд-Якоб. Но у гръбначните има амилоиди, които играят роля за образуване на пигмента меланин. У дрождите пък амилоиди са използвани за осигуряване на молекулярна памет, предава БТА. Биолози констатираха, че амилоиди могат да послужат като матрица за синтез на къси пептиди, които се съединяват в нови амилоиди. При това учените заключиха, че натрупвания на протеини могат спонтанно да се получат в присъствието на аминокиселини. Тъй като образуването на пептиди с участието на амилоиди е в широк диапазон от различни температурни стойности и концентрация на соли в алкална и киселинна среда, натрупвания на протеини може да са послужили като основа за появата на ранни форми на живот. По мнението на учените, свързаният с амилоиди сценарий за появата на живота звучи по-правдоподобно в сравнение с хипотезата за РНК-свят. Резултатите от изследването са качени на сайта Phys.org. /", "date": "2018.02.24", "title": "Изследване поставя под въпрос популярна теория за произхода на живота"}
{"url": "https://www.24chasa.bg/novini/article/6733514", "text": "Ученето на китайски език е новият хит сред западните милиардери и дeцата им. По него са луднали и знаменитости от артистичния свят. Китайски сe говори от над 1,2 млрд. души в света, от тях около милиард говорят на севернокитайски, известeн като мандарин. Това обаче не е основният повод на западняците да се увличат по сложния, но много музикален език. Далече която прави познанията по китайски език част от деловия успех на западните бизнесмени. Неслучайно сред първите, които карат децата си да залягат над йероглифите, са някои от най-богатите хора в света. Че Марк Зукърбърг говори мандарин, не е изненадващо. Самият той заяви на среща със студенти в Пекин след въпрос защо е избрал точно този език: “Жена ми е китайка. Нейните родители говорят китайски”. В началото основателят на “Фейсбук” опитал да се образова сам, но след това осъзнал, че това е тежка мисия. Затова си наел опитен учител. Днес американският милиардер е напреднал дотолкова, че може да поддържа диалог в продължение поне на половин час, твърди сп. “Форбс”. Съпругата му Присила Чан, дъщеря на китайски бежанци, говори кантонски - диалект от южната част на страната. Голямата дъщеря на семейството - Максима, която вече е на 2 години и три месеца, има индивидуален преподавател по китайски. Самият Зукърбърг казва, че е започнал да учи китайски през 2010 г. и дори поискал ръката на жена си от майка ѝ на родния език на Присила. Изучаването на китайски език който безапелационно зае първо място като най-богат човек в света. Съпругата на Безос - писателката Макензи Безос, разказва, че двамата с Джеф обичат да подлагат децата си на различни експерименти. Това включва пътешествия на необичайни и диви места, практикуване на различни спортове, посещения на кулинарни класове, в които приготвянето на храната се обяснява от научна гледна точка, изучаване на сингапурска математическа система и т.н. Китайска възпитателка за трите си деца е наела и Иванка Тръмп - дъщерята на американския президент Доналд Тръмп. Приобщаването на най-младото поколение Тръмп към китайския вече дава своите плодове, в което могат да се уверят и потребителите на интернет. В началото на февруари м.г. а на 8 ноември, по време на визитата на дядо ѝ в Пекин нейното пеене зарадва китайския президент Си Цзинпин. Тръмп му показа видео, на което внучката му пее “Жасминов цвят” на китайски, и лидерът на втората икономика в света изпадна във възторг. Си Цзинпин постави на детето оценка “шест плюс” за познанията му. Във Великобритания също оценяват значението на китайския, при това го учи не кой да е, а един бъдещ крал. В лондонската детска градина, която 4-годишният принц Джордж посещава, се учи и китайски освен йога и различни изкуства като балет например. Най-голямият син на принц Уилям и Кейт, която очаква трето дете, е първият в семейството, който ще говори езика. Преди години баща му Уилям опита да поздрави китайците за новата година на мандарин. Известен с добрия си китайски е бившият премиер на Австралия Кевин Ръд. Той го е учил в университета в Камбера и след това го усъвършенствал в Тайван. Освен да произнася речи на китайски Ръд дава свободно интервюта на този език. Самият политик твърди, че говори зле, но всички, които са го слушали, казват, че произношението му е превъзходно. Сред холивудските знаменитости най-известна с доброто владеене на китайски е носителката на “Оскар” Мира Сорвино. Тя го е учила в Харвард, където е завършила Източноазиатски науки, като в рамките на обучението си е била една година на обмен в Пекин. Когато започвала актьорската си кариера в Ню Йорк, дори преподавала мандарин, за да се издържа. Познанията ѝ са причината днес Сорвино да бъде търсена не само в американски, но и в азиатски филмови продукции. В Русия пък китайският е станал толкова популярен, че властите добавиха часове по езика в учебната програма за задължителното средно образование от пети клас и нагоре за първи път през ноември м.г. Планирано е да бъде разработен унифициран национален изпит по мандарин.  Ново виртуално куче бе създадено от програмисти, за да окуражава децата да учат мандарин, съобщи в. “Таймс Малта”. Симпатичното животинче започна да лае в мрежата по повод началото на китайската Нова година, която е Годината на Кучето. То може да изпълнява различни действия по гласови команди на китайски, които му се дават чрез интерактивен уебсайт. Така децата лесно научават думички като яж, върви или седни, които дават като команди на кучето, наречено Дъмплинг. Програмата, създадена от Британския съвет, е част от образователния пакет, който трябва да въвежда децата от началното училище в китайския език и култура. Вики Гух, училищна съветничка в Британския съвет, казва: “Китайският език е вълнуващ и стойностен и може да отвори очите на децата за света. Нещо повече, връзките с Китай ще са много важни след излизането на Великобритания от ЕС. Надяваме се, че идеята да помогнем на децата да учат мандарин посредством играта с милото кученце, ще даде своите резултати.” Според скорошно проучване на Британския съвет след Брекзит най-търсеният език ще е испанският, следван от мандарин, френския, арабския и германския. То е правено на основата на икономически, геополитически, културни и образователни фактори. ", "date": "2018.02.24", "title": "Учи китайски, модерно е"}
{"url": "https://www.24chasa.bg/novini/article/6733644", "text": "Разбрах, че китаистиката в София е най-добрата в Европа, затова уча в Софийския университет. Това казва първокурсничката Береника на български, без какъвто и да е акцент. Момичето е от Словакия, но предпочело София пред Братислава. Упражнението по слушане води Цветелина Недялкова, която във втори курс преподава и граматика. В Софийския университет учат най-много студенти в специалност “Китаистика” - 75. Великотърновският университет “Св.св. Кирил и Методий” обучава 8 студенти по специалност “Приложна лингвистика - с китайски и втори чужд език”. В Пловдивския “Паисий Хилендарски” по специалност “Български език и китайски език” се обучават 16 студенти , а двама - по “Приложна лингвистика - английски език с китайски език” и “Приложна лингвистика - немски език с китайски език”. 1385 са учениците в страната, които учат китайски през учебната 2017/2018 г. Училищата са 9. Първокласниците от “а” клас в столичното 18-о училище “Уилям Гладстон” поздравяват г-ца Лиу Пяопин с “ни хао” (здравейте), щом тя влезе в клас. Китайският е сред любимите им предмети. Със самочувствие произнасят и други научени думи и повтарят словосъчетания след младата учителка доброволка. Тя е у нас на стаж по преподаване на китайски на чужденци. Влиза в часовете на 1-и, 2-и, 3-и, 4-и и 9-и клас. Колежката ѝ Ниу Сюедзяу се занимава с учениците от 8-и и 10-и клас. И двете имат и извънкласни занимания с децата - калиграфия, подготовка за състезанието “Китайски езиков мост”. 18-о училище е първото, което въвежда китайски през 1992 г. Тогава интензивно се изучава от 8-и до 12-и клас. От 2014/2015 г. езикът тръгва от 1-и клас. 250 деца учат китайски. Сътрудничим си с института “Конфуций” у нас, както и с централата в Китай, обяснява Десислава Николова, зам.-директор на 18-о училище. Самата тя една година е била в Китай със стипендия от “Конфуций”. Откакто се е върнала, се занимава със сътрудничеството с университетите и институциите в Китай. Иначе преподава история. Училището е в контакт с 3 университета в Китай, които предлагат стипендии за учениците. “Стремим се да даваме възможности за обучение в Китай за определено време. Децата трябва да се потопят в културата, за да се получи”, обяснява Николова. Състезанието “Китайски езиков мост” също е такава възможност. То всяка година се провежда в Китай, но преди това в България има национален кръг. Миналата година учениците от 18-о училище са били на първо, второ и трето място. Първите двама на “Китайски езиков мост” са се състезавали в Китай и са се класирали на пето място в Европа и на 12-о в света от 110 отбора. Учениците всяка година се явяват на изпит за покриване на ниво. Когато изкарат третото, имат възможност да получат стипендия от “Конфуций” и да учат 6 месеца там. Ако са цяла година, могат да преминат в самостоятелна форма на обучение. Това за тях е голям шанс, защото познават културата, виждат университетите и после следват там, казват учителите. Прави им впечатление и друго - от Китай учениците се връщат по-възпитани и правят забележки на съучениците си, ако си позволят да демонстрират лошо поведение в час. Защото в Китай имат култ към учителя и училището.", "date": "2018.02.24", "title": "18-о училище в София въвежда китайски от 1992 г."}
{"url": "https://www.24chasa.bg/novini/article/6734333", "text": "Турция заяви, че намерението на САЩ да отворят посолство в Ерусалим през май пренебрегва решения на ООН и на Организацията за ислямско сътрудничество и вреди на мира, предаде агенция Ройтерс. В изявление турското външно министерство нарече решението на САЩ \"много обезпокоително\". Държавният департамент обяви вчера, че ще премести посолството в Ерусалим през май, за да съвпадне със 70-годишнината от независимостта на Израел, предава БТА. През декември турският президент Реджеп Тайип Ердоган бе домакин на среща на високо равнище на Организацията за ислямско сътрудничество, на която се събраха представители на над 50 държави. Мюсюлманските лидери осъдиха тогава решението на САЩ да признаят Ерусалим за столица на Израел.", "date": "2018.02.24", "title": "Турция: Местенето на посолството на САЩ в Йерусалим през май вреди на мира"}
{"url": "https://www.24chasa.bg/novini/article/6734386", "text": "За последното десетилетие чуждестранните инвестиции само от три европейски държави – Германия, Австрия и Холандия надхвърлят 16 млрд. евро. Това съобщи заместник-министърът на икономиката Александър Манолев. Той бе един от лекторите в рамките на IX Зимен университет на Младежи – ГЕРБ, който се провежда в Сандански. Форумът бе открит от зам.-председателят на ПП ГЕРБ и председател на ПГ на ГЕРБ Цветан Цветанов, а приветствия към участниците направиха и зам.-министърът на външните работи Георг Георгиев, кметовете на Благоевград и Сандански Атанас Камбитов и Кирил Котев, народният представител Даниела Савеклиева и др. Зам.-министър Манолев говори по темата \"Младите хора – двигател на икономиката\", като в своето изказване акцентира на предизвикателствата, които стоят пред нас с дигитализирането на икономиката и на възможностите пред младежите в променящата се среда. \"България ще получи всички шансове да извлече максимума от тази нова ситуация и от нас зависи как ще се възползваме от тях\", посочи Александър Манолев. По думите му имаме преимуществото да сме сравнително близо до големите пазари, а редица чуждестранни компании вече оперират в страната ни. \"Но най-важният фактор за бъдещето на бизнес средата в България са кадрите. Затова е толкова важна връзката между образованието и пазара на труда, а хората от вашето поколение ще са тези, които ще ни водят напред в новата епоха\", обърна се той към аудиторията. Той обърна внимание и на част от резултатите в икономическата сфера, които правителството постигна през 2017 г. \"Последната година беше най-силната в икономически план от кризата насам. Растежът е около 4%, пазарът на труда създаде рекорден брой нови работни места, а заетостта по последни данни е на най-високото си ниво за последните 10 г.\", акцентира икономическият заместник-министър. По думите му по предварителни данни на НСИ през третото тримесечие на 2017 г. разходите на работодателите за един отработен час от наетите от тях лица нарастват с 10.7% . \"Това означава, че възнагражденията вървят нагоре, а България е в топ 5 по икономически растеж в ЕС\", допълни Александър Манолев. Гост-лектори на двудневната конференция са още министърът на Българското председателство на Съвета на ЕС 2018 Лиляна Павлова, председателят на Комисията по образование и наука в Народното събрание Милена Дамянова, евродепутатът от ГЕРБ/ЕНП Андрей Новаков, председателят на Съюза на артистите в България Христо Мутафчиев и др.", "date": "2018.02.24", "title": "Зам.-министър Манолев: 16 млрд. евро инвестиции от Германия, Холандия и Австрия у нас"}
{"url": "https://www.24chasa.bg/novini/article/6734377", "text": "На летището в Скопие започна отстраняването на буквите от надписа \"Александър Велики\" на сградата на терминала, съобщи МИА. Това става в изпълнение на решение на правителството за преименуване на аеропорта, посочи концесионерът на летището, предава БТА. Надписът ще бъде заменен с \"Международно летище Скопие\".                                                                                                                                                                                                                                                                                                                       ", "date": "2018.02.24", "title": "Отстраняват надписа \"Александър Велики\" от летището в Скопие (Снимки)"}
{"url": "https://www.24chasa.bg/novini/article/6734381", "text": "Над 500 са вече убитите цивилни при бомбардировките на сирийския бунтовнически бастион край столицата Дамаск Източна Гута за седем дни, предаде Франс прес, като се позова на Сирийския център за наблюдение на правата на човека. Неправителствената мониторингова организация, която е базирана във Великобритания и разполага с широка мрежа от информатори в Сирия, съобщи, че сред 505-те загинали от неделя са 123 деца, предава БТА. Броят на жертвите се е увеличил след откриването на тела под отломки и на фона на продължаването на бомбардировките. Днес са били убити 29 цивилни, 17 от които в Дума - големия град в Източна Гута. Сирийските правителствени сили започнаха масирани бомбардировки на последния бунтовнически анклав край Дамаск в подготовка на сухопътна офанзива за неговото превземане. Източна Гута, чието население наброява около 400 000 човека, е обсадена от 2013 г.", "date": "2018.02.24", "title": "Над 500 са убитите при бомбардировките в Гута цивилни"}
{"url": "https://www.24chasa.bg/novini/article/6733627", "text": "30 души от смолянското село Момчиловци минаха курс по китайски през лятото. Мераклиите бяха от 7- до 65- годишни, каза кметицата Сийка Суркова. На първата лекция присъствала и депутатката Дора Янкова. Сега част от курсистите са създали група в социалната мрежа и общуват помежду си с въпроси и задачи за китайския език. Най-запалените дори контактуват с йероглифи. Всъщност всичко тръгва от киселото мляко. Курсът бе финансиран от китайския държавен гигант Bright Dairy, собственик на марката “Момчиловци”, под която от 7 г. произвежда киселото си мляко в Шанхай. В Бургас обаче китайският не е екзотика. Той се изучава от 800 ученици и възрастни вече втора година. Паралелки по свободноизбираема подготовка има в три училища - “Св. св. Кирил и Методий”, математическата и търговската гимназия, където подрастващите се учат да пишат и говорят езика на Поднебесната империя. Предопадават им две учителки - Ян и Дзън, командировани специално от Пекин. Разноските по пребиваването им в Бургас и заплатите поема китайската страна, а общината им плаща наема на жилищата. От миналата година кметството организира и безплатен курс за възрастни в Бизнесинкубатора. Изучаването на китайски навлезе като подготовка на Бургас за бъдещи инвестиции от Пекин и бе скрепено с международна спогодба между България и Китай за изграждане на блок влак за превоз на стоки за Западна Европа по Пътя на коприната. По трасето му на черноморския град се пада ролята на важна отправна точка за търговията. Китайски в Бургас се преподава между 12 и 16 часа седмично в 10-ите класове. Програмата бе договорена с представител от института “Конфуций”. Тъй като няма българо-китайски учебници, часовете се водят на английски На открити уроци са влизали кметът Димитър Нниколов и заместничката му Йорданка Ананиева, които бяха впечатлени от натрупания езиков ресурс. След първата година учениците пишат без особени затруднения, отговарят на китайски и правят кратки описания - например разказват за семейството си и с какво се занимават родителите им. Преди това обаче са минали доста занятия по изучаване на китайската азбука. Иначе извън училищата първата школа по китайски в Бургас датира от 2013 г. Тя е създадена от Менг Лу. Тя се пошегува, че е първата китайка в града, която не открива ресторант, а училище. В 12 града у нас може да се учи китайски по данни на института “Конфуций”. Правят го с удоволствие дори четиригодишни хлапета в детска градина “Соня” във Велико Търново. “Миналата година бяха записани 15 деца, сега са вече 2 групи по толкова”, разказа директорката Жаклин Павлова. Заниманията водят китайска доброволка и български студент, който превежда на децата. “Правят го чрез приказки и различни разигравания, мултимедия През май ще имаме тържество пред родителите”, допълни Павлова. 18 доброволци - китайски студенти, които учат да преподават езика на чужденци, са в момента у нас. “Това е нещо като стаж за тях. Някои лично са пожелали да дойдат в България, заинтригувани от състуденти и преподаватели. Общуването им харесва. В Търново трите китайки учат български самостоятелно и вече са много напреднали”, казва Анелия Калинова, организатор в институт “Конфуций” във ВТУ. Заради големия интерес два вуза - Великотърновският и Югозападният университет в Благоевград, пуснаха бакалавърски програми по китайски. За тях ще може да се кандидатства с изпит по езика. В ЮЗУ “Неофит Рилски” посрещнаха китайската Нова година, която официално започна на 16 февруари. Десетки студенти, преподаватели и гости се събраха в класна стая “Конфуций”. Церемонията бе водена от преподавателката Тай Лей. Демонстрирани бяха знания и умения, свързани с китайската култура и калиграфия, а най-добрите си тръгнаха с награди. Гостите имаха възможност да опитат и от традиционния китайски чай. През март предстои представяне на нови китайки книги, картини, демонстрация на китайски бойни изкуства и китайска кухня. На обменни начала периодично идват студенти от Пекинския университет, които там изучават български. Наши преподаватели са гостували пък на пекинските си колеги. В ЮЗУ “Неофит Рилски” обучението по китайски за начинаещи и напреднали се води четвърта година. За студенти и преподаватели курсовете са безплатни, за останалите мераклии има такса. “Идеята на университетското ръководство е да привлече още повече желаещи сред гражданите и представители на фирми, които развиват бизнес с китайски партньори, и всички, които проявяват интерес към езика, миналото и съвремието на Китай”, каза зам.-ректорът на вуза проф. д-р Антони Стоилов. ", "date": "2018.02.24", "title": "Българи си пишат с йероглифи в нета"}
{"url": "https://www.24chasa.bg/novini/article/6734417", "text": " се е противопоставял на присъединяването на Черна гора към НАТО и раздялата й с традиционния й съюзник Русия, предаде ДПА, цитирана от БТА. Далибор Яукович, на 43 години, е оставил дълго писмо в дома си преди да тръгне късно в сряда, за да извърши нападението и самоубийството рано в четвъртък. Той определено не е бил част от организирана група, пише вестник \"Виести\" в събота. Обърканото писмо не съдържа индикации, че той е действал като част от организирана група, пише \"Виести\", позовавайки се на полицейски източници. Яукович пише, че е загубил всякакъв смисъл да живее и моли за прошка всички свои близки. Той пише за отчаянието си от това, че Черна гора се присъедини към НАТО миналата година и пише, че неговото нападение ще бъде отговор на бомбардировките на НАТО срещу остатъчна Югославия - Сърбия и Черна гора, заради събитията в Косово през 1999 г. Яукович е бил награден с медал за военната си служба по време на бомбардировките на НАТО, които бяха предприети, за да бъдат прекратени бруталните действия на сръбските въоръжени сили срещу етническите албанци в Косово. Черногорската полиция проверява автентичността на писмото и макар Яукович да е действал сам, проверява хората, които са свързани с него. Американското посолство отново бе отворено в петък, заявявайки, че въпросът със сигурността е бил решен.", "date": "2018.02.24", "title": "Атакували US посолството в Подгорица заради бомбите на НАТО"}
{"url": "https://www.24chasa.bg/novini/article/6734432", "text": "Полицията в Благоевград разкри мрежа за проституция в Банско. При акцията до момента са задържани шестима, съобщи за БТА административният ръководител на Районна прокуратура-Разлог Ружена Кондева-Елчинова. Образувани са две досъдебни производства под наблюдението на Районната прокуратура в Разлог - за проституция и за разпространение на наркотици. Продължават разпитите на момичета пред съдия. Направени са множество претърсвания, обиски и са иззети неголеми количества наркотични вещества. Назначена е експертиза, за да се установи количеството и вида на намерения наркотик. Процесуално-следствените действия по случая продължават, допълни прокурор Кондева-Елчинова.", "date": "2018.02.24", "title": "Разкриха мрежа за проституция в Банско, арести за шестима"}
