{"url": "https://www.24chasa.bg/novini/article/7234320", "text": "Барелефът на Джон Ленън изчезна от фасадата на сградата на бившия софийски нотариат. За липсата на паметната плоча, поставена през 2010 г. по повод 30-годишнината от убийството на легендарния бийтълс, съобщи във вторник радио “Тангра Мега рок”. Проверка на “24 часа” показа, че Васко Кръпката първи информирал Столичната община за липсата на барелефа. Преди години именно той бе сред инициаторите за поставянето на плочата. “Той ни сезира, че плочата я няма, в средата на ноември. Наша проверка показа, че обектът не попада в обхвата на ремонта на зоната около ул. “Граф Игнатиев” и барелефът не е бил демонтиран от фирмата изпълнител”, обясни шефката на комисията по култура и образование към Столичния общински съвет Малина Едрева. Проверката показала още, че плочата не е била счупена, а демонтирана. До момента обаче не е ясно кой и защо е премахнал барелефа. Районната кметица на “Средец” е трябвало да сезира полицията и също да направи проверка по случая. “Установихме, че няма решение на СОС за поставянето на барелефа. Затова стартирахме съгласувателна процедура с Националния институт за недвижимо културно наследство, тъй като сградата е паметник на културата, за повторното поставяне на плочата. Готов е и доклад до СОС”, уточни Едрева. Тя увери, че дори и оригиналът да не бъде намерен, барелефът скоро отново ще стои на фасадата на нотариата. Негов автор е Петьо Маринов. Той пазел оригиналния калъп на барелефа и имал готовност да го възстанови.", "date": "2019.01.08", "title": "Изчезна плочата на Джон Ленън от нотариата"}
{"url": "https://www.24chasa.bg/novini/article/7234366", "text": "Добре съхранени фосили от праисторически елен бяха открити при разкопки в северната част на провинция Буенос Айрес, се казва в комюнике на националния университет Матанса, цитирано от Франс прес. Фосилите включват 70 процента от костите на животното, сред които зъби, кости на крайниците и гръбначният стълб. На находката попаднал екипът на Хосе Луис Агилар, директора на Палеонтоложкия музей в Сан Педро в северната част на провинция Буенос Айрес. В същия район вече бяха открити 24 фосила от бозайници и влечуги през последните 17 години, припомня БТА. \"Впечатляващо е, че гръбначният стълб и вратът са извити така, сякаш животното е живо\", отбеляза Агилар. Освен зъби, са открити прешлени, около 20 ребра, тазови кости, костите на десния преден крак и части от бедрени кости. Фосилите, които предстои да бъдат датирани, са от вида Morenelaphus. Досега са откривани само фрагментарни останки от вида, отбелязаха учените.", "date": "2019.01.08", "title": "Откриха фосили от праисторически елен при разкопки в Аржентина"}
{"url": "https://www.24chasa.bg/novini/article/7230787", "text": "Средните наеми за офиси в София са се повишили съвсем леко през 2018 г., но през 2019 г. се очаква да се задържат на сегашното ниво. Това прогнозира в свой пазарен анализ международната консултантска компания MBL. По-високият клас офис площи - т.нар. клас А, се предлагат на пазара с някои изключения за средна цена между 12 и 15 евро на квадратен метър, а при клас Б - между 8 и 11 евро. Това обаче се отнася само за новите сгради, които са влезли в експлоатация наскоро, или там, където наемателите са се сменили наскоро. Обикновено договорите за наемане на офиси са дългосрочни, често от порядъка на 8 до 10 години, и е твърде възможно наемите на много места да не са индексирани още от времето, когато бяха значително по-ниски. В София според MBL все още има около 8% средно незаети офис площи при 10% в края на 2017 г. Незаети са около 160 хил. квадратни метра офис площи, като намаляват с 13% спрямо предната година. Търсенето на офис сгради и площи в столицата се запазва силно, като през последното тримесечие на миналата година са подписани нови сделки за над 43 хил. кв.метра. Най-активни на пазара за поредна година са били наемателите от секторите IT, аутсорсинг компаниите и центровете за споделени услуги, които са наели над 60% от новоусвоените площи през 2018 г. Офис площите в съществуващи сгради нарастват до 1,96 млн. кв.м, след като нови 31 хил. кв.м получиха разрешение за ползване през 2018 г. Предлагането продължава да се увеличава - офисите в строеж се повишават до 440 хил. кв.м, от които около 320 хил. кв.м са планирани за завършване до края на 2020 г. Има планирани още около 250 хил. кв.м, за които все още няма разрешение за строеж и не са започнати строителни дейности. Голямото строителство и високото предлагане всъщност обяснява защо въпреки търсенето наемите не се повишават особено. Според анализа обемът на подписаните нови сделки се запазва над средното за последните десет години, като остава висок процентът отдадени площи в новостроящи се сгради – 31% от общия обем за последното тримесечие и 44% за цялата 2018.", "date": "2019.01.08", "title": "Наемите за офиси леко се повишиха, но през 2019 г. ще се задържат"}
{"url": "https://www.24chasa.bg/novini/article/7234397", "text": "Съветникът на президента на САЩ по националната сигурност Джон Болтън е казал на турския си колега днес, че САЩ ще се противопоставят на всяко лошо отношение от страна на турските сили към кюрдските съюзници на Вашингтон в Сирия, съобщи американски отговорен представител, цитиран от Ройтерс и БТА. Болтън не смята, че е бил подложен на пренебрежително отношение заради отказа на Ердоган да се срещне с него по време на визитата му в Турция, защото плановете за разговори между двамата не са били потвърдени, е посочил американският отговорен представител пред репортери, които пътуват заедно с Болтън. Съветникът на американския президент по въпросите на националната сигурност Джон Болтън разговаря днес в Анкара по темата за изтеглянето на САЩ от Сирия с Ибрахим Калън, говорител на президента на Турция и заместник-председател на Съвета по сигурност и външна политика. ", "date": "2019.01.08", "title": "Джон Болтън бил подложен на пренебрежително отношение в Турция"}
{"url": "https://www.24chasa.bg/novini/article/7234448", "text": "Лоен айсберг, дълъг 64 м, блокира канализацията в британския крайморски град Сидмут, съобщиха Асошиейтед прес и ДПА. Разбиването на втвърдените мазнини и други отпадъци е голямо предизвикателство за работниците от аварийната служба. Почистването на лоения айсберг вероятно ще отнеме осем седмици. Работниците ще носят маски и ще използват специално оборудване, предава БТА. Андрю Роунтри от компанията \"Саут уест уотър\" призова хората да не изливат мазнини в канализацията и да не хвърлят в тоалетната мокри кърпички. \"Не хранете лоения айсберг\" - каза той. Много по-голям лоен айсберг - с дължина 250 м, беше открит през 2017 г. в лондонската канализация. Част от него беше изложена във витрини в Музея на Лондон миналата година.", "date": "2019.01.08", "title": "64 м лой блокира канализацията в британски град (Снимки)"}
{"url": "https://www.24chasa.bg/novini/article/7234457", "text": "Тир, управляван от шофьор българин, изгоря тази нощ на магистрала близо до френския град Кале, съобщи информационният сайт Infomigrants, цитиран от БТА. Тирът се възпламенил, след като шофьорът му се опитал да премине през издигната от 50-ина мигранти преграда. Броят на мигрантите бе потвърден в Туитър от френската полиция. Според френски медии шофьорът на тира от български произход е бил бит от мигрантите, след като е излязъл от шофьорската си кабина. Мигрантите са успели да избягат преди идването на полицията. Раненият шофьор е откаран в болница. Мигрантите често издигат прегради от клони, автомобилни гуми и дъски, за да принудят шофьорите на камиони да намалят скоростта, а те през това време да се покатерят на превозното средство и така да стигнат до Англия.", "date": "2019.01.08", "title": "Български шофьор в болница, тирът му гори, след като опитва да мине през 50-ина мигранти"}
{"url": "https://www.24chasa.bg/novini/article/7234462", "text": "Министерството на финансите на САЩ наложи днес санкции на венецуелски медиен магнат от обкръжението на президента Николас Мадуро, за когото се подозира, че е ръководел схема за кражба на 2,4 милиарда долара от държавната хазна чрез корупционни валутни сделки, предадоха Асошиейтед прес и Ройтерс. Финансовото ведомство на САЩ е дало на санкционирания Раул Антонио Горин Белисарио срок от една година да се освободи от акциите си в \"Глобовижън\" - най-голямата частна телевизия във Венецуела. \"Глобовижън\" е сред 24-те имота и компании на Горин в САЩ и Венецуела, засегнати от санкциите. Миналата година съд във Флорида обвини медийния магнат, че е подкупил чиновници от венецуелската хазна, за да закупи от нея долари на цена, много по-ниска от официалния курс. Предполага се, че след това той е препродал на черно чрез брокерските си фирми твърдата валута с голяма печалба. В съобщението на американското министерство на финансите се добавя, че сред санкционираните по случая седем физически лица е и Клаудия Патрисиа Диас Гилен, бивш министър на финансите на Венецуела. Тези лица са използвали печалбите си за инвестиции или си ги внасяли в американски и европейски банки. Изброени са 23 организации, участвали в схемата, сред които \"Глобовижън\" в Каракас и Маями, \"Мейгъс холдинг\" в Маями, \"Тиндая пропъртис\" в Ню Йорк и корпорациите \"Планет ту рийчинг\" и \"Пош ейт дайнамик\" в щата Делауер. \"Приближени на венецуелския режим са ограбили милиарди долари от Венецуела, докато венецуелският народ страда\", се казва в изявление на министъра на финансите на САЩ Стивън Мнучин. По думите му това е поредната незаконна схема, която \"венецуелският режим отдавна използва, за да краде от своя народ\", предава БТА. Венецуела междувременно подаде жалба в Световната търговска организация (СТО) срещу наложените от САЩ санкции, предаде Ройтерс. Според Каракас забраната за пътуване на венецуелци и търговските ограничения нарушават правилата на СТО. Засега няма реакция от страна на правителството на САЩ. Малко вероятно обаче е жалбата да даде ефект, тъй като базираната в Женева СТО позволява на страните членки да не спазват нейни правила, ако се позоват на свои \"важни интереси в областта на сигурността\".", "date": "2019.01.08", "title": "САЩ наложиха санкции на магнат, близък до Мадуро, заради схема за кражба на 2,4 млрд. долара"}
{"url": "https://www.24chasa.bg/novini/article/7234497", "text": "Полетите от най-голямото летище във Великобритания \"Хийтроу\" са временно спрени заради забелязан дрон, съобщава Би Би Си, цитирайки информация на летището. Говорител оттам каза, че полицията разследва, за да \"предотврати всяка заплаха за безопасността\". Полетите са спрени като предпазна мярка, докато тече разследването.  От летището се извиняват на пътниците за причиненото неудобство.", "date": "2019.01.08", "title": "Спряха полетите от летище \"Хийтроу\" във Великобритания заради дрон"}
{"url": "https://www.24chasa.bg/novini/article/7234533", "text": "Известната творба на Банкси \"Момиче с балон\", която се прослави още повече, след като се самонаряза на търг през октомври, ще бъде изложена в Баден-Баден, съобщи ДПА. От музея \"Фридер Бурда\" съобщиха, че ще изложат наполовина срязаната творба от 5 февруари до 3 март. Паралелно ще бъде организиран и симпозиум за стойността на изкуството. \"Очакваме голям интерес, особено от младите и от почитателите на Банкси\" - каза директорът на музея Хенинг Шапер, цитиран от БТА. \"Обсъждаме начини, с които творбата да бъде видяна от възможно най-много хора\", добави Шапер. Една от целите на музея е идеята на Банкси за \"демократизиране на изкуството\" да бъде постигната с изложбата. На 5 октомври миналата година, секунди след като удари чукчето на търг в Лондон при цена 1,04 милиона британски лири, се задейства скрито устройство за рязане и половината от творбата \"Момиче с балон\" се самоунищожи. Купувачът - \"европейка и стар клиент\" на аукционна къща \"Сотбис\", е решил да осъществи сделката. След търга Банкси разпространи видео как е вградил устройството в позлатената рамка на картината и обясни, че по този начин критикува пазара на изкуство и оборота му от милиони долари.", "date": "2019.01.08", "title": "Излагат в Германия саморазрушилата се картина на Банкси \"Момиче с балон\""}
{"url": "https://www.24chasa.bg/novini/article/7234488", "text": "“Въвеждането на еврото в България може да стане най-рано през 2022 година”, заяви зам.-председателят на Европейската комисия Валдис Домбровскис в Рига, предаде БНР. Той допълва, че първо през лятото страната трябва да получи зелена светлина за влизане в ERM II, или т. нар. чакалня за еврозоната. “За да се случи това, трябва да се получи одобрението на всички страни от еврозоната плюс Дания, която е член на механизма, както и от Европейската централна банка. Ако изпълните изискванията, няма причина за отказ”, подчертава той и допълва, че ако всичко е наред с прегледа на активите в банковата система в България, страната може да се присъедини към ERM II в средата на тази година. “След това трябва да минат поне 3 г., за да се стигне до приемане на еврото. Първите две са за покриване на маастрихтските критерии, а следващата година – за оценка на постигнатите резултати и подготвителни дейности”, допълва още Домбровскис. Еврокомисарят е категоричен, че приемането на еврото носи позитиви като по-ниски лихви, по-прозрачно формиране на паричната политика и предвидимост на бизнес средата. ", "date": "2019.01.08", "title": "ЕК: България може да въдеде еврото най-рано през 2022 г."}
{"url": "https://www.24chasa.bg/novini/article/7234339", "text": "Частичното затваряне на федералните правителствени служби в САЩ поради липсата на компромис за финансирането им между президента Доналд Тръмп и демократите в Конгреса, продължава вече трета седмица и започва да се отразява и на пътническия въздушен трафик, предаде Асошиейтед прес, цитирана от БТА. На някои летища през уикенда се образуваха дълги опашки за чекиране и проверки за сигурност, очевидно защото все повече служители си вземат болнични, докато не им се плаща. Най-осезателно блокирането на дейности на правителството се вижда в някои правителствени сгради и национални паркове, които затвориха врати и не приемат посетители. В столицата Вашингтон по Националния мол - дългата зелена ивица, пресичаща центъра на града, и пред Конгреса вече се трупат купчини боклук. Сред засегнатите са и най-социално слабите, които разчитат на безплатни купони за храна. На много места вече няма кой да обслужва системата на социалния патронаж и разчитащите на нея са пред риск да гладуват, посочва АП. ", "date": "2019.01.08", "title": "Какво се случва в САЩ след блокирането на дейностите на федералното правителство"}
{"url": "https://www.24chasa.bg/novini/article/7234169", "text": "Арести в 4 града - Перник, Търговище, Разлог и Монтана затварят врати. Заповедта за закриването им е на Министерството на правосъдието (МП) и е от 1 януари. Задържаните там вече ще бъдат конвоирани до арестите в най-близките големи градове. На някои ще им се наложи да пътуват с белезници по 40-50 км. Целта е да се намали администрацията и да не се харчат пари за поддържка на арестите. Два от тях били в лошо състояние и за основен ремонт. Според наш източник основната причина за затварянето на арестите обаче е, че те не се пълнели и с месеци били празни. В Разлог за година имало само двама-трима задържани, а килиите в 4-те града побирали между 20 и 60 души. Предвижда се арестантите от Перник занапред да бъдат конвоирани до София, от Разлог ще ги возят в Благоевград, от Търговище - в Шумен, а от Монтана - във Враца. Служителите на арестите няма да бъдат съкращавани, е ще бъдат насочени на работа към други звена или към 12-те затвора в страната, казаха от МП. В Търговище например вече имали предложения да отидат в Разград и Варна. Арестите обикновено са в полицейските участъци, но се стопанисват от МП. ", "date": "2019.01.08", "title": "Затварят арестите в 4 града, не се пълнят. Местят надзирателите"}
{"url": "https://www.24chasa.bg/novini/article/7234272", "text": "Ще протестираме до дупка, докато бъдат съборени всички незаконни къщи в махалата. Това казаха жителите на Войводиново, които за втори пореден ден се събраха пред църквата, за да изразят своя гняв и възмущения заради пребития командос. Хората настояват и да бъде променено обвинението срещу извършителите - братята Асен и Борис Пакетови. Според протестиращите те са искали да убият военнослужещия Владимир Димов. Сред недоволните са и кметът на община Марица Димитър Иванов и управникът на селото Димитър Тосев. \"Комисия описа 15 опасни постройки в ромската махала, които трябва да бъдат бутнати, предстои да сключим договор с фирма\", обясни Димитър Иванов. Комисия от експерти е установила още други 16 незаконни построени жилища, които също подлежат на премахване. Там обаче ще се следва законоустановената процедура - връчване на констативни актове на собствениците им и създаване на актове за събаряне, което може да се обжалва. Войводиново продължава да е под полицейска обсада. На място са жандармеристи и спецсили, които трябва да гарантират обществения ред. Ромската махала е пуста. Според местните циганите са се разбягали от страх. Празна махала видя и днес вицепремиерът Каракачанов при визитата си в селото.", "date": "2019.01.08", "title": "Войводиново: Ще протестираме, докато паднат циганските къщи"}
{"url": "https://www.24chasa.bg/novini/article/7234296", "text": "В Европа трайно се установи сурово зимно време. За пореден ден днес стотици хора останаха блокирани в някои алпийски райони, бурни ветрове причиниха забавяне и отменяне на полети и повишиха опасността от смъртоносни лавини в планините, предаде Асошиейтед прес. Най-малко 12 души са загинали при инциденти, свързани с лошото време миналата седмица, повечето - при лавини. Издирването на телата на четирима скиори в Норвегия беше отново отложено заради лоша видимост и силни снеговалежи. Предполага се, че четиримата - 29-годишна шведка и трима финландци, на 29, 32 и 36 години - са загинали, след като лавина с широчина от 300 метра падна миналата седмица долина близо до северния град Тромсьо, предава БТА. В Австрия стотици жители са принудени да останат по домовете си поради блокираните пътища, някои райони са без ток, след като натежали от сняг дървета прекъснаха електропроводи. Училищата в някои части на страната втори ден са затворени, а хората са съветвани да чистят снега от покривите на къщите си, след като няколко сгради рухнаха. В понеделник през нощта 11 германски туристи бяха спасени от алпинисти от кабинков лифт близо до Залцбург. Има загинали в лавини в Швейцария, Австрия и Германия, а властите предупредиха, че продължаващите валежи от сняг увеличават и без друго високия риск от нови лавини. Жителите на Южна и Източна Германия се готвят за още сняг, а Хамбург на северното крайбрежие очакват приливна вълна заради бурния вятър, съобщиха германски медии. Почти цяла Германия е обхваната от циклона \"Бенямин\", съобщи ТАСС. Натовареното амстердамско летище Схипхол в Холандия предупреди за закъснения и отменяне на полети днес. Холандският авиопревозвач Ка Ел Ем отмени 159 полета по европейски дестинации. В ниско разположените северозападни крайбрежни райони на Холандия духат силни ветрове и има големи вълни. Специализираните служби проверяват дигите, за да са сигурни, че по тях няма поражения, след като 281 контейнера паднаха миналата седмица от товарен кораб, някой от тях се разбиха и съдържанието им се носи по водата. \"Ако хладилник или контейнер се блъсне в дига, може да я повреди\", обясниха властите. За обилни снеговалежи и силни ветрове се съобщава днес в Централна Скандинавия. Лошото време затруднява възстановяване на електричеството след снежната буря, връхлетяла Северна Европа на 2 януари. Снеговете нарушиха пътното движение в Словакия. Отменени бяха полети на международното летище в столицата Братислава. Заради снега бе спряно движението по десетки пътища в планинските райони на Чехия. Училищата в Атина и околните райони остават затворени, след като гръцката столица се покри със сняг. Температурите в някои части на страната са доста под нулата. Някои планински селски пътища са затворени. Десетки бежанци, настанени в палатков лагер в Северна Гърция, протестираха срещу условията, след като температурите паднаха до минус 20 градуса по Целзий. Сняг падна на много от гръцките острови.", "date": "2019.01.08", "title": "Суровото време в Европа взе 12 жертви за седмица (Снимки)"}
{"url": "https://www.24chasa.bg/novini/article/7234318", "text": "Администрацията на президента Тръмп приветства плановете за модернизация на въоръжените сили на България и очаква нейния предстоящ избор на нов многоцелеви изтребител. Това се казва в специално изявление на Белия дом, разпространено от посолството на САЩ у нас. Съединените щати остават ангажирани да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания, като едновременно с това предлагат отлични оперативни способности. Ние сме убедени, че F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. Ако F-16 блок 70 бъде избран от България, то той ще служи на българските Военновъздушни сили ефикасно и надеждно десетилетия наред. F-16 блок 70 предлага също така и най-модерна технология. Придобиването му от България ще предостави на българските Военновъздушни сили възможността надеждно да защитават българското въздушно пространство и да участват в операции заедно с НАТО и всички други военновъздушни сили, които притежават F-16, включително всички съседни на България страни. Придобиването на изтребителя F-16 блок 70 ще продължи да засилва дългосрочната подкрепа и сътрудничество с Военновъздушните сили на САЩ и другите натовски военновъздушни сили. Съединените щати очакват да продължат разговорите с правителството на България при придвижването на това решение.", "date": "2019.01.08", "title": "Белият дом в изявление обещава продажбата на F-16 да се вмести в бюджета"}
{"url": "https://www.24chasa.bg/novini/article/7234316", "text": "Гръцките власти разследват смъртта на 24-годишен мъж от Камерун, който е бил транспортиран в болница от бежански лагер на остров Лесбос, предаде Асошиейтед прес. Министърът по миграционната политика Димитрис Вицас заяви, че причината за смъртта на мъжа още не е установена. Мъжът е починал, след като е бил транспортиран в болница от лагера Мория в ранните часове на деня. Вицас каза, че мъжът е пребивавал в жилище, направено от контейнер, в лагера, където са били поставени радиатори и са били раздадени одеяла, предава БТА. Властите на остров Лесбос са в състояние на тревога, след като температурите през нощта на острова паднаха под нулата, което доведе до прекратяване на учебните занятия в някои части на острова. Близо 15 000 мигранти и бежанци се намират на гръцки острови, като повечето от тях живеят в пренаселени лагери и имат забрана да пътуват до континенталната част на страната.", "date": "2019.01.08", "title": "Гръцките власти разследват смъртта на бежанец от Камерун"}
{"url": "https://www.24chasa.bg/novini/article/7234250", "text": "Редовното правителствено заседание ще се проведе както обикновено – в сряда, 9 януари, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА ПРЕВЕНЦИЯ И ЗАЩИТА ОТ ДОМАШНО НАСИЛИЕ ЗА 2019 Г. Внася: министърът на вътрешните работи 2. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА ПОДОБРЯВАНЕ НА ВАКСИНОПРОФИЛАКТИКАТА НА СЕЗОННИЯ ГРИП 2019-2022 Г. Внася: министърът на здравеопазването 3. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „ПРИСТАНИЩЕ БУРГАС“ ЕАД - БУРГАС. Внася: министърът на транспорта, информационните технологии и съобщенията 4. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ВЗЕМАНЕ НА АКТ ОТ ПРЕПОРЪКА ЗА ЗАЕТОСТ И ДОСТОЕН ТРУД ЗА МИР И УСТОЙЧИВОСТ, 2017 Г. (№ 205), ПРИЕТА НА 106-АТА СЕСИЯ НА МЕЖДУНАРОДНАТА КОНФЕРЕНЦИЯ НА ТРУДА НА 16 ЮНИ 2017 Г. В ЖЕНЕВА. Внася: министърът на труда и социалната политика 5. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА МЕМОРАНДУМА ЗА РАЗБИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЕРСТВОТО НА ОТБРАНАТА НА РЕПУБЛИКА ХЪРВАТИЯ, МИНИСТЕРСТВОТО НА ОТБРАНАТА НА УНГАРИЯ И МИНИСТЕРСТВОТО НА ОТБРАНАТА НА РЕПУБЛИКА СЛОВЕНИЯ ОТНОСНО СЪЗДАВАНЕТО НА МНОГОНАЦИОНАЛНА ПРОГРАМА ЗА ПОДГОТОВКА НА АВИАЦИЯ ЗА СПЕЦИАЛНИ ОПЕРАЦИИ. Внася: заместник министър-председателят по обществения ред и сигурността и министър на отбраната 6. ПРОЕКТ НА РЕШЕНИЕ ЗА ИЗМЕНЕНИЕ НА СПОГОДБАТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РУСКАТА ФЕДЕРАЦИЯ ЗА МЕЖДУНАРОДНИ АВТОМОБИЛНИ ПРЕВОЗИ, УТВЪРДЕНА С РЕШЕНИЕ № 544 НА МИНИСТЕРСКИЯ СЪВЕТ ОТ 1996 Г. Внася: министърът на транспорта, информационните технологии и съобщенията 7. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ИЗДАВАНЕ НА ВИЗИ И ОПРЕДЕЛЯНЕ НА ВИЗОВИЯ РЕЖИМ. Внася: заместник министър-председателят по правосъдната реформа и министър на външните работи 8. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРАВИЛНИК ЗА УСТРОЙСТВОТО И ДЕЙНОСТТА НА НАЦИОНАЛНИЯ ИНСТИТУТ ПО МЕТЕОРОЛОГИЯ И ХИДРОЛОГИЯ. Внася: министърът на образованието и науката 9. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ВЪНШНИТЕ РАБОТИ, ПРИЕТ С ПОСТАНОВЛЕНИЕ № 202 НА МИНИСТЕРСКИЯ СЪВЕТ ОТ 2013 Г. Внася: заместник министър-председателят по правосъдната реформа и министър на външните работи 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ. Внася: министърът на правосъдието", "date": "2019.01.08", "title": "Вижте какво решава Министерският съвет утре"}
{"url": "https://www.24chasa.bg/novini/article/7232511", "text": "8 са присъдите, влезли в сила срещу медици за т.нар. лекарски грешки от 2015 г. насам. Трима от тях са вкарани в затвора, а останалите са получили условни присъди и забрана да не работят по специалността си, съобщиха за “24 часа” висши прокурори. Делата обаче могат да започнат отначало, тъй като по 6 от тях са подадени молби за възобновяването им. През последните 10 г. половината от гражданските дела, т.е. магистратите смятат, че предявената претенция на пациента е неоправдана. Понякога лекари отказват да извършат високорискови операции или за да се презастраховат, искат множество консултации и изследвания, които оскъпяват лечението, казват юристи. Най-съдените както по света, така и в България, са гинеколозите, хирурзите и анестезиолозите. 970 хил. лв. заедно с лихвите е рекордното обезщетение, платено у нас на близките на починала родилка. 400 хил. лв. са присъдени на дете заради неправилно обрязване на пениса му. По наказателни дела прокурори изправят пред съда гинеколози за смърт на родилка или за смърт на родилка и новородено. “По-рядко за нанесени телесни повреди - например когато в хода на планова операция без съгласието на пациентката е разширен обемът на операцията. Пациентката знае, че ще бъде отстранена маточната тръба, но не е дала съгласие да бъде отстранен и яйчникът ”, казва д-р Мария Петрова, която освен лекар е и адвокат и основател на първата специализирана кантора по здравно и медицинско право у нас. Тя казва, че в България продължава има и дела за криминални аборти. При делата за т.нар. непозволено увреждане пациенти предявяват искове срещу гинеколози предимно за забавена и погрешна диагностика, ненавременно лечение или липса на лечение. “Съвкупността от причини е голяма, тъй като самата дейност на гинеколога е сложна, високорискова и широкообхватна. Растат делата срещу лекари, следили бременността на пациентки, които не са отчели аномалии на плода и не са информирали майката за тях, не са изискали и направили допълнителни консултации”, обяснява д-р Петрова. Съдят лекари в които бил засегнат уретер. “В онкогинекологията често в казусите се намесват и патоанатомите, когато не е взет правилно биопсичен материал и не е било направено правилно стадиране на заболяването, а това забавя или проваля лечението на пациентката”, обяснява Петрова защо гинеколозите стават най-често подсъдими. Заплетени се оказват и делата срещу стоматолози, тъй като пациентите понякога не могат да представят доказателство при кой лекар са били. Не пазят касови бележки, нямат и медицинско досие. “Да не говорим, че масово пациентите не знаят какви медицински изделия - например импланти, им биват поставяни”, казва д-р Петрова. 3 г. условно за смъртта на 14-годишно момче получи д-р Валентин Павлов, бивш депутат от Реформаторския блок и собственик на дентална клиника, в края на април м.г. от Софийския градски съд. Той бе лишен и от правото 5 г. да упражнява професията си. С условни присъди се сдобиха съпругата му д-р Венета Павлова, управител на клиниката, и анестезиоложката д-р Йоана Филипова.  Според съда д-р Павлов не е преценил рисковете от пълната анестезия, под която е било поставено детето. 14-годишният Алекс от Перник издъхва след операция на киста на долната челюст, направена под пълна упойка от д-р Павлов. Трагедията става на 14 юни 2016 г., но разследването започва едва 5-6 месеца по-късно, когато бащата на момчето подал жалба в Софийската градска прокуратура. Пациенти Повечето от интервенциите не били извършени от лекари специалисти, при които се стига до тежки изгаряния и обезобразявания. Според д-р Мария Петрова тежки случаи изникват и при психично болни, “тъй като държавата дори не взема на сериозно техните оплаквания”. Не са малко починалите в психиатрия без адекватна медицинска грижа. “Въпреки че говорим за проблемите в психиатричната помощ, тези пациенти някак остават безгласни”, смята тя. Лекарите обаче се оказват и потърпевши от прекалената формалност, лошо написаните или липсващи стандарти в професията. Има например лекар, понесъл отговорност за това, че се доверил на бабата на дете, заведено за планова операция без знанието на майката, която по това време е била на работа в чужбина. “Житейски звучи абсурдно, защото той е жертва на “война свекърва – снаха”, но не е спазил буквата на закона”, казва д-р Петрова. Дела се водят и по повод работата на млади лекари специализанти, оставени да дежурят без подкрепа и наблюдение на лекар специалист. “Масова практика е в провинцията, събота и неделя, един лекар да отговаря за цялата болница, давате си сметка, че това е непосилно, но младите лекари нямат нито възможностите, нито силите да се преборят с това, на тях им оставя да се мобилизират, да работят и да се молят да не се случи нещо извън техните възможности и компетентност”, казва д-р Петрова. Медицинските сестри и акушерките не правят изключение, расте броят и на делата срещу тях, тъй като поемат повече работа, отколкото физически и психически могат да понесат. Лекарите също водят дела срещу пациенти - основно за обида и клевета. “Обикновено близките на пациентите си позволяват което не носи позитиви. Ако преди 10 г. лекарите бяха по-склонни да преглътнат едни такива обиди и заплахи, то в днешно време, когато насилието над тях е често явление, те възприемат заплахите пряко и са склонни да си търсят правата”, коментира д-р Петрова. За какво съдят лекарите в чужбина? “В САЩ например, въпреки претенцията им за силно развитие в областта на пациентската безопасност, все още има дела за “операция на грешна страна”, между другото и в България имаме такива, просто не им се дава гласност”, казва д-р Петрова. При такива случаи вместо например да се оперира болен ляв тестис, се оперирал здравият десен. Грешната медикаментозна терапия е друга честа причина за дела в САЩ, разкрива д-р Петрова. В Англия преобладавали хирургични и анестезиологични дела въпреки стриктните протоколи и в двете специалности. В Германия от 2013 г. действал Законът за правата на пациентите, който намалил с малък процент делата, но най-честите причини – неправилна и ненавременна диагностика, си оставали. “В зависимост от културните и социалните особености на страните се наблюдават и дела, които можем да окачествим по-скоро като екзотични, например защо пациентка е прегледана от лекар, който е мъж, или недоволство, че пациентът е имал уговорена операция, която се забавила с 2 дни и той изгубил пари на фондовата борса”, казва д-р Петрова. ДИМА МАКСИМОВА 5 години затвор за причинена по немарливост смърт на родилка и бебето ѝ в Габрово през 2013 г. поиска прокуратурата за ексначалника на АГ отделението д-р Димитър Ангелов. За дежурната лекарка, водила раждането - д-р Севдалина Колева, прокурорът пледира за по-снизходителна присъда - под минимума. Двама лекари от габровската болница са обвинени в причиняване на смърт на 30-годишната Десислава Манолова и бебето ѝ Александър поради немарливо изпълнение на правно регламентирана дейност, представляваща източник на повишена опасност. За това законът предвижда от 3 до 8 г. затвор. Процесът в Габрово продължава и днес с пледоарии и се очаква да завърши с присъди на първа инстанция повече от 5 г. след трагедията.  На 26 септември 2013 г. в неонатологията в Габрово издъхна новороденият син на Десислава- Александър, Майката разви сепсис от смъртоносен стафилокок и бе преместена в тежко състояние в болницата в Плевен, където издъхна на 4 октомври. Лекарите вече веднъж бяха признати за виновни, че нарушили разпоредби на Закона за здравето и други подзаконови актове, регламентиращи дейността им, с което причинили смъртта на бебето и майката. През 2016 г. окръжният съд даде 5-годишна ефективна присъда на д-р Ангелов и 3 г. условно за д-р Колева. Те бяха лишени от лекарски права за срок от 3 г. Подсъдимите обжалваха пред апелативния съд, който ги отмени и върна делото на прокуратурата. Така то се гледа за втори път в Габрово в понеделник и вече е на финал. На заседанието вчера бе допуснат преразпит на д-р Христо Белошинов от габровската болница и очна ставка с подсъдимата Колева. Акушер-гинекологът трябвало да предаде на колежката си нареждането на завеждащия да направи секцио на Десислава. “Сега изкарват д-р Белошинов, че давал лъжливи показания. Аз наредих Колева да прави секцио, защото през нощта с Белошинов правихме друго секцио, и казах: “Ти си по-уморен, освен това Колева остава в родилна зала целия ден, да поема и да прави секцио.” Какво се правят всички на луди и се опитват да изкарат мен виновен”, коментира пред “24 часа” д-р Ангелов вчера. гледам си работата! Даже спасих преди 2-3 месеца друга жена със сепсис. А пък какъв е шокът, какво е напрежението, че всяка нощ не мога да спя, никой не ме пита”, допълни той. РОСИЦА ХРИСТОВА Историята с Наташа Габровска, която загуби бебето си 2 дни след раждането му, разтърси цяла България. Младата жена разкри ужасяващи подробности от преживените мъки в болницата в Тетевен на 22 април 2015 г. За 23-годишната тогава Наташа от с. Глогово това било първо и очаквано с трепет детенце. Бременноста ѝ протекла безпроблемно, но със започването на родовата дейност се появили усложнения. Часове наред тя се гърчела от нечовешки болки, търсейки съчувствие и помощ от акушерките. Те обаче не смеели да предприемат нищо до идването на завеждащата отделението д-р Нина Байчева. Поведението на лекарката съвсем объркало Наташа, след като бръкнала в уробата ѝ и с ръка спукала околоплодните ѝ води. Паралелно с това тя не спирала да сипе обиди по адрес на родилката. По-късно я накарала, носейки системата си, да отиде в тоалетната и да се напъва. “Смятам, че д-р Байчева бързаше за някакво празненство - бе официално облечена, и искаше по-скоро да приключи с мен”, разказа Наташа. Тя твърди, че съсипана от болки, молела за глътка вода, но вместо това лекарката накарала акушерките да седнат на гърдите ѝ и да натискат корема ѝ. След като и този странен метод не дал резултат, д-р Байчева грабнала ножиците и без упойка разрязала Наташа. Пъхнала в нея форцепс, опитвайки да извади бебето. “Глупачка такава, ти си умори детето”, казала тя на изтощената родилка. Спешно бил свикан екип за операция, а Наташа била подкарана на самоход към залата като животно към скотобойна. Близките ѝ били смразени, когато я видели заголена до кръста, по краката ѝ се стичала кръв, а след нея оставала червена пътека. “Батко, умирам”, успяла да каже на брат си Илия, преди да влезе за операция. След изваждането му детето било откарано в тежко състояние в болница в Плевен, където два дни по-късно починало. Заключението на патолозите било, че смъртта е настъпила от тежка асфиксия при раждането, придружена от родови травми и кръвоизлив, които довели до полиорганна недостатъчност, шок и неонатална кома. Обвинена в причиняване на смърт на новородено поради немарливост Нина Байчева застана пред съда през 2016 г. На първа инстанция тя получи 2-годишна условна присъда, 2 г. бе лишена и от лекарски права. На 19 декември 2018 г. Великотърновският апелативен съд се произнесе в полза на д-р Нина Байчева, като отмени присъдата на окръжния съд в Ловеч. В мотивите си магистратите са посочили, че болницата в Тетевен не е имала условия за провеждане на такова сложно раждане. При произнасяне на решението Наташа припаднала, но сега е категорична, че ще обжалва пред ВКС. ВАЛЕНТИН ХАДЖИЕВ 721 992 лева е платила на родителите смолянската болница за смъртта на 4-годишната Никол Сурчева. Детето се разболява през септември 2009 г. Родителите Мая и Николай го водят при личния лекар, който установява варицела и изписва лечение. На третия ден състоянието на момичето се влошава, но от Спешното отделение настояват родителите да продължат лечението, предписано от джипито. През нощта на 20 септември родителите го завеждат отново в Спешното отделение, където им казват, че няма детски лекар и ще трябва да чакат до сутринта. Момиченцето издъхва в адски мъки в ръцете на една от сестрите от спешното. Причината според аутопсията е остра дихателна недостатъчност, сепсис, варицела и пневмония. Първоначалното обвинение за смъртта на Никол бе срещу петима медици. По-късно обвинението срещу един падна, а тежко заболяване спря временно делото срещу друг лекар. На подсъдимата скамейка останаха джипито д-р Лалова и 2-ма лекари, поели детето в “Спешна помощ”- д-р Мария Ирикева и д-р Виктор Господинов. След дълги дела личният лекар д-р Денка Лалова и д-р Мария Ирикева от Спешното отделение бяха признати за виновни и получиха условни присъди от 1 и 2 г., както и лишаване от правото да упражняват лекарска професия за същото време. Болницата в Смолян бе привлечена в граждански процес в качеството на работодател на д-р Мария Ирикева и отговаря солидарно със служителя. Първоначално окръжният съд в Смолян, а по-късно и апелативният в Пловдив постановиха д-р Лалова, д-р Ирикева и болницата да платят по 120 000 лв. на родителите. Със свое решение от февруари т.г. ВКС уважи изцяло иска на семейството за по 200 000 лв. обезщетение за претърпени болки и страдания след смъртта на Никол. Заедно с лихвите и съдебните разноски общата сума, която се дължи на родителите, е над 700 000 лв.", "date": "2019.01.08", "title": "Съдят лекари - оперирали дете, без да знае майка му"}
{"url": "https://www.24chasa.bg/novini/article/7234271", "text": "Правителството на президента Доналд Тръмп ще положи повече търговски и дипломатически усилия през следващите седмици, за да упражни истински натиск върху Иран. Това заяви днес на пресконференция в йорданската столица Аман държавният секретар на САЩ Майк Помпейо след разговорите си с йорданския външен министър Айман Сафади, предаде Асошиейтед прес. Обиколката на Помпейо в Близкия Изток ще продължи с посещения на Египет и няколко от страните в Персийския залив. Целта на визитите е координиране на действията срещу Иран, предава БТА. Пътуването на Помпейо започна в период на объркване, създадено от противоречивите изказвания на президента Тръмп и високопоставени американски служители за изтеглянето на силите на САЩ от Сирия. Тръмп изненадващо обяви, че близо двете хиляди американски войници в Сирия ще бъдат изтеглени скоро, без да дава допълнителни детайли за графика на изтеглянето. Изявлението на Тръмп породи тревога у съюзниците на САЩ в региона. Помпейо заяви днес, че планираното изтегляне от Сирия няма да повлияе на кампанията на американското правителство срещу Иран. Държавният секретар посочи, че между съюзниците на САЩ в Близкия Изток съществува съгласие за големите рискове , които Иран създава за региона. \"Решението на президента да изтегли хората ни от Сирия по никакъв начин не се отразява на възможностите ни да продължим кампанията срещу Иран. Ще видите как през идните дни и седмици ще увеличим не само дипломатическите си, но и търговските си усилия за упражняване на истински натиск върху Иран\", каза Помпейо. Правителството на Тръмп поднови през ноември санкциите си срещу Иран, които бяха отменени след постигнатото през 2015 г. иранско ядрено споразумение. Те са насочени срещу финансовия и енергийния сектор на Иран. Помпейо бе приет днес и от йорданския крал Абдула Втори в кралския дворец в Аман.", "date": "2019.01.08", "title": "Помпейо: През идните седмици ще увеличим усилията за истински натиск върху Иран"}
{"url": "https://www.24chasa.bg/novini/article/7234278", "text": "Турската полиция е задържала около 205 хиляди лица, заподозрени в трафик на наркотици, при операции в различни части на Турция през 2018 г., съобщи турското министерство на вътрешните работи, цитирано от в. \"Хюриет дейли нюз\". Екипи от отделите за борба с разпространението на наркотици на турската полиция са извършили 147 хиляди операции на територията на страната. При акциите са били конфискувани 18 тона хероин, над 1 тон кокаин, 8,56 милиона таблетки синтетични наркотици и друг вид дрога, е посочено в изявление на министерството на вътрешните работи, предаде БТА. ", "date": "2019.01.08", "title": "Турската полиция е задържала 205 хиляди души, заподозрени в трафик на наркотици"}
{"url": "https://www.24chasa.bg/novini/article/7234277", "text": "Притесняваме се и от спекулативен скок в цените на основните хранителни продукти – хляб, мляко и др. Това обяви президентът на КНСБ Пламен Димитров в предаването „Лице в лице” по  . Притеснението на синдикатите идва от високия скок в цените на тока за бизнеса. Заради шоковото поскъпване на електроенергията на свободния пазар днес на извънредно заседание се събра Националния съвет за тристранно сътрудничество (НСТС). По думите на Пламен Димитров Комисията за енергийно и водно регулиране (КЕВР) има механизми да следи и свободния пазар на ел. енергия и да започне разследване дали има спекулации. Другите два регулатора – Комисията за защита на потребителите (КЗП) и Комисията за защита на конкуренцията (КЗК), трябва да следят да не се повишават спекулативно цените на основните продукти.", "date": "2019.01.08", "title": "Пламен Димитров: Притесняваме се и от спекулации с цените на хляба и млякото"}
{"url": "https://www.24chasa.bg/novini/article/7234323", "text": "Българският политически елит има вина за ромския произвол. Това заяви юристът и социолог проф. Иво Христов в предаването „Лице в лице” по  . Той припомни, че още миналата година е прогнозирал, че ромите ще станат детонатор за взривяване на държавата. „Агресията в ромските махали е много сериозен проблем, който българските елити използват за краткосрочни политически цели , те го индуцират и задълбочават, те нямат никакъв капацитет – интелектуален или експертен. Съжалявам, че съм лош пророк, но ще става все по-зле”, заяви юристът. Проф. Христов посочи, че всички политически партии се възползват от ситуацията с ромите и не я решават заради купуването на гласове по избори. Той прогнозира, че политическата ситуация в световен мащаб ще се промени през тази година. „Тръмп е първият американски президент, който си изпълнява предизборните обещания. Каза, че ще излезе от Сирия – направи го, каза, че ще излезе от Афганистан. Каза, че САЩ ще се преориентира към Далечния изток и го прави – за добро или лошо. Ограничи мигрантите и се опитва да сложи стена. Въпреки неуспеха на междинни избори, той продължава своя курс. Зад него стоят много силни хора – от политическия и икономическия спектър”, посочи социологът. Юристът коментира и напрежението между Украйна и Русия. По думите му, ако Петро Порошенко не остане на власт, ще дойде политик като Тимошенко, който ще провежда същата политика. „Македония бива засмуквана от демографския албански миниколос. Съчетано с турския колос, познайте какво ще се случи с нас – демографска трагедия. България си отива. Когато фактите говорят и най-отчаяните либерали трябва да мълчат”, каза Христов. „В България върви отрицателна селекция на управленския персонал. Достигнали сме дъното, но мисля, че може да продължим и още по-нататък. Има тенденция на върха да се изтласкват все по-неграмотни, некомпетентни и невиждащи дълбочината на проблема хора. Това е резултат от цялостното състояние на системата”, каза Христов.", "date": "2019.01.08", "title": "Социолог: Агресията в ромските махали е сериозен проблем, който българските елити използват"}
{"url": "https://www.24chasa.bg/novini/article/7234317", "text": "Индийската организация за космически изследвания възнамерява през 2020 г. да изстреля космическия апарат \"Адитя Л-1\" за изследване на Слънцето, предаде ТАСС, цитирана от БТА. В подготовката за тази космическа мисия ще участват също Индийският институт по астрофизика в Бангалор, Университетският център по астрономия и астрофизика в Пуна и други индийски центрове за научни изследвания. За осъществяване на програмата освен това са привлечени редица частни компании. Главната цел на експедицията ще е изследване на слънчевата корона, хромосферата на светилото и слънчевото излъчване в различни спектри. Индийските учени се надяват, че \"Адитя Л-1\" ще допринесе да се намерят отговори на редица въпроси, свързани с физиката на Слънцето. Планирано е апаратът да бъде изведен в хало орбита в района на точката на Лагранж L1 на системата Слънце-Земя на разстояние около 1,5 милиона км от нашата планета. В тази точка апаратът ще може да остане неподвижен спрямо Земята и Слънцето. Там никога няма слънчево затъмнение и ще може безпрепятствено да се наблюдава светилото и да се регистрира слънчево излъчване. Проектът \"Адитя Л-1\" ще стане втората организирана от Индия високотехнологична мисия за изследване на далечния космос, след като през 2013 г. Индийската организация за космически изследвания изстреля към Марс орбитиращия апарат \"Мангалиан\".", "date": "2019.01.08", "title": "През 2020-а Индия изстрелва космически апарат за изследване на Слънцето"}
{"url": "https://www.24chasa.bg/novini/article/7234333", "text": "Египетското министерство по въпросите на паметниците на културата оповести, че е върнало в страната незаконно изнесен във Великобритания артефакт, съобщи Асошиейтед прес, цитирана от БТА. От министерството уточниха, че новооткрит релеф с картуш (ограждащ името на фараона овал) на Аменхотеп Първи от 18-а фараонска династия е бил изложен в лондонска аукционна къща. Релефът първоначално бил представен в музея на открито на древния храм в Карнак край Луксор. Не се съобщава как той е бил изнесен от страната. Египетското посолство в Лондон е получило артефакта през септември м.г. През последните няколко години Египет значително увеличи усилията си да спре незаконния трафик с негови антики.", "date": "2019.01.08", "title": "Египет получи обратно незаконно изнесен във Великобритания артефакт"}
{"url": "https://www.24chasa.bg/novini/article/7234336", "text": "Националната сигурност на Турция не подлежи на преговори. Нашата борба с тероризма не е въпрос на \"дали\", а на \"кога\", посочи в Туитър Фахреттин Алтун, директор за комуникациите в турското президентство, коментирайки разговорите днес на съветника на американския президент по въпросите на националната сигурност Джон Болтън в Анкара с турския президентски говорител Ибрахим Калън, съобщава Анадолската агенция, цитирана от БТА. Алтун изрази надежда, че Болтън е вкусил известното в цял свят турско гостоприемство. Да се представят сирийските кюрди и терористична групировка, подкрепяна от САЩ, като едно и също нещо, е обида за кюрдския народ и за нашия интелект, написа още Алтун. Разговорите в Анкара се състояха броени дни, след като Болтън постави като условие за изтеглянето на САЩ от Сирия постигането на споразумение с Турция за защита на кюрдските Сили за защита на народа /СЗН/ - съюзник на Вашингтон в борбата срещу \"Ислямска държава\", но смятани от Анкара за терористична групировка. Турция реагира твърдо на това изказване, като заяви, че нейната борба не е срещу кюрдите в Сирия, а срещу \"терористите\". По-рано днес турският президент Реджеп Тайип Ердоган критикува изявлението на Болтън и подчерта, че Турция не би могла да направи никакъв компромис по въпроса за кюрдската милиция Сили за защита на народа /СЗН/. Анкара разглежда Силите за защита на народа като терористична организация, свързана с Кюрдската работническа партия.", "date": "2019.01.08", "title": "Турция: Националната ни сигурност не подлежи на преговори"}
{"url": "https://www.24chasa.bg/novini/article/7234332", "text": "Лаура Кодруца Кьовеши, бивш главен прокурор на Националната дирекция за борба с корупцията (НДБК), е подала жалба в Европейския съд за правата на човека (ЕСПЧ) заради отстраняването й от длъжност след решение на Конституционния съд, съобщава Аджерпрес. Кьовеши,  , заяви, че е подала жалбата в ЕСПЧ миналия месец. \"Подадох през декември 2018 г. жалба от свое име в ЕСПЧ, в която посочих, че са нарушени редица права, предвидени в Европейската конвенция за правата на човека\", заяви Кьовеши, като уточни, че не е имала възможност да се защити пред Конституционния съд, нито да атакува решението му, предава БТА. \"Конституционният съд реши отстраняването ми, въпреки че не бях страна в конфликта (. . .), не бях призована пред Конституционния съд и нямах възможност да се намеся, за да изразя гледната си точка. Решението на Конституционния съд не можеше да бъде оспорено\", посочи още Кьовеши. Миналата година министърът на правосъдието Тудорел Тоадер обвини Кьовеши в превишаване на правомощията й и поиска отстраняването й от ръководството на НДБК. След първоначален отказ на президента Клаус Йоханис да я отстрани въпросът стигна до Конституционния съд, който подкрепи позицията на министъра. На 9 юли Йоханис подписа указ за отстраняването на Кьовеши.", "date": "2019.01.08", "title": "Бившият главен прокурор на антикорупцията в Румъния подаде жалба в Страсбург"}
{"url": "https://www.24chasa.bg/novini/article/7234340", "text": "Севернокорейският лидер Ким Чен Ун се срещна днес в Пекин с президента на Китай Си Дзинпин, предаде Франс прес. Срещата между двамата продължи около час. Според източници на южнокорейската информационна агенция Йонхап Ким и Си са обсъдили възможна втора среща между севернокорейския лидер и президента на САЩ Доналд Тръмп и начините за засилването на връзките между Съединените щати и Северна Корея. В чест на Ким Чен Ун и съпругата му И Сол Джу бе дадена официална вечеря от китайската президентска двойка, предава БТА. Китай играе важна дипломатическа роля в решаването на въпроса с ядрената и балистична програма на Северна Корея, тъй като е основният дипломатически и търговски партньор на КНДР. Младият севернокорейски лидер иска да координира стратегията си със Си Дзинпин с оглед на евентуална нова среща с Тръмп след тази през юни миналата година в Сингапур.", "date": "2019.01.08", "title": "Ким Чен Ун и съпругата му на официална вечеря със Си Дзинпин в Пекин"}
{"url": "https://www.24chasa.bg/novini/article/7234359", "text": "Съд в Истанбул осъди журналистка на 13 месеца затвор за информация за предполагаеми връзки на бивш турски премиер с офшорни компании, заявиха нейните адвокати пред ДПА, предаде БТА. Пелин Юнкер получи присъда от 13 месеца и 15 дни затвор и допълнителна глоба от 8600 турски лири /1570 долара/ за обида и клевета към публична фигура, заяви адвокатът Абас Ялцин. Ялцин каза, че Юнкер няма да влезе веднага в затвора, тъй като присъдата на съда не е окончателна. Информацията на Юнкер бе публикувана в левия светски вестник \"Джумхуриет\". Тя вече не работи за този вестник. Бившият турски премиер Бинали Йълдъръм и двамата му синове заведоха дело срещу Юнкер през ноември 2017 година за информация за предполагаемите връзки на синовете му с пет офшорни компании в Малта. Твърденията са свързани с така наречените \"Парадайз пейпърс\", състоящи се от около 13,4 милиона документи, съдържащи информация за офшорни компании, използвани от политици, знаменитости и корпорации. Йълдъръм и неговите синове съдиха Юнкер за \"атака срещу лични права\". Юнкер отрече обвиненията. Свърших моята работа като журналист. Настоявам да бъда оправдана, заяви Юнкер пред съда, според в. \"Джумхуриет\". Йълдъръм в момента е председател на парламента. Той ще участва в изборите за кмет на Истанбул от управляващата партия в изборите, които са насрочени на 31 март.", "date": "2019.01.08", "title": "Турска журналистка получи 13 месеца затвор за информация за бивш премиер"}
{"url": "https://www.24chasa.bg/novini/article/7234236", "text": "Окръжен съд – Габрово ще се произнесе с присъда по наказателно дело от общ характер № 119 от 2017 г., за  , на 11 януари 2019 г., съобщиха от съдебната палата. Подсъдими по делото са двама лекари от габровската болница, обвинени от Окръжната прокуратура в това, че през септември 2013 г., поради немарливо изпълнение на правно регламентирана дейност, представляваща източник на повишена опасност - упражняване на лекарска професия, а единият от тях и като завеждащ отделение в лечебното заведение, нарушили разпоредби на Закона за здравето и други подзаконови актове, регламентиращи дейността им, с което причинили смъртта на бебето Александър и на майката на детето Десислава Манолова, починала по-късно в болница в Плевен. Съдебното следствие приключи на 7 януари 2019 г. с разпит на лекар от Плевен, преразпит на лекар от габровската болница и очна ставка. В продължение на два дни (7 и 8 януари 2019 г.) съдът слуша пледоариите на страните и си даде два дни за да се произнесе.", "date": "2019.01.08", "title": "В петък ще има присъда по делото\nза смърт на родилка и бебето й в Габрово"}
{"url": "https://www.24chasa.bg/novini/article/7234234", "text": "Австрия ще разреши на австрийците във Великобритания да запазят своето австрийско гражданство заедно с британското си поданство, в случай че Обединеното кралство напусне ЕС без споразумение. Това обяви днес във Виена министърът на външните работи Карин Кнайсъл, цитирана от австрийската информационна агенция АПА, предаде Асошиейтед прес. Австрия позволява двойно гражданство в много редки случаи и Кнайсъл подчерта, че страната ще продължи да следва тази политика. Но за около 25-те хиляди австрийци във Великобритания ще бъде направено изключение, каза тя, без да дава подробности. Великобритания трябва да напусне ЕС на 29 март. Не се знае дали Камарата на общините в Лондон ще одобри споразумението за развода, издействано от премиера Тереза Мей. Тази неяснота повишава вероятността от \"твърд Брекзит\", предаде БТА. ", "date": "2019.01.08", "title": "Австрия обяви, че при \"твърд Брекзит\" ще разреши двойно гражданство на австрийците във Великобритания"}
{"url": "https://www.24chasa.bg/novini/article/7234224", "text": "Имате моята абсолютна подкрепа за вашите искания, към предприетите от вас действия и намерения за справедливи протести. Това заяви държавният глава Румен Радев, който прие днес на „Дондуков“ 2 представители на браншови организации за автомобилен превоз по повод проблемите с т. нар. пакет \"Мобилност\". Държавният глава определи готвените текстове, които ще се гласуват на 10 януари в транспортната комисия в Европейския парламент, като дискриминационни и посочи, че те грубо нарушават основни принципи на ЕС, съобщиха от прессекретариата му. Президентът Радев подчерта, че на срещи със свои колеги от Европа винаги е търсил подкрепа за справедливи правила за командироването на работници. Държавният глава се ангажира да поставя темата и при предстоящите си разговори с европейски политици. \"Аз съм с вас и точно справедливите ви искания дават повод всички институции в България да са обединени в своята подкрепа към вас\", посочи Румен Радев. Пред гостите президентът заяви, че е приел срещата не за да се прави анализ дали някой до момента е свършил или не работата си, а за да се уточни какво и как трябва да се направи оттук нататък, така че да има някакъв успех, защото това е успех за България. Според президента Радев, нещата не могат да се решат за ден и борбата трябва да се води в краткосрочен, средносрочен и дългосрочен план. Държавният глава изрази своето дълбоко уважение към дейността на превозвачите, която има огромен принос към българската икономика - като процент от брутния вътрешен продукт, като трудова заетост. Вашата работа осигурява препитание на много семейства и има силно отношение към демографията на страната, посочи президентът. По време на срещата Румен Радев посочи, че в президентската институция се поддържа редовна комуникация с българските представители в Европейския парламент по темата. „Искам да чуя вижданията и намеренията ви, и как ние, институциите в България, можем по най-добрия начин да подкрепим действията ви. Борбата ви е справедлива, защото предприетите действия и желания за промени по пакета \"Мобилност\" са в грубо нарушение на принципите на ЕС за свободния пазар, принципите за свободно движение на стоки, услуги и хора“, добави президентът Румен Радев. Президентът беше категоричен, че трябва да се борим за нашите права, защото това е дискриминация към българския бизнес. От името на представителите на бранша, Росен Димитров от Националната транспортна асоциация благодари на държавния глава за оказаната важна подкрепа. Според него всички действия, които са включени в пакета „Мобилност“, са „абсолютен протекционизъм и целят да закрият транспортния бранш в България“.", "date": "2019.01.08", "title": "Президентът Радев на среща с превозвачи: Имате абсолютната ми подкрепа"}
{"url": "https://www.24chasa.bg/novini/article/7234213", "text": "Усмихнат строителен работник, весел пенсионер и засмян фермер - това са рисуваните персонажи, които британското правителство използва, за да увери гражданите на страната, че Великобритания може да се справи с Брекзит без споразумение, предаде Ройтерс, цитирана от БТА. Под жизнерадостния банер на новия правителствен уебсайт има линкове с информация как британците да се подготвят за излизането от ЕС без споразумение, което според критиците може да доведе до недостиг на храна и лекарства, дълги забавяния по границата и икономически проблеми. Самият сайт беше пуснат днес без шумна информационна кампания, само със съобщения по частни радиостанции и туитове от някои министерства. Радиорекламата по радио Ел Би Си включваше серия от актьори, задаващи въпроси за подновяването на паспортите, тарифите на мобилните услуги и износа на стоки. В отговор те се препращат към новия уебсайт, който обхваща всички варианти на напускане на ЕС. Включени са и вече публикувани съвети по теми, вариращи от ограниченията за водене на домашни любимци на екскурзия, до допълнителните документи, които ще бъдат необходими за внасяне на стоки от ЕС.", "date": "2019.01.08", "title": "Великобритания с \"усмихната\" кампания за подготовка за напускането на ЕС"}
{"url": "https://www.24chasa.bg/novini/article/7233828", "text": "Алекс Сърчаджиева изпрати любимия си Иван Ласкин с аплодисменти на излизане от църквата \"Св. Седмочисленици\" днес. Когато изнесоха ковчега, ръкопляскаха всички присъстващи. И в този миг се разлетяха гълъби. Един от тях мина много близо над главата на Алекс Сърчаджиева - любимата на актьора, сякаш духът му се прощаваше с нея - жената, на която посвети най-красивите обяснения в любов.(Виж видеото - б.а.)  Актрисата стоически приемаше съчувствията на близки и приятели. Иван Ласкин не веднъж е писал във фейсбук колко я обича. Ето тук само две от безбройните му обяснения в любов: Днес моето момиче има Рожден ден! Аз живея с отблясъци от вода на тих вятър. Целувам устни толкова меки и сладки, че забравям всичко! Толкова си внимателна към идиот, като мен, толкова си грижовна...аз не те заслужавам! Но те обичам безкрайно! Защото си ГОЛЯМ И ЛЮБЯЩ ЧОВЕК! Честит рожден ден! Любов моя! - 20 май 2018 г. Знам, че си от Беломорска Тракия. Знам, че си по- красива от поне двайсет световни актриси взети заедно. Знам, че величието на прошката ти и яростта на любовта ти са най-ценното в живота ми! Дори горската мъгла в която се намирам в момента някъде под връх Баба ме гали с твоите пръсти....три часа... и ми липсваш. Повече от горската мъгла. На добър час, момиче....просто исках да го споделя с приятели и се ядосвам, че с мокри ръкавици се пише трудно)))) Ще ти донеса дъбово клонче.........Направил съм кафе.Наспи се и го изпий изстинало.На добър час....И мъглата стана по-гъста и пак ме погали с твоите пръсти)))))))))...-25 ноември 2017 г.", "date": "2019.01.08", "title": "Алекс Сърчаджиева изпрати любимия си Иван Ласкин с аплодисменти (Снимки, видео)"}
{"url": "https://www.24chasa.bg/novini/article/7233599", "text": "Двама прокурори от кариерата ще влязат в битка за шефското място на Апелативната специализирана прокуратурата, която е без титулярен ръководител от март м.г. Това е прокуратурата, която се явява втора инстанция на прокурорите, които разследват корумпирани от т.нар. високите етажи и тежка престъпност. Първи документите си във Висшия съдебен съвет (ВСС) подаде обвинителят от по-долната прокуратура  . Той е спецпрокурор от 2012 г. Преди това работи в окръжната прокуратура във Варна от 2008 г. до 6 май 2012 г. Юридическата му кариера започва като следовател във Велико Търново. Облича червената тога през септември 1995 г., когато става прокурор в Павликени. Бил е за близо 10 г. адвокат във Великотърновската адвокатска колегия. Завършил е право във Висшия институт на МВР в София. През м.г. Радев стана известен покрай делото на бившия кмет на с. Галиче Ценко Чоков. Той поддържаше обвинението срещу него и съпроцесниците му в спецсъда. На първа инстанция Чоков получи 4 години и половина затвор за отвличане, побой и палеж на 2 коли. Мотивацията на Радев да се кандидатира е липсата на претенденти за поста, твърди той в концепцията си. Веднъж вече избор за шеф на апелативните спецпрокурори се провали. В него участваха градският прокурор на София Емилия Русинова, която се отказа в деня на вота, и столичният следовател Бойко Атанасов. Прокурор Радев заявява още, че влиза в битката, за да опровергае слуховете, че всеки кандидат, който не е посочен, ще бъде репресиран. Една от мерките, които Радев, ако оглави прокуратурата, ще предприеме, е делата да се сканират в цялост за улеснение на подсъдими и адвокати. \"Не е утопия да се мисли в бъдеще сканиране на делата и явяване на прокурори в съдебната зала с е-книги или таблет, вместо с няколко кг бумаги, които трудно се събират на малките банки в съдебната зала\", коментира Радев. Освен това той смята да се залови и за проблеми като некачествени разпити на свидели, както и с липсата на доказателства срещу обвиняеми. Другият претендент за ръководител е настоящият и.ф. шеф  . Той оглави прокуратурата на 14 март м.г. след оставката на Даниела Попова. От 2013 г. Найденов бе неин заместник. Идва на \"Черковна\" 90 от Пловдивската окръжна прокуратура. Бил е и неин зам.-шеф. Преди това е ръководил прокуратурата в Асеновград. Работил е и като следовател.  Найденов също завършва право във Висшия институт на МВР в София. В концепцията си той казва, че ще работи за сътрудничество между прокурорите и ДАНС и КПКОНПИ. Обещава да увеличи ангажираността на апелативните обвинители. Сега в апелативната спецпрокуратурата работят 14 прокурори. По щат те са 15, разделени в три отдела. Предстои прокурорската колегия на ВСС да обяви дата за избора.", "date": "2019.01.08", "title": "Прокурор, кандидат за шеф: Не е утопия да влизаме с таблети в съдебната зала"}
{"url": "https://www.24chasa.bg/novini/article/7233894", "text": "Руска военна полиция започна да патрулира в района на сирийския град Манбидж, който доскоро бе под контрола на подкрепяните от САЩ кюрдски сили, предаде Франс прес, цитирана от БТА. Руската намеса е в подкрепа на сирийските правителствени войски, които наскоро се разположиха в намиращия се близо до границата с Турция Манбидж. Кюрдските бойци, които се опасяваха от турска офанзива, призоваха сирийският режим да разположи свои войски в Манбидж в края на декември, след като американският президент Доналд Тръмп изненадващо обяви, че силите на САЩ се изтеглят от Сирия. \"Целта на мисията е да бъде гарантирана сигурността в района и да бъде наблюдавана ситуацията и движението на въоръжени групи\", заяви говорителят на руската военна полиция Юсуп Маматов. Високопоставени американски служители зачестиха с предупрежденията си към Доналд Тръмп да не прибързва с изтеглянето на американските войски от Сирия, което ще развърже ръцете на съюзниците на Башар ал Асад, Русия и Иран. Близо 2000 американски войници са разположени понастоящем на сирийска територия с цел борба срещу терористичната организация \"Ислямска държава\" (ИД). Кюрдските бойци са гръбнакът на Сирийските демократични сили, които превзеха Манбидж от ИД през 2016 година. Кюрдските сили неотдавна напуснаха града след обявеното изтегляне на американските войници. Президентът на САЩ Доналд Тръмп увери вчера, че изтеглянето на американските сили от Сирия ще бъде извършено постепенно, като борбата срещу ИД ще продължи.", "date": "2019.01.08", "title": "Руска военна полиция започна да патрулира в сирийския град Манбидж"}
{"url": "https://www.24chasa.bg/novini/article/7233878", "text": "Запазване на мощностите от въглищните централи е основният акцент в Енергийната стратегия на България до 2030 г., с поглед до 2050 г. Това каза министърът на енергетиката Теменужка Петкова по време на заседанието на Националния съвет за тристранно сътрудничество /НСТС/, предаде БТА. \"Това, което е предвидено в Интегрирания план \"климат, енергетика\", съответно Енергийната стратегия, е запазване на този тип мощности\", изтъкна Теменужка Петкова. По думите й именно въгледобивът и централите, които произвеждат електрическа енергия, са основна базова мощност в българската електроенергетика. В интегрирания план е предвидено увеличаване на дела на възобновяемите енергийни източници в крайното брутно потребление до 25 процента, съобщи енергийният министър. Категоричната визия на енергийното министерство е, че оттук нататък не може да има стимулиране на този тип производители на ток чрез цената. Те трябва да изграждат своите мощности изцяло на пазарен принцип, изтъкна Теменужка Петкова. Министър Петкова обясни, че всяка държава-членка на ЕС трябва да изработи свой Интегриран план \"климат, енергетика\". Този план реално представлява Енергийната стратегия и днес ще бъде изпратен в Европейската комисия /ЕК/. До юни 2019 г. ЕК трябва върне коментари по интегрирания план. След като този интегриран план бъде изпратен в ЕК, той ще бъде достъпен и ще има възможност за мнения, становища, ще бъдат направени и обществени обсъждания. След направените корекции от страна на ЕК, този план до края на 2019 г. трябва да се приеме, допълни Теменужка Петкова.", "date": "2019.01.08", "title": "Петкова: Планирано е до 25% увеличение на дела на възобновяемите енергийни източници"}
{"url": "https://www.24chasa.bg/novini/article/7233930", "text": "\"Да създадем условия за защита на националния интерес. Румен Радев два дни, преди гледането на пакета \"Мобилност\" в ЕП, заявява, че държавата ни се е провалила, а Нинова имаше наглостта да заяви, че нищо не е направено от правителството и трябва да се обади на Меркел и Макрон, за да търси решение.\" Това заяви на извънреден брифинг лидерът на парламентарната група на ГЕРБ и зам.-председател на партията Цветан Цветанов. Опозиция и управляващи да са ръка за ръка за националните интереси, призова той. И благодари на българските евродепутати от всички партии, че са удържали две години пакетът да не мине. \"Нинова кого ще търси в ПЕС, след като преди 2 дни Александър Симов заяви много ясно  , че Сергей Станишев няма да намери място в евролистата на БСП? Това ли е национално отговорно?\", попита Цветанов. \"На 25 август, когато темата беше актуална и Макрон бе на посещение в \"Евксиноград\", темата за мобилност беше ли поставена от президента Радев?\", поинтересува се той по адрес на държавния глава. \"Дали на посещението си на 11 ноември в Париж г-н Радев е отчел необходимите теми, свързани с мобилността\", продължи да пита Цветанов. На Нинова той препоръча да пита Радев на 6 декември, когато президентът е бил в Париж, какво е направил по въпроса. \"Не е нормално един президент, който трябва да създава необходимите контакти с европейските партньори и институции, да не го прави\", заключи Цветанов. \"Когато инвестиционният разход се прави прозрачно, на президента Радев не му харесва\", заключи той по отношение на предстоящото финализиране на избор на нов тип боен самолет за Българската армия. Ето защо Цветанов препоръча на стопанина на \"Дондуков\" 2 да се държи като президент на всички българки, а не само на БСП.", "date": "2019.01.08", "title": "Цветанов: 2 дни, преди да се гласува пакетът \"Макрон\", президентът атакува държавата"}
{"url": "https://www.24chasa.bg/novini/article/7233919", "text": "Талибаните съобщиха, че са анулирали планираните за тази седмица мирни преговори с представители на САЩ в Катар заради спор по дневния ред, предаде Ройтерс, цитирана от БТА. \"Двете страни се договориха да не се срещат в Катар\", заявиха високопоставени представители на талибаните. Първоначално бе предвидено талибаните и американските представители да разговарят утре и в четвъртък. Талибаните бяха отхвърлили молбата на регионални сили да допуснат представители на афганистанското правителство в преговорите.", "date": "2019.01.08", "title": "Талибаните няма да се срещнат тази седмица с представители на САЩ в Катар"}
{"url": "https://www.24chasa.bg/novini/article/7233955", "text": "Енергийната борса работи успешно, каза министърът на финансите Владислав Горанов по време на заседанието на Националния съвет за тристранно сътрудничество /НСТС/. \"Със сигурност при един нисколиквиден и плитък пазар потенциалните възможности за опити за манипулации са реални\", добави министър Горанов. Той допълни, че има и някои регулаторни решения, които могат да облекчат работата на борсата. Те са свързани с ангажиментите на ЕРП-та да купуват технологична енергия през борсата. Според него в случая липсва стимул за ЕРП-та да купуват на някаква разумна цена, а те са около 35 на сто от потребителите от пазара \"Ден напред\". Той препоръча да се обърне внимание на това, защото по този начин може да се намали натиска върху пиковите цени на тока на борсата. Владислав Горанов е готов да обсъди конкретни предложения за подобряване на работата на енергийната борса.", "date": "2019.01.08", "title": "Владислав Горанов: Енергийната борса работи успешно"}
{"url": "https://www.24chasa.bg/novini/article/7233965", "text": "Прокуратурата в Пловдив образува бързо производство за нанасяне на средни телесни повреди по хулигански подбуди, спрямо двамата младежи, задържани за побоя над 33-годишен мъж в с. Войводиново. Това съобщи пред журналисти районният прокурор на Пловдив Чавдар Грошев, предаде БТА. Той уточни,че първоначално образуваното производство е било за лека телесна повреда, което след излизането на съдебно-медицинската експертиза е изменено за средна, тъй като е установено счупване на ябълчна кост, довело до затруднения в говора и дъвченето на пострадалия. Предвиденото от закона наказание за това престъпление е от 2 до 10 години \"лишаване от свобода\", което за непълнолетния се редуцира до 3 години затвор, поясни още Грошев. До момента са разпитани няколко свидетели, иззет е запис от видеокамера, заснел побоя и приобщен към материалите по делото. От него е установено, че на 6 януари пострадалият мъж, който е военнослужещ в Пловдив, се връщал с автомобила си във Войводиново. На кръстовището на улиците \"Христо Ботев\" и \"Победа\" пред колата му преминават двамата младежи, които са го напсували. Между тримата възникват пререкания, които прерастват в побой над 33- годишния мъж. Нанесени са му множество удари по цялото тяло. Двамата младежи са задържани, не се признават за виновни и описват друг механизъм на извършване на престъплението. Те са задържани за срок от 72 часа, в рамките на които предстои прокуратурата да внесе искане за вземане спрямо тях на постоянна мярка за неотклонение \"задържане под стража\". Досега двамата не са криминално проявени и не са осъждани.", "date": "2019.01.08", "title": "Пребитият във Войводиново военен със затруднения в говора и дъвченето"}
{"url": "https://www.24chasa.bg/novini/article/7233962", "text": "След срещата в Брюксел, на която ръководителката на европейската дипломация Федерика Могерини отново поиска премахване на митата за стоките от Сърбия и Босна и Херцеговина, членовете на делегацията на Прищина заявиха, че решението няма да се промени, докато Белград не промени поведението си, съобщи Танюг. Митата няма да се премахнат безусловно, Сърбия трябва да прекрати кампанията си за оттегляне на признаването на косовската независимост, заяви Шпенд Ахмети, член на делегацията на Прищина. Според неговите думи неотдавна формираният екип на Прищина има изключителната отговорност да преговаря за окончателно споразумение със Сърбия като се консултира с останалите официални лица в Прищина, предава БТА. След разговорите в Брюксел членовете на екипа очакват засилена динамика на разговорите в предстоящия период. Косовската страна изразила очаквания в Брюксел, че по време на диалога ще бъдат поставени въпроси за изясняване на съдбата на изчезналите лица и за военни репарации. Фатмир Лимай, който заедно с Ахмети е начело на екипа за преговори, заяви, че диалогът вече няма да се води по отделни въпроси, а ще се върви към всеобхватно споразумение със Сърбия, което би трябвало да подразбира взаимно признаване. Отношенията между Косово и Сърбия не са нормални и ние сме тук, за да върнем нещата към нормално състояние. Ние поставихме редица условия, които Сърбия трябва да изпълни, за да се създадат нормални условия за продължаване на диалога, заяви Лимай.", "date": "2019.01.08", "title": "Прищина: Митата няма да се премахнат безусловно, Сърбия да промени поведението си"}
{"url": "https://www.24chasa.bg/novini/article/7234014", "text": "Норвегия е получила 2654 молби за убежище през 2018 г., най-ниското равнище от две десетилетия, съобщи имиграционната агенция, цитирана от ДПА и БТА. Над една четвърт от молбите миналата година са подадени от турски граждани, съобщиха имиграционните власти. Според тях броят на бежанците от Турция е нараснал след провалилия се опит за преврат през 2016 година. Турското правителство обвини поддръжници на живеещия в изгнание в Съединените щати турски проповедник Фетхуллах Гюлен, членове на опозицията и фракции от армията за проваления опит за преврат. Гюлен отрича обвиненията. Общо за миналата година турски граждани са подали 765 молби за убежище. Другите две групи, подали най-много молби за убежище в Норвегия, са сирийците, подали 419 молби, и еритрейците с 241. Норвегия беше една от няколкото европейски страни, отбелязали рязко повишение на молбите за убежище през 2015 г., като получи около 31 000 молби. В края на същата година Норвегия и няколко други страни въведоха граничен контрол. Скандинавската държава не е член на ЕС, но е част от Шенгенското пространство за свободно движение в Европа, припомня ДПА.", "date": "2019.01.08", "title": "Норвегия с най-малко молби за убежище\nот две десетилетия"}
{"url": "https://www.24chasa.bg/novini/article/7234055", "text": "Камарата на общините ще се произнесе на 15 януари по споразумението за излизането на Великобритания от Европейския съюз, предадоха Франс прес и Ройтерс, като се позовават на говорител на премиера Тереза Мей. Очаква се долната камара на британския парламент да възобнови дебатите по сделката утре. Предвидено е обсъжданията да продължат в четвъртък и евентуално в петък, предаде БТА. Остава неясно дали Камарата на общините ще одобри споразумението, тъй като то е критикувано както от привържениците на Брекзит, така и от еврофилите, отбелязва Франс прес. Мей заяви, че ще продължи да работи с Брюксел, за да получи уверения, които могат да убедят депутатите да подкрепят споразумението. На заседание на правителството Мей отново заяви пред министрите си, че правителството няма намерение да отлага Брекзита, като удължава предупреждението по чл. 50. Подобна идея може да е била обсъждана от представители на ЕС, но не и от британски, подчерта тя. Днес британският в. \"Телеграф\" съобщи, че Лондон планира да забави датата на излизане от ЕС, изправен пред възможността за Брекзит без споразумение. Информацията обаче беше опровергана и от британския държавен министър за Брекзит Мартин Каланан. \"Политиката на правителството е, че чл. 50 не може да бъде удължаван\", подчерта той при пристигането си на среща на европейски министри в Брюксел.", "date": "2019.01.08", "title": "Британският парламент ще се произнесе на \n15 януари по споразумението с ЕС за Брекзит"}
{"url": "https://www.24chasa.bg/novini/article/7234104", "text": "ООН е започнала разследване във връзка с насилието от страна на жандармерията по време на протеста в Букурещ на 10 август и иска обяснения от румънското правителство за използването на сила срещу мирни демонстранти, твърди гражданската организация Деклик, цитирана от информационния сайт Зиаре.  Според цитирания източник доклад на ООН за нарушаване на човешките права по време на протеста на 10 август 2018 г. ще бъде публикуван през март на заседание на Съвета на ООН по правата на човека. \"Нашето лице за контакти в ООН ни съобщи за кореспонденцията, водена с румънското министерство на външните работи по въпроса за нарушаването на човешките права по време на протеста на диаспората. В писмо до министър Теодор Мелешкану той е уведомен, че ООН е получила информации, които показват тежки нарушение на човешките права по време на протеста на 10 август. Писмото е изключително остро по отношение на правителството и начина, по който властите са се отнесли с мирните демонстранти\", заяви Антониу Бумб, представител на общността Деклик, предаде БТА.  Румънската платформа за онлайн кампании Деклик съобщи, че е изпратила в края на октомври 2018 г. доклад, изготвен по искане на Върховния комисар за правата на човека, в който се представят доказателства за злоупотребите и грубото потъпкване на човешките права и се алармира за използването на сълзотворен газ срещу мирното гражданско население.", "date": "2019.01.08", "title": "ООН разследва насилието по време на протеста в Букурещ на 10 август"}
{"url": "https://www.24chasa.bg/novini/article/7234105", "text": "Над 600 представители на фирми от българския транспортен бранш ще протестират в четвъртък в Брюксел, съобщи пред журналисти Росен Димитров от Националната транспортна асоциация след срещата днес на представители на браншови организации за автомобилен превоз с президента Румен Радев по проблемите с пакета \"Мобилност\". Имаме разрешение за 600 души, от 8.00 до 13.00 часа, и за 11 тежкотоварни автомобила, посочи Димитров, цитиран от БТА. Според него би било демагогия, ако този отиващ си Европейски парламент гласува пакет, който е в ущърб на страна членка на ЕС. С този пакет от мерки се нарушава принципът на ЕС за свобода на движение на хора, стоки, услуги и капитали, коментира Димитров. Той посочи, че са благодарни за срещата с държавния глава. В последно време широко представихме нашите проблеми. Подкрепата на президентската институция също е много важна за нас, защото всички тези дейности, включени в пакета \"Мобилност 1\", са абсолютен протекционизъм и целящи да закрият транспортния бранш в България, заяви Росен Димитров. Той добави, че инвестициите в транспорта са най-мобилната инвестиция. Стремят се да ни принудят да инвестираме в други държави, посочи Димитров, като отбеляза, че основно изискване в пакета, известен и като \"Макрон\", е прибиране на шофьорите на 3 седмици. Ако един шофьор е служител в германска фирма, в която е назначен и чрез нея данъците и социалните осигуровки отиват в Германия, няма изискване той да се връща на всеки 3 седмици в страната на регистрация. Къде тогава е социалният елемент, коментира Димитров, като отбеляза, че един от мотивите за пакета е именно този елемент. Пакетът е валиден единствено за страни от ЕС, а основен конкурент, не само на българския транспортен бранш, а и на европейския, са транспортните фирми от Турция и Русия, каза Димитров, като акцентира върху добре развития транспортен бранш в съседната ни страна. Пакетът \"Макрон\" не е валиден за тези фирми, пакетът е валиден само за фирми, регистрирани в страни от ЕС, т.е. чрез него и приемането му ще се създаде конкурентно предимство в страни, регистрирани извън ЕС. Това ли е целта, попита Димитров. По думите му превозвачите очакват подкрепа от цялата държава, защото смятат протестните действия, които предприемат, за категорично правилни и в защита не само на българския транспортен бранш, а и на държавата. Димитров припомни, че 17 процента от брутния вътрешен продукт на страната се дължат на дейността на бранша. Освен готвения в Брюксел на 10 януари протест, целта ни, с подкрепата на институциите на президента и правителството, е да представим нашата правилна позиция пред всички международни инстанции, защото оставаме с впечатление, че въпреки усилията и правотата на нашата позиция, оставаме неразбрани, и чрез тяхно лобиране и представяне на всички нива, пакетът да отпадне, заяви Димитров. Той все пак уточни, че целта не е отпадане на целия пакет, а става дума за определени точки, които определи като протекционизъм в защита на някои от превозвачите от старите страни членки на ЕС. Едната е за връщането в страната, другата - за нощните почивки на шофьорите. Няма по никакъв начин да приемем каквато и да било цифра - 3 седмици, може ли да има свобода и от друга страна да имаш ограничение с някаква цифра отпред, заяви Росен Димитров.", "date": "2019.01.08", "title": "Над 600 български транспортни фирми ще протестират в четвъртък в Брюксел"}
{"url": "https://www.24chasa.bg/novini/article/7234117", "text": "Вицепемиерът Томислав Дончев призова синдикатите и работодателите да бъдат малко по-обрани, когато правят коментари за ръст на цените, защото пазарът често реагира в режим на самосбъдващо се пророчество. Дончев коментира това по време на заседанието на Националния съвет за тристранно сътрудничество, на което се обсъждат проблеми в енергетиката. По време на заседанието синдикати и работодатели посочиха, че е възможно да има ръст на цените на стоки в разгара на зимния сезон, заради цените на енергийната борса. Ако искате всички заедно да говорим, че цените ще се вдигнат и обещавам, че те ще се вдигнат, каза Дончев. Нека да не създаваме сами тенденция, призова вицепремиерът, цитиран от БТА. Томислав Дончев отбеляза, че направил ретроспективен анализ на цените на различни хранителни продукти и като се изключат пшеницата, хлябът и брашно, където има скок номинално с 20 стотинки на пазара на дребно и на едро, който в проценти е около 13 на сто, подобен ръст не се наблюдава по отношение на другите стоки. По отношение на редица позиции има даже спад, като за яйцата спадът е над 25 процента, свинското месо пада с 3,8 на сто в края на годината, допълни вицепремиерът. Лидерът на КНСБ Пламен Димитров подчерта, че единственото изследване, което се прави по темата, е това на КНСБ за издръжката на живота и то дава най-реалната картина. По думите на Димитров от изследването е ясно, че цените на основни хранителни продукти като хляб и мляко растат и това се отразява на хората. Томислав Дончев поиска още работодателите и синдикатите да му дадат списък с предприятията, които са затворили в резултат на високите сметки за електричество. Той посочи, че иска да ги обследва и да провери каква е причината, включително каква е енергийната интензивност на производството, финансовото състояние, мениджмънт. В момента анализираме как ще се променят различни сектори в следствие на повишаване на цената на труда, искам на микроикономическо ниво да направя и детайлно изследване на тези предприятия, добави Дончев по повод казаното от синдикати и работодатели, че предприятия затварят. В отговор на заявеното от вицепремиера, председателят на АИКБ Васил Велев каза, че е готов още сега да предостави този списък.", "date": "2019.01.08", "title": "Томислав Дончев: Нека да не създаваме сами тенденция за вдигането на цените"}
{"url": "https://www.24chasa.bg/novini/article/7234129", "text": "Министерството на икономиката внася доклад в Министерски съвет, в който ще се поиска от Народното събрание удължаване на срока за влизане в сила на Закона за административното регулиране на икономическите дейности, свързани с нефт и продукти от нефтен произход с 6 месеца. Това каза министърът на икономиката Емил Караниколов по време на заседанието на Националния съвет за тристранно сътрудничество /НСТС/, цитиран от БТА. През този период икономическото ведомство ще продължи да се среща с всички заинтересовани страни. Караниколов припомни, че законът беше приет преди няколко месеца и в преходните и заключителните разпоредби е било записано, че той влиза в сила от 28 януари 2019 г. \"Този закон трябва да го има, но този закон трябва да създаде необходимата конкурентна среда, която към момента за съжаление Министерството на икономиката и експертите не констатираме, че е създадена\", уточни Емил Караниколов. По думите му всички са били на мнение, че трябва да има закон, но той трябва да е такъв, който да създава конкурентна среда между всички субекти, които ще го прилагат. \"Предложението на Министерството на икономиката, надявам се, че колегите от Министерски съвет ще го подкрепят, е удължаване на срока за влизане в сила на закона след решение на Народното събрание\", добави икономическият министър.", "date": "2019.01.08", "title": "Караниколов: Да се удължи с 6 месеца влизането в сила на новия закон за горивата"}
{"url": "https://www.24chasa.bg/novini/article/7234153", "text": "Председателят на най-голямата опозиционна партия в Румъния заяви, че неговата формация ще внесе нов вот на недоверие срещу лявото коалиционно правителство през парламентарната сесия, която започва от февруари, предаде Медиафакс, цитирана от БТА. Лудовик Орбан, лидер на Национално-либералната партия (НЛП), посочи, че партията му ще продължи да убеждава парламентаристите от управляващите кръгове, че това правителство трябва да си отиде. \"Ще продължим от началото на парламентарната сесия да убеждаваме парламентаристите от зоната на властта, парламентаристите от Социалдемократическата партия, Алианса на либералите и демократите и Демократичния съюз на унгарците в Румъния, че вършат огромно зло, като продължават да поддържат живо това правителство, което е абсолютно неспособно да направи нещо в полза на Румъния\", изтъкна Орбан. Последният вот на недоверие, озаглавен \"Стига! Правителството Драгня-Дънчила - срам за Румъния\", който бе внесен от НЛП, Съюз за спасение на Румъния и Партия Народно движение, беше отхвърлен на 14 декември 2018 г., напомня агенцията.", "date": "2019.01.08", "title": "Румънската опозиция с нов вот на недоверие през февруари"}
{"url": "https://www.24chasa.bg/novini/article/7233601", "text": "Изненадващото посещение на севернокорейския лидер Ким Чен Ун в Китай може да предвещава нова вълна срещи на върха около Корейския полуостров, но и да е опит за оказване на натиск на президента на САЩ Доналд Тръмп в момент, когато преговорите им буксуват, смятат анализаторите. След историческата среща на върха между Тръмп и Ким през юни в Сингапур преговорите между Вашингтон и Пхенян по севернокорейския ядрен арсенал са в задънена улица. САЩ настояват, че санкциите им трябва да останат в сила докато КНДР не се откаже от ядрените си оръжия, а Пхенян иска те незабавно да бъдат облекчени, информира БТА. В новогодишната си реч, която е ключов момент в севернокорейския политически живот, Ким предупреди, че КНДР може \"да няма друг избор освен да тръгне по нов път в защита на суверенитета и ценностите си\", ако Вашингтон не промени позицията си. С посещението си в Китай Ким \"иска да напомни на администрацията на Тръмп, че разполага с дипломатически и икономически възможности извън тези, които биха му предложили Вашингтон и Сеул\", смята Хари Кадзианис от вашингтонския мозъчен тръст Център за националния интерес. Вашингтон трябва да се тревожи от усилията на КНДР за укрепи връзките си с Пекин, защото почти целият търговски обмен на Северна Корея минава през Китай. Всякакво подобрение на отношенията с Пекин би отслабило американската стратегия на максимален натиск, добави той. В Пекин са пристигнали американски преговарящи за обсъждане на търговската война между двете най-големи световни икономики, която разтърсва пазарите и от китайска гледна точка няма по-удобен момент за визитата на Ким, отбеляза Кадзианис. \"Това ясно показва, че Пекин разполага със севернокорейска карта, която може да изиграе, ако сметне за нужно\", каза той. Китайските войски изиграха решаваща роля в отбраната на КНДР по време на Корейската война (1950-1953 г.). Пекин продължава да е главният дипломатически и икономически поддръжник на Пхенян. Китай винаги се е безпокоял от разпадане на съседа си, което би довело до бежански поток на негова територия и евентуално разполагане на американски войски до границата му. През последните години обаче ядрените амбиции на КНДР го пораздразниха. Все пак през пролетта на миналата година, благодарение на впечатляващото разведряване на Корейския полуостров, Ким сложи край на шест години дипломатическа изолация с визита в Пекин, първото му посещение в чужбина като лидер на Северна Корея. Тази първа визита в Китай бе последвана и от други, макар че китайският президент Си Цзинпин до момента не е посетил Пхенян. В същия период се състояха три срещи на върха между Ким и южнокорейския президент Мун Дже-ин. Пекин даде назаем на Ким самолета, с който той отиде в Сингапур. Там, пред камерите на целия свят, Ким и Тръмп подписаха неясен ангажимент за принципната денуклеаризация на Корейския полуостров, но оттогава двете страни спорят по значението на съдържанието му. Ким не посети Сеул преди края на миналата година, както беше намекнал Мун, но пък растат спекулациите за втора среща на върха между Вашингтон и Пхенян за излизане от задънената улица. Тези дни президентът Тръмп каза, че мястото на срещата се обсъжда. Злите езици изразиха надежда, че се преговаря и по съдържанието на тази среща. Според научния изследовател Чон Сон-чан от Института \"Седжон\" в Сеул китайската визита на Ким може да е знак, че той може скоро да посети южнокорейската столица или отново да се срещне с Доналд Тръмп. Миналата година Ким посети Китай преди срещите си на върха с Тръмп и Мун, отбеляза той. В състава на севернокорейската делегация е Ким Йон-чхол, който е обсъждал преговорите с американския държавен секретар Майк Помпейо, което навежда на мисълта, че тема на разговор ще бъде облекчаването на санкциите. При управлението на Мун Южна Корея започна диалог със северната си съседка и южнокорейски анализатори смятат, че китайски гаранции може да подобрят шансовете за споразумение. \"Северна Корея може да се почувства застрашена, ако изцяло се откаже от ядрените си програми\", смята специалистът по КНДР Ко Ю-хван от университета \"Донгук\" в Сеул. \"Ако обаче Пекин обещае на Пхенян да му окаже икономическа помощ и да гарантира сигурността на режима при отказ от ядрените му оръжия, КНДР би се почувствала в по-голяма безопасност\", заяви той. Пекин споделя американската цел за денуклеаризация на Северна Корея.", "date": "2019.01.08", "title": "Ким Чен Ун покачва залозите с посещението си в Китай"}
{"url": "https://www.24chasa.bg/novini/article/7233604", "text": "Още е рано да се обсъжда евентуално забавяне на британското излизане от ЕС, тъй като британският парламент може все пак да реши да подкрепи постигнатото споразумение, каза днес германският външен министър Хайко Маас, цитиран от Ройтерс. Не бих искал тук и сега да спекулирам относно възможността за удължаване на срока съгласно чл. 50 (от Лисабонския договор), каза Маас пред журналисти в Дъблин, където е на посещение, предаде БТА. Според него Брекзит без споразумение \"може да има негативен ефект върху работните места в Германия и това е нещо, което ние искаме да предотвратим на всяка цена\". А домакинът на Маас - ирландският външен министър Саймън Ковини, от своя страна, каза, че неговата страна няма да блокира евентуално британско желание за забавяне на излизането от ЕС. Той все пак добави, че това трябва да бъде решено от Евросъюза като цяло.", "date": "2019.01.08", "title": "Ирландия и Германия коментират евентуално британско желание за забавяне на Брекзит"}
{"url": "https://www.24chasa.bg/novini/article/7233608", "text": "Европейският съюз взе днес решение за налагането на санкции срещу иранци, за които се подозира, че са планирали нападения в Дания и Франция, предаде ДПА, цитирана от БТА.  \"Европейският съюз току-що взе решение да наложи санкции срещу иранска разузнавателна служба заради планирани убийства на европейска територия. Това е ясен сигнал от ЕС, че ние няма да приемем подобно поведение в Европа\", написа в Туитър датският външен министър Андерс Самуелсен. \"Изключително насърчаващо е, че ЕС току-що взе решение за нови санкции срещу Иран в отговор на враждебните дейности и заговори, които се планират и извършват в Европа, включително и в Дания\", заяви също в Туитър датският премиер Ларс Льоке Расмусен. Санкциите на ЕС са насочени срещу двама ирански граждани и една организация, посочиха пред ДПА дипломатически източници. Датската полиция обвини през октомври Техеран, че планира да извърши в Дания нападения срещу ирански имигранти, членуващи в забранена от иранските власти опозиционна организация. Иран бе обвинен по-рано миналата година, че е планирал и бомбено нападение срещу имигрантско опозиционно движение в Париж, припомня ДПА. Тези разкрития обтегнаха отношенията между Техеран и Европейския съюз, който полага усилия да запази постигнатото през 2015 г. споразумение за иранската ядрена програма, от което американският президент Доналд Тръмп изтегли САЩ миналата година.", "date": "2019.01.08", "title": "ЕС ще налага санкции срещу иранци заради планирани нападения в Дания и Франция"}
{"url": "https://www.24chasa.bg/novini/article/7233626", "text": "Заради обилните снеговалежи, които натрупаха над половинметрови преспи в Бавария, властите в Южна Германия обявиха извънредно положение. Училищата в провинцията бяха затворени и следващите няколко дни са обявени за неучебни до нормализиране на обстановката, съобщи  . Основни пътища са блокирани. Шофьорите бяха призовани да не използват автомобилите си, освен ако не са с вериги и не е крайно необходимо. По високите места има опасност от лавини. Значителни снеговалежи и риск от лавини затрудняват движението и в няколко провинции на съседна Австрия. Няколко района в планинската централна и северна част на страната са напълно откъснати от света. На места натрупаха близо 150-сантиметрови преспи. Заради лавини петима туристи намериха смъртта си, а двама са в неизвестност.", "date": "2019.01.08", "title": "Извънредно положение в Бавария заради обилни снеговалежи (Снимки)"}
{"url": "https://www.24chasa.bg/novini/article/7233627", "text": "Френският президент Еманюел Макрон притиска своя американски колега Доналд Тръмп да гарантира \"сигурността на всички наши партньори\", ако войските на САЩ се изтеглят от Сирия, съобщи канцеларията му, цитирана от ДПА. Съдбата на де факто автономните кюрдски райони в Сирия остава под въпрос, след като миналия месец Тръмп заяви, че ще изтегли американските войски, подкрепящи водените от кюрдите сили срещу \"Ислямска държава\" (ИД), предава БТА. Турция, която смята основните сирийски кюрдски милиции за терористи заради връзките им с бунтовниците на собствената й територия, заплаши с военна офанзива в контролираната от кюрдите Северна Сирия. Макрон \"подчерта важността на тясната координация между членовете на международната коалиция (срещу ИД), за да се гарантира сигурността на всички наши партньори\", в телефонен разговор с Тръмп вчера, съобщи Елисейският дворец. Съветникът на Тръмп по въпросите на националната сигурност Джон Болтън каза в неделя, че Вашингтон ще настоява пред Анкара да се ангажира да не атакува сирийските кюрди след изтеглянето на американските сили. Макрон повдигна въпроса за съдбата на кюрдските сили също пред руския президент Владимир Путин, ключов международен съюзник на сирийския президент Башар Асад и водещ силов фактор в близо 8-годишния конфликт. Водените от кюрдите Сирийски демократични сили (СДС), подкрепяни от военновъздушни сили и специални части от САЩ и други западни държави, отвоюваха голяма част от Северна Сирия от ИД, включително фактическата столица на групировката град Ракка. Но миналата година кюрдите бяха изтласкани от турската армия и съюзените с нея сирийски бунтовници от техния дълго удържан бастион Африн.", "date": "2019.01.08", "title": "Макрон притиска Тръмп по въпроса за съдбата на сирийските кюрди"}
{"url": "https://www.24chasa.bg/novini/article/7233645", "text": "Френската министърка по европейските въпроси Натали Лоазо призова , предаде Франс прес. \"Мисля, че приоритетът на италианското правителство е да се грижи за благосъстоянието на италианския народ. Не съм сигурна, че проявяването на интерес към \"жълтите жилетки\" има нещо общо с благосъстоянието на италианците\", каза Лоазо пред журналисти в Брюксел, предаде БТА. \"Често съм чувала италианското правителство да иска да го уважават за начина, по който управлява Италия. Това уважение е дължимо, но не само за тях, а за всяка друга страна, особено когато сме съседи, съюзници и приятели\", добави тя. Вчера двамата вицепремиери на Италия изразиха подкрепата си за \"жълтите жилетки\", като същевременно осъдиха проявите на насилие при някои от демонстрациите във Франция. \"Жълти жилетки, не се давайте!\", написа вицепремиерът Луиджи ди Майо, лидер на \"Движение 5 звезди\", в блога на партията си. \"Подкрепям почтените граждани, които протестират срещу един президент, управляващ против своя народ\", заяви пък вицепремиерът Матео Салвини, лидер на крайнодясната \"Лига\".", "date": "2019.01.08", "title": "Франция: Италия да прояви уважение след изразената подкрепа за \"жълтите жилетки\""}
{"url": "https://www.24chasa.bg/novini/article/7233639", "text": "Всичките жители в незаконните постройки в циганската махала в пловдивското село Войводиново вече са се изнесли и махалата е напълно празна, съобщи  . Още днес започва поредица от проверки в ромската махала на пловдивското село Войводиново, което включва строителството, електроснабдяването, противопожарната безопасност. Това каза министърът на отбраната Красимир Каракачанов след заседание на извънредния щаб, който бе сформиран в селото по повод инцидента с военнослужещия от 68-ма бригада Специални сили Валентин Димов миналия ден, предаде БТА. На срещата присъстваха кметът на общината Димитър Иванов, кметът на селото Димитър Тосев, директорът на ОД на МВР - Пловдив старши комисар Атанас Илков и командирът на 68-ма бригада Специални сили бригаден генерал Явор Матеев. Министър Каракачанов подчерта, че общината вече е установила, че всички сгради в махалата са незаконни и след проверката на място ще бъде издадена заповед за премахването им. Обществото трябва да разбере, че държавата си гледа работа, каза още Каракачанов и изрази учудване от факта, че на площ от декар и половина живеят 250 души, от които стотина са регистрирани на други адреси в селото, но нито един няма адресна регистрация на това място. По думите му общината веднъж вече е взела решение, с което е предоставя на тези хора 18 парцела, на които да си построят жилища, но до момента никой от тях не е предприел действия в тази посока. \"Тази част от населението в България смятат, че някой трябва да му строи, да го гледа, да го дундурка и да им търпи простотиите, но общината не може да им строи жилища\", каза още военният министър. Запитан конкретно за инцидента Красимир Каракачанов каза, че военнослужещият е бил нападнат изненадващо в гръб, якето му е било прехвърлено през главата и по този начин е бил обездвижен и съборен на земята, където е бил пребит. Пострадалият има спукана скула, за което ще му бъде направена операция утре. Животът му е вън от опасност и е в добро състояние на духа, допълни министърът. Военният министър каза още, че полицията е действала изключително професионално и адекватно и е успяла да задържи нападателите, които са се укрили в друг град. И днес в селото продължава да има засилено полицейско присъствие и е създадена организация да не се допуска ескалация на напрежението и саморазправа и от двете страни. Крайно време е държавата да спре да финансира безразборната циганска раждаемост и трябва да се въведе модел да покровителства и поощрява грамотната раждаемост, категоричен е Каракачанов. Двамата задържани са с чисто съдебно минало, каза директорът на полицията в Пловдив старши комисар Атанас Илков. Според него, в най-кратки срокове ще бъде приключено бързото полицейско производство, така че да се получи едно бързо правораздаване. По думите му в селото няма тежка криминогенна обстановка, като посочи, че за миналата година там са извършени 28 престъпления, повечето от които са разкрити. Взети са всички необходими мерки да не се допуска ескалиране на напрежението и да се гарантира сигурността и обществения ред, добави Илков. Той каза, че с всичко ще съдействат на общината и кметството в селото при премахването на незаконните постройки. Ако можем в тази тежка ситуация да намерим положителното е, че нашето момче е здраво и няма сериозни поражения, които да доведат до някои последващи проблеми за него и службата, каза командирът на бригадата. Ген. Матеев изрази надежда Димов да се възстанови в рамките на следващите 20 дни. С колегите направихме всичко необходимо Валентин и семейството да се чувстват спокойни, добави командирът. Генералът уточни, че пострадалият е ефрейтор, на 33 години и с 12-годишен стаж като парашутист разузнавач. За службата си в страната и зад граница е получавал множество награди и няма никакви наказания, добави Явор Матеев. Малко по-късно днес предстои изявление и на районния прокурор на Пловдив Чавдар Грошев по повод образуваното бързо производство спрямо двамата младежи, привлечени като обвиняеми за причиняване на телесни повреди по хулигански подбуди.", "date": "2019.01.08", "title": "Ромите от Войводиново изчезнаха, махалата - напълно празна"}
{"url": "https://www.24chasa.bg/novini/article/7233668", "text": "Ако е вярно, че годината ще върви, както е започнала, то 2019 година обещава да е изключително щастлива за участниците в игрите на „ “. Двама играчи се сдобиха със своите печалби по абсолютно идентичен начин. Те отгатнаха по 8 числа в „ “, а залогът от 1 лев им донесе по  . Големите щастливци са от Джебел и Неделино.  отидоха при Николай Атанасов от Пловдив, а   зарадваха участник от Бургас. Новата година дойде с нов късмет в размер на   за А. Вели от Кърджали. Божидар Арнаутски също записва много добро попадение от  . На същата сума се радва и Веселин Гайдарски от Мездра. Бургазлия отнася  , а софиянец ще има удоволствието да харчи своята печалба от  . Следващите в списъка са двама почитатели на „ “ от Бенковски и София. Те могат да се похвалят с по  . Късмет и в Етрополе, където играч на „ “ грабна  . Перничанин трансферира   в банковата си сметка, като същото направиха и познавачи от Мирково, Кърджали Виноградец, София, Нови Пазар и Габрово. Пет страхотни суми от по   отиват при притежателите си в Дупница, Крумовград, Мадан, Галата и Шумен, а   паднаха в Плевен. И още!   зарадваха участници от Самоков и Бенковски, а   стоплиха сърцето на русенец. Тегленията на играта „ “ можете да следите в пунктовете на „ “ и онлайн на eurobet.bg.", "date": "2019.01.08", "title": "Празничните дни донесоха празнични печалби на играчите на „Еврошанс“"}
{"url": "https://www.24chasa.bg/novini/article/7233663", "text": "Тежко остава състоянието на 53-годишния турски шофьор, пострадал при  , в участъка между двата разклона за град Две могили. Това съобщиха от Университетската болница \"Канев\" в Русе. Сигнал за тежкия инцидент е подаден в 16.05 часа вчера. Влекач \"Рено\" с прикачено полуремарке, управляван от 42-годишен шофьор, пътувал от Русе към Бяла, когато навлязъл в лентата за насрещно движение и се блъснал в идващия тежкотоварен камион \"Рено\", шофиран от 53-годишен мъж. При удара загина 42-годишният водач. Оцелелият шофьор бе откаран с кола на Спешна помощ в Университетската болница \"Канев\" в Русе, предаде БТА. От лечебното заведение обясниха днес, че 53-годишният мъж е с различни травми и счупвания. Състоянието му е тежко, като е настанен в интензивното хирургично отделение. От полицията информираха, че заради тежката катастрофа главният път Русе - Бяла е бил затворен за близо 10 часа. Движението е възстановено към 2.00 часа тази нощ. През този период за леките автомобили са организирани обходни маршрути. Причините за инцидента се изясняват.", "date": "2019.01.08", "title": "Тежко остава състоянието на пострадалия  при катастрофата между 2 тира в Русенско"}
{"url": "https://www.24chasa.bg/novini/article/7230751", "text": "От години световната реклама чака момента, в който онлайн рекламата ще надмине тази в телевизията. Съвсем оправдано, защото по света вече има места, в които това се е случило. Дори и у нас през 2018 г. имаше прецедент - рекламен бюджет за интернет два пъти по-висок от този за телевизия. Дава го един от клиентите на рекламната агенция “Публисис груп”. Въпреки че у нас е само прецедент и телевизията все още е предпочитан рекламен канал, през 2019-а световният модел е на път да се промени. Защото според броя часове, прекарани пред монитора, показва скорошно американско изследване, цитирано от специализирания сайт Mediaspace Solutions. Проучването предвижда, че през 2019 г. хората ще прекарват по 2,6 часа на ден онлайн и 2,7 часа, гледайки телевизия. Подобни данни са достатъчни да накарат маркетолозите да преосмислят къде да вложат парите за реклама и очакването е, че много от тях ще предпочетат това да е онлайн, вместо в 30-секундни тв клипове. 2018 г. беше свидетел на експлозия от уебсайтове, които използват чатботове да привлекат и ангажират вниманието на потребителите. Още по-голяма ще е тази тенденция през 2019 г. Всъщност през тази година чатботовете вече няма да са новина, тъй като технологията ще започне да се възприема като нещо нормално, дори очаквано. Много вероятно е голяма част от потребителите да се докоснат за първи път до чатбот именно през 2019 г. И това бързо ще се превърне в част от всекидневието им. Искате да поръчате пица? Трябва да запазите стая в хотел или да изберете план за мобилния си телефон? Чатботовете ще ви позволят да го направите, и то без главоболието да сваляте подходящо приложение на смартфона си. До немного отдавна човек можеше да пласира това, което има за продан, чрез очевидна реклама. Също и компаните. През 2019-а обаче се очаква лавинообразно нарастване на сърфистите в интернет, които масово блокират рекламата в мрежата. Дигиталната ера всъщност променя категорично начина, по който марки и потребители си взаимодействат. Това ще принуди рекламистите да увеличат своя контент маркетинг (при него не е задължително да се рекламира бранд, а по-скоро неговите продукти и услуги, като това се прави за таргетирана аудитория - б.а.). Ще трябва да подобрят и маркетинговите си стратегии чрез инфлуенсъри. Така че рекламните банери все по-осезаемо остават в миналото, а марките ще трябва да измислят по-творчески начини да предлагат на клиентите си истинска и конкретна стойност. Гласовите асистенти като Алекса на “Амазон”, Сири на “Апъл” и Гугълхоум стават все по-популярни сред хората. На практика 65% от потребителите казват, че не биха се върнали към онези години, в които са живели без гласовите си асистенти. Как всичко това ще се отрази на маркетинга през тази година? Вероятно все повече онлайн издатели ще използват глас и ще публикуват аудиосъдържание, за да привлекат вниманието на слушателя. Същевременно се очаква “Амазон”, “Гугъл” и “Апъл” да се опитат да монетизират своето съдържание, като позволят на компаниите да купуват и продават рекламно пространство. От години се говори как пресата загива и също така от години рекламистите постигат твърде сериозен успех, като използват печатните издания за реклама на своите клиенти. Същевременно заради многото маркетолози, които се фокусират върху дигиталните тенденции, се отваря още повече място в печатните публикации, които да предизвикат сензация и да направят впечатление. Статистиката през последните години показва успеха на онези компании, позволили си да тръгнат срещу правилата и избрали да похарчат допълнително пари, за да разпратят хартиени писма вместо имейли. Именно така, чрез уж старомодната си тактика, са постигнали огромни резултати. Световните експерти в рекламата са далеч от това да предложат компаниите да изоставят напълно дигиталния маркетинг. Напротив, тяхното мнение е, че печатът е мощно допълнение към дигиталните канали. С толкова много рекламни банери и електронни пощи, препълнени с рекламни послания, маркетингът и рекламата през вестниците и списанията е великолепен и силен начин да се пробие през дигиталния шум и хаос и да бъдат чути и видени. Очевидно на мода през 2019 г. ще бъдат интегрираните кампании, които съчетават в себе си онлайн и преса.", "date": "2019.01.08", "title": "Онлайн и преса - най-доброто съчетание за реклама през 2019-а"}
{"url": "https://www.24chasa.bg/novini/article/7233672", "text": "Камарата на общините ще се произнесе на 15 януари по споразумението за излизането на Великобритания от Европейския съюз, предаде Франс прес, цитирана от БТА. Очаква се долната камара на британския парламент да възобнови дебатите по сделката утре. Предвидено е обсъжданията да продължат в четвъртък и евентуално в петък. Остава неясно дали Камарата на общините ще одобри споразумението, тъй като то е критикувано както от привържениците на Брекзит, така и от еврофилите, отбелязва Франс прес.", "date": "2019.01.08", "title": "Гласуването за Брекзит ще е на 15 януари"}
{"url": "https://www.24chasa.bg/novini/article/7233661", "text": "Кметът на с. Ловец Димитър Стефанов Алексиев е човекът, за когото МВР съобщи, че е застрелял домашните породисти кучета кокер шпаньол и хъски в с. Васил Левски, Търговищко. Това казаха пред \"24 часа\" от Районната прокуратура в Търговище. Мотивите му още не са ясни. Алексиев е избран за кмет с бюлетината на БСП. На 7.01.2019 г. след проведени оперативно-издирвателни и процесуално-следствени действия в РУ на МВР в Търговище е доведен 64-годишен мъж от с. Ловец, община Търговище, за когото е установено, че на 4.01.2019 г. в с. Васил Левски, община Търговище, със законно притежавано ловно оръжие – пушка „Восток Биатлон 4“, калибър 5,6 мм, е умъртвил куче от порода кокер шпаньол и е наранил куче от порода хъски – собственост на 25-годишна жена от с. Васил Левски. Това съобщиха днес от ОДМВР в Търговище. По случая е образувано досъдебно производство по чл. 325б от Наказателния кодекс по описа на управлението. Оръжието е иззето по надлежния ред. Работата по изясняване на фактическата обстановка продължава под ръководството на прокурор от Районната прокуратура в Търговище, се казва още в съобщението. Стрелецът, който ще отговаря пред Темида, е кметът на търговищкото село Ловец Димитър Алексиев, потвърдиха пред \"24 часа\" от Районната прокуратура в Търговище. Районният прокурор Любен Алексиев каза, че предстои да бъде повдигнато обвинение на мъжа, но се чакат резултатите от някои назначени в хода на разследването експертизи, включително и от аутопсията на убитото куче. Ако бъде признат за виновен, Алексиев може да получи присъда до 3 години лишаване от свобода и глоба до 5 хиляди лева. В село Васил Левски разказват, че кметът на Ловец, който бил от скоро ловец, бил извикан от кравари в тяхното село, с които се познавал, за да ги отърве от бездомна кучка, която често раждала безпризорни кучета и това създавало проблеми в района. Мъжът се отзовал, но след като не открил нарочената за жертва кучка, по неясни причини насочил пушката си към домашните кучета на краварите. Нямало как да се е объркал, защото разстрелът станал по светло. Селският първенец застрелял кокер шпаньола и ранил тежко хъскито. Те се оказали любимци на съпругата на животновъда - жена на 25 години. За случая бе съобщено и във Фейсбук. И макар краварите да твърдели, че няма да търсят отговорност от стрелеца и не са подавали жалба, институциите в Търговище се самосезирали по случая, след като той нашумя. Възмутени граждани писали сигнали и на електронната поща на прокуратурата. Точно преди месец подобен случай имаше и в търговищкото село Баячево. Тогава мъж на 62 години от Търговище застреля със законната си ловна пушка 3 домашни кучета от породата алабай, защото влезли в двора му и нападнали окачената на терасата да съхне наденица. Те се оказаха собственост на пазача на близкия язовир, който ги пускал да се разхождат свободно из селото. И по този случай разследването продължава.", "date": "2019.01.08", "title": "Кметът на с. Ловец е застрелял домашните кучета в Търговищко, чака го съд (Снимки)"}
{"url": "https://www.24chasa.bg/novini/article/7233605", "text": "Над 42% от всички ТВ зрители в България са гледали програмите и каналите на bTV Media Group миналата година, показват данните на ГАРБ. Музикалното шоу „Гласът на България“, което се завръща с нов сезон тази пролет, е най-гледаното развлекателно предаване през 2018 г., а другият пролетен хит на медията – MasterChef България, е номер едно сред кулинарните формати. „Фермата“ е най-гледана в риалити жанра. Традиционно, турските сериали окупират челните позиции, като най-гледаното заглавие е „Сега и завинаги“, следвано от продукцията с Къванч Татлъту „Искрите на отмъщението“. Българските сериали на bTV също са по-гледани от сериалите на Нова ТВ. „Столичани в повече“ продължава да бъде рейтингов лидер вече 12 сезона, а скоро започва излъчването и на 13-я. Теленовелата „Скъпи наследници“, която bTV пусна в 18 часа, е привлякла повече фенове от „Откраднат живот“ по Нова ТВ, сочат статистиките. Сред най-гледаните програми за изминалата година са и късните шоупрограми „Папараци“ и „Шоуто на Слави“. Очаквано, bTV e най-силна и в новините и актуалните предавания. Централната емисия на bTV Новините и bTV Репортерите са на върха на новинарската класация с близо 1 милион зрители средно. С висока гледаемост мина и обзорното предаване с Гена Трайкова и Венелин Петков „Равносметката“, излъчено в края на годината. Най-гледаните публицистични предавания са „Лице в лице“ с Цветанка Ризова и „120 минути“ със Светослав Иванов, а в сутрешните часове класацията оглавяват „Тази сутрин“ с Антон Хекимян и „Преди обед“ със Сашо и Деси, със сериозна преднина пред конкурентите блокове „Здравей, България“ и „На кафе“ с Гала. Голям зрителски интерес има и към „Карбовски: Втори план“, който води с двойно по-голям дял конкурентното „Ничия земя“. Пълните класации са публикувани на сайта на bTV тук  Междувременно bTV съобщи, че според национално представително проучване, проведено от агенция „Маркет линкс“ през декември сред зрители на възраст над 18 години, bTV е информационният източник с най-високо доверие за повече от 37% от респондентите. За сравнение, през 2017 година 33% са идентифицирали bTV като медиата с най-високо доверие. При тематичните канали най-гледан е bTV Comedy, следван от bTV Action, bTV Cinema, Кино Нова и Диема. При спортните събития най-гледани са мачовете от Световното първенство по футбол, излъчвано традиционно от БНТ.", "date": "2019.01.08", "title": "bTV се бетонира на върха"}
{"url": "https://www.24chasa.bg/novini/article/7233716", "text": "Официални представители на Великобритания и ЕС обсъждат възможността за удължаване на формалния процес на излизане на страната от съюза заради опасенията, че споразумението за Брекзит няма да бъде одобрено до 29 март - деня, когато Великобритания трябва официално да напусне ЕС, съобщи в. \"Дейли телеграф\", цитиран от Ройтерс. Вестникът цитира неназовани източници в ЕС, според които британските представители опипвали почвата за удължаване на 2-годишния период съгласно член 50 от Лисабонския договор, който определя условията за напускане на Евросъюза, предава БТА. Премиерката Тереза Мей нееднократно е казвала, че изключва всякакво забавяне на Брекзита, макар да предупреждава депутатите, че ако отхвърлят постигнатото от нея споразумение с Брюксел, целият процес на Брекзит може да \"катастрофира\", или пък че Лондон може да напусне и без споразумение. \"Ние напускаме ЕС на 29 март и не мислим за отлагане\", каза министърът за Брекзит Стивън Баркли, запитан относно съобщението в \"Дейли телеграф\". Той отбеляза също, че дори Мей да поиска удължаване на процеса на напускане въз основа на чл. 50, това не може да бъде едностранно решение на Великобритания, а ще изисква единодушно съгласие на държавните ръководители в Съвета на ЕС.", "date": "2019.01.08", "title": "\"Дейли телеграф\": Лондон и ЕС обсъждали забавяне на процеса за Брекзит"}
{"url": "https://www.24chasa.bg/novini/article/7233677", "text": "Австралия обяви днес, че \"внимателно преценява\"  , предаде Франс прес. \"Австралийското правителство е доволно, че искането за защита на Рахаф Мохамед ал Кунун се преценява\" от Върховния комисариат на ООН за бежанците, заяви за АФП говорител на вътрешното министерство. \"Всяко искане за виза на хуманитарни основания от Ал Кунун ще бъде преценено внимателно, след като върховният комисариат приключи процедурата си\", каза говорителят, цитиран от БТА. Междувременно бащата на 18-годишната бегълка пристигна със сина си в Банкок и поиска да се срещне с дъщеря си, съобщи началникът на тайландската имиграционна полиция, цитиран от Ройтерс. Двамата мъже обаче ще трябва да изчакат, за да стане ясно дали върховният комисариат ще им разреши да я видят, каза началникът на имиграционата полиция генерал Сурачате Хакпан. След пристигането на бащата на Ал Кунун активисти правозащитници изразиха опасения, че той може да разбере къде е дъщеря му и да отиде да я тормози. Депутати и активисти в Австралия и Великобритания призоваха правителствата си да дадат убежище на Ал Кунун. Тя е в хотел в Банкок докато върховният комисариат преценява основанията на искането й за бежански статут, след което тя може да иска убежище в трета страна. Днес служители на комисариата беседват с Ал Кунун, след като вчера се срещнаха с нея.", "date": "2019.01.08", "title": "Австралия преценява внимателно искането за убежище на избягалата саудитка"}
{"url": "https://www.24chasa.bg/novini/article/7233684", "text": "Горивата в Македония от тази нощ в полунощ поевтиняват с 2,5 до 3 денара на литър, реши днес Регулаторната комисия за енергетика, съобщи МИА, цитирана от БТА. С решението се извършва намаляване на цените в рафинериите и на цените на дребно на нефтените продукти средно с 8,17 процента и 5,51 процента. Цените на бензините намаляват с 2,5 денара за литър и новата цена на Евросупер БС-95 ще бъде 58,5, а на Евросупер БС-98 - 60,5 денара за литър. Дизеловите горива поевтиняват с три денара за литър.", "date": "2019.01.08", "title": "Горивата в Македония поевтиняват"}
{"url": "https://www.24chasa.bg/novini/article/7233298", "text": "Германската полиция заяви днес, че е арестувала 20-годишен мъж във връзка с едно от най-големите изтичания на данни в Германия, засегнало стотици политици, предаде Ройтерс, цитирана от БТА.  Германските власти са подложени на силни критики заради хакерското проникване, при което в интернет бяха публикувани лични данни и документи на политици и обществени личности. Полицията е претърсила в неделя апартамента на заподозрения в провинция Хесен и го е арестувала. Според сп. \"Шпигел\" мъжът е признал вината си. Изданието цитира следовател, заявил, че заподозреният не си е давал сметка за размера на последиците от своите действия, и нищо не предполагало каквато и да е връзка с чуждестранни служби за сигурност. Не е ясно дали арестът е свързан с претърсването на апартамента на 19-годишен специалист по информационни технологии в неделя в град Хайлброн. Младежът на име Ян Шюрлайн заяви в Туитър, че е разглеждан като свидетел в разследването и сътрудничи на полицията.", "date": "2019.01.08", "title": "Полицията в Германия арестува 20-годишен мъж заради голямо хакерско проникване"}
{"url": "https://www.24chasa.bg/novini/article/7233364", "text": "Двама младежи скроили и извършили големия обир на 500 000 лева в хипермаркет в Монтана. Те са заподозрени, а дебелото над 100 страници дело е в Районната прокуратура. Това разкри зам.-директорът на ОД на МВР комисар Цветомил Христов. Жената, предала оборота от близо половин милион на инкасото менте не го познавала. Увериха криминалисти. До самоличността на топ обирджиите се стигнало след усилените действия на разследващите съвместно с Главна дирекци Национална полиция За да задигнат половин милион лева и да си ги поделят измамниците са заложили много на предварителна подготовка и познаване на пропуските в системата за сигурност, коментират разследващите. Монтанските ченгета са получили подкрепление за по- бързо разплитане на случая с големия обир в хипермаркета. Съдействали са им криминалисти от Главна дирекция Полиция сектор „Телефонни измами“. По неофициална информация обаче лицето на мнимият гард не се вижда добре на снимката от камерите. Работещи в голямата търговска верига подозират, че той е бивш служител на охраната и добре е познавал условията , изискванията и начина на работа и предаване на инкасото. Неговият авер го очаквал, за да поеме торбите с парите. Колата най- вероятно също е била с обозначителни знаци на охранителната фирма и е била оставена на паркинга. Според запознати с политиката на фирмата паркингът не се охранява , видеонаблюдение е осигурено само вътре в магазина и се следи за кражби от клиентите. Разпитани са охранители, служители от обслужващия персонал и управителя на фирмата. Почеркът на измамата наподобява тактиката на ало измамниците. Фалшивият инкасо въвел в заблуждение служителката и прибрал парите. Това е изключително лесен начин за обир на крупна сума без разбиване на врати, без голям риск, без оръжие.", "date": "2019.01.08", "title": "Двама младежи скроили и извършили обира на 500 000 лева в хипермаркет в Монтана"}
{"url": "https://www.24chasa.bg/novini/article/7232450", "text": "Преди минути започна  . Сред първите, които дойдоха, беше Даниела - съпругата на Чочо Попйорданов, Ернестина Шинова и Андрей Слабаков, проф. Здравко Митков - негов преподавател от НАТФИЗ. \"Много е тъжно, когато си отива символ на едно поколение, какъвто беше Иван Ласкин - едно умно и много талантливо момче. Познавам го още като студент\" , каза министърът на културата Боил Банов, преди да влезе в храма.  Поклонението започна в 12,30 ч в столичния храм “Св. Седмочисленици”.  Сред опечалените бе и директорът на сатиричния театър Калин Сърменов. \"Хората са безхаберни, но е добре да го запомним като човек със собствено мнение\". Бившият министър на културата Вежди Рашидов си го спомня като добър приятел.  \"Иван беше честно и мъжко момче, което не се страхуваше да каже това, което мисли за разлика от други хора, които гладко говорят, но нищо не казват. Добър приятел, талантлив и прям човек, добави председателят на комисията по култура и медии при НС.  Сред опечалените бяха още Ути Бъчваров, Славчо Пеев и още много приятели и почитатели на таланта на Иван Ласкин.  Съболезнования приемаха съпругата му Александра Сърчаджиева, майката на актьора Елена, братята му. Сред опечалените бяха още директорът на Народния театър Мариус Донкин, актьорите Тончо Токмакчиев, Мария Каварджикова, Дарин Ангелов, Валери Йорданов, режисьорите Теди Москов и Лили Абаджиева, музикантът Фънки и Аня Пенчева. Букети бяха изпратени от театър \"София\", театъра на Българската армия, Националната телевизия и други. Поклонението продължи почти 2 часа. Даниела Мирчева - съпругата на Чочо Попйорданов, най-близкия приятел на Лаксин, подкрепи Александра в тежкия за нея миг, какъвто тя самата преживя преди 6 години. Точно в 14:15 ч. актьорът беше изпратен във вечния си път с аплодисменти, както е прието да се сбогуваме с хората от сцената. Само най-близките го придружиха до централните софийски гробища, където актьорът бе погребан в алеята на заслужилите творци.  Стотици приятели и почитатели на актьора писаха в неговия профил. “Поклон и сбогом! Дано намериш покой някъде там с Чочо (Попйорданов, негов пръв приятел)”, гласят много от прощалните коментари. Актьорът Иван Ласкин влезе в болница в края на декември м. г. само две седмици след като бе изписан след двумесечен престой на легло. Състоянието му не беше оптимистично. Той постъпи в реанимацията на Военномедицинска академия, където лекарите буквално се бориха за живота му. Още от началото прогнозата не беше оптимистична. Ласкин има сериозен проблем с черния дроб и видът му бил неузнаваем. Нито лекари, нито пациенти разпознавали симпатичното момче от филма “Васко Да Гама от село Рупча”. Това беше третото влизане на 48-годишния актьор в болница от 20 септември насам. Тогава Ласкин постъпи в столичната Втора градска, където бе настанен в отделението по гастроентерология. Появи се информацията, че има чернодробна недостатъчност. В лечебното заведение стоя два месеца и бе изписан в началото на декември. Краят му дойде на 6 януари след 10-дневна битка за живота му. “Аз съм алкохолик, боря се! Имам проблеми с алкохола. Тежък проблем. Пия много”, призна той през сълзи в предаването “Директно Карбовски”. “Казвам го, защото това е първият начин, по който да започна лечението. Никой не знае как се случва. Идва изведнъж. Никога не съм се излагал на представление, но съм изключителен алкохолик и пияница”, каза Ласкин. И обясни, че пие, защото нищо край него не му харесва, защото държавата не цени труда на талантите и младите. В интервюто си той заявява категоричното си намерение да се пребори с пиянството си. Изгуби тази битка... До последно до него неотлъчно е голямата му любов - актрисата Александра Сърчаджиева. Иван Ласкин става известен още 16-годишен - играе главната роля в станалия култов сериал “Васко да Гама от село Рупча”. Завършва актьорско майсторство за драматичен театър във ВИТИЗ през 1994 г. в класа на професор Здравко Митков. Малко преди това започва кариерата му в театъра - в “Сълза и смях” играе от 1991 г. След това показва таланта си на сцените на почти всички софийски театри. От 1997 г. е актьор в Театър “Българска армия”. Напуска го през 2014 г. с Александра Сърчаджиева. Изявява се и пред камерата. Участва в сериала “Дунав мост”“, в “Хайка за вълци”, „Най-важните неща“, „Грях“, „Стъклената река“ и др. Снимал се е в над 20 европейски и американски продукции от периода 1989 - 2007 г.", "date": "2019.01.08", "title": "Стотици изпратиха Иван Ласкин в последния му път (Снимки + видео)"}
{"url": "https://www.24chasa.bg/novini/article/7233302", "text": "След внесен в съда обвинителен акт от Районната прокуратура във Велико Търново и постигнато в съдебна фаза споразумение, осъдиха мъж за нанесена телесна повреда на съгражданин на шест месеца лишаване от свобода, с три години изпитател срок,  съобщиха от държавното обвинение. А. Б. се призна за виновен за това, че на 21.05.2017 г. в гр. Килифарево, причинил среднa телеснa повредa на М. М., изразяваща се в счупване на долна челюст - престъпление по чл. 129 от НК. Пострадалият извършвал строителни услуги. На 21.05.2017 г., около 20 часа, отишъл до магазина и седнал на масите отпред, където обикновено употребявали алкохол и си говорели с други хора. Имал нужда от помощник и предложил на познат да дойде с него на следващия ден, за да му помага в работата. Мъжът му отговорил да пита обвиняемия, който седял на съседна маса. Пострадалият се обърнал към А.Б. и го попитал дали на следващия ден мъжа може да дойде с него на работа. Тогава обвиняемият му казал: „Ти от кога искаш да вземаш моите работници?“, започнал да се заяжда и без какъвто и да е друг повод проявил непровокирана агресия, като изведнъж станал и го ударил няколко пъти с юмрук в областта на долната челюст. Споразумението има последици на влязла в сила присъда.", "date": "2019.01.08", "title": "6 месеца условно за мъж, счупил\nчелюстта на строител в Килифарево"}
{"url": "https://www.24chasa.bg/novini/article/7233324", "text": "Турция е завършила подготовките за военна операция в Сирия, заяви турският президент Реджеп Тайип Ердоган днес в изказване пред парламентарната група на своята Партия на справедливостта и развитието (ПСР), предаде агенция Ройтерс, цитирана от БТА. Ердоган заяви също, че Анкара не може да приеме скорошните изявления от съветника на президента на САЩ по националната сигурност Джон Болтън, че Турция трябва да се съгласи на защита на кюрдските съюзници на Вашингтон в Сирия. По думите на Ердоган Болтън е допуснал \"сериозна грешка\", като е поискал ново условие за изтеглянето на САЩ от Сирия. Според държавния глава Турция никога не би могла да направи компромис по въпроса за кюрдската милиция Сили за защита на народа (СЗН), за която отново подчерта, че е част от същата групировка като ПКК. Анкара \"не може да прави никакви отстъпки. Онези, които са част от терористичния коридор (в Сирия), ще получат нужното наказание\", каза турският лидер, цитиран от АП. Ердоган даде да се разбере също, че Анкара е на твърдата позиция, че бунтовниците на ПКК не може да представляват кюрдите. Турция разглежда СЗН като сирийско разклонение на действащата в Турция Кюрдска работническа партия (ПКК), призната за терористична организация от Анкара, ЕС и САЩ. Турският президент каза още, че САЩ все още се бавят по отношение на Манбидж - район в Сирия, за който двете страни одобриха през юни м.г. пътна карта, предвиждаща изтегляне на сирийските кюрдски СЗН.", "date": "2019.01.08", "title": "Ердоган: Турция е завършила подготовките за военна операция в Сирия"}
{"url": "https://www.24chasa.bg/novini/article/7233321", "text": "Установен е мъж, убил и наранил породисти кучета в търговищко село. Изяснено е, че 64-годишният преди дни е извърши деянието със законно притежавано ловно оръжие, съобщиха от Областната дирекция /ОД/ на МВР в Търговище. Инцидентът е станал на 4 януари в търговищкото село Васил Левски. С пушка марка \"Восток Биатлон 4\", калибър 5,6 мм, мъжът е умъртвил куче от порода \"Кокер шпаньол\" и е наранил куче от порода \"Хъски\". Животните са собственост на 25-годишна жена от селото. По случая е образувано досъдебно производство по чл. 325б от Наказателния кодекс. Оръжието е иззето по надлежния ред. Работата по изясняване на фактическата обстановка продължава под ръководството на прокурор от Районната прокуратура в Търговище.", "date": "2019.01.08", "title": "Мъж уби и простреля породисти кучета в Търговищко, задържаха го"}
{"url": "https://www.24chasa.bg/novini/article/7233328", "text": "86-годишен пенсионер пострада при пожар в дома си във варненското село Прислеци. Възрастният мъж е вдишал дим и настанен в болница без опасност за живота, но домът му е изгорял напълно. Причината за инцидента е небрежност при боравене с открит огън. До пристигането на пожарникарите огънят е обхванал и унищожил цялата къща, домашното имущество и мебелите. 6 са регистрираните пожари с преки материални щети за едно денонощие. 4 са пожарите без преки материални – в в сухи треви и в комини. Късо съединение подпали елтабло в морската столица и го унищожи напълно. Поради същата причина се е подпалила кухнята в апартамент в центъра на Варна. Унищожени са печка с реотани, дървена врата, домашно имущество, опушени са 30 кв. м стени. Три контейнера за смет край жилищен бблок във Варна също са унищожени напълно от огън. Причината все още не е ясна, но се предполага, че в единия от тях са изхвърлени тлеещи въглени.", "date": "2019.01.08", "title": "Пенсионер пострада при пожар в дома си"}
{"url": "https://www.24chasa.bg/novini/article/7233342", "text": "Десетки бойци бяха убити при контраатаки, извършени от групировката \"Ислямска държава\" (ИД) срещу подкрепяните от САЩ сили на кюрдско-арабската коалиция в Източна Сирия, съобщи Франс прес, като се позова на Сирийския център за наблюдение на човешките права (СЦНЧП). При контраатаките, предприети от ИД в неделя вечерта, благоприятствани от пустинна буря и лошото време, бяха убити 23 бойци на Сирийските демократични сили (СДС), както и девет джихадисти, съобщава СЦНЧП. \"Използвайки камикадзета ИД извърши смъртоносни контраатаки срещу СДС от три направления, по-конкретно при селата Суса и Аш Шаафа, каза пред АФП директорът на СЦНЧП Рами Абдел Рахман, предаде БТА. Подкрепяни от международната антитерористична коалиция, водена от САЩ, кюрдско-арабските коалиционни сили предприеха през септември офанзива срещу последната крепост на ИД в източната провинция Дейр аз Зур, близо до иракската граница. През последните месеци напредъкът на СДС беше забавен от смъртоносни контраатаки на джихадистите, често извършвани под прикритието на лошото време. Но бойците на кюрдско-арабските сили отвоюваха по-голяма част от района, притискайки джихадистите от ИД в рамките на все по-малка територия. В събота СДС завзеха село Аш Шаафа, съобщи СЦНЧП. Джихадистите все още държат селата Суса, Багус и околните земеделски райони, казаха от хуманитарната организация.", "date": "2019.01.08", "title": "32-ма убити в Сирия при контраатаки на \"Ислямска държава\" срещу кюрдско-арабските сили"}
{"url": "https://www.24chasa.bg/novini/article/7233383", "text": "Британец повика служители от Кралското дружество за защита на животните, след като откри на дъното от закупения от магазин чайник змия, предаде агенция ЮПИ. Лондончанинът Бари Доунс се възползвал от следколедните намаления на веригата \"Аргос\". Когато занесъл в дома покупката си, оказало се, че тя е обитавана от малък царевичен смок, предаде БТА. Доунс изтръскал змията и я пленил под стъклен похлупак от тенджера, докато пристигнат в дома му специалистите от дружеството за защита на животните. Бари Доунс предполага, че змията е дошла заедно с чайника от Китай, където е бил произведен. Но е възможно влечугото да се е промъкнало и в някой британски склад, където стоката е била съхранявана.", "date": "2019.01.08", "title": "Британец си купи чайник, на дъното му откри змия"}
{"url": "https://www.24chasa.bg/novini/article/7233401", "text": "На 7-ми януари около 16 часа в Участък Вълчедръм при РУ Лом е подаден сигнал, че около 14 ч. на ул. „Марица” в с. Септемврийци неизвестен извършител блъснал в гърба и повалил на земята 64-годишен местен жител и му отнел от джоба на връхна дреха 400 лв. и лични документи. В резултат на незабавно проведените оперативно-издирвателни мероприятия служители на Участък Вълчедръм по „горещи” следи са установили извършителя - криминално проявеният и многократно осъждан И.М. на 48 г. от същото село. По случая е образувано досъдебно производство. Извършени са процесуално-следствени действия, проведени са разпити на свидетели. Личните документи и сумата в размер на 355 лв са върнати на собственика. И.М. е задържан за срок от 24 часа в РУ Лом. Работа по изясняване и документиране на случая продължава в Участък Вълчедръм.", "date": "2019.01.08", "title": "Рецидивист нападнал и задигнал току-що взетата пенсия на дядо в Монтанско"}
{"url": "https://www.24chasa.bg/novini/article/7233410", "text": "Първият нудистки ресторант в Париж - \"О'Натюрел\" затваря врати след малко повече от година от създаването си, съобщи в. Фигаро. Идеята бе взета от Лондон. Само клиентите обаче са голи, а сервитьорите - по хигиенни съображения - са с облекло. Гостите на ресторанта първо минават през съблекалня, а след това се озовават в зала с около 20 маси, предаде БТА. Заведението отвори врати за любителите на непокритите човешки форми през есента на 2017 година на улица \"Гравел\" във френската столица. На 16 февруари тази година обаче ще бъде последната възможност за посещение. \"Затваряме по икономически причини. Благодарим ви, че участвахте в това приключение. Оставаме само с добри спомени. Надяваме се да ни подкрепите и да бъдете наши гости и през януари и февруари\", заявиха на сайта на заведението основателите - Майк и Стефан Саада. Други източници твърдят, че братята Саада не са направили реална преценка на броя на нудистите в Париж - 90% от тях са хомосексуални. Градският нудизъм не е толкова разпространен, колкото броят на хората, които се пекат без бански костюм по френските плажове и курорти. Те не стъпват в заведения от този род.", "date": "2019.01.08", "title": "Затварят първия нудистки ресторант в Париж"}
{"url": "https://www.24chasa.bg/novini/article/7233408", "text": "Турският президент Реджеп Тайип Ердоган нарече \"огромна лъжа\" борбата срещу \"Ислямска държава\" на кюрдските Сили за защита на народа (СЗН) в Сирия, предаде Ройтерс, цитирана от БТА. Ердоган говори днес в Анкара пред депутати от своята Партия на справедливостта и развитието (ПСР). Изказването му, в което той подчерта, че Анкара не би могла да направи никакъв компромис по въпроса за кюрдската милиция Сили за защита на народа (СЗН), идва в момент, когато съветникът на президента на САЩ по националната сигурност Джон Болтън е на посещение в турската столица за разговори, посветени на изтеглянето на САЩ от Сирия. Болтън обаче изглежда ще отпътува от Турция без да се срещне с Ердоган, макар че през уикенда американски представител каза, че двамата се очаква да проведат разговор за съдбата на кюрдските бойци в Сирия, посочва АП. По думите на Гарет Марки, говорителя на Съвета за национална сигурност към Белия дом, като причина Ердоган да не се срещне с Болтън са били представени предстоящите местни избори и изказването му в парламента. Джон Болтън разгневи Турция с изказването си от Израел, че САЩ няма да изтеглят войските си от Сирия, докато не се постигне споразумение с Турция за защита на кюрдите.", "date": "2019.01.08", "title": "Ердоган смята за огромна лъжа борбата на сирийските кюрдски с ИДИЛ"}
{"url": "https://www.24chasa.bg/novini/article/7233442", "text": "Най-големият проблем на Истанбул е натовареният трафик в града, следван от проблема, свързан с огромния брой жители на мегаполиса. Това заяви председателят на турския парламент Бинали Йълдъръм, който бе издигнат за кандидат на управляващата Партия на справедливостта и развитието (ПСР) за кмет на Истанбул, съобщи в. \"Хюриет дейли нюз\". Попитахме хората кой е най-големият проблем на Истанбул. Задавал съм този въпрос дори на случайни хора на улицата. Не е изненадващо, че жителите на всички квартали казаха, че най-големият проблем на града е трафикът, каза вчера Йълдъръм пред група журналисти. Кандидатът за кмет на Истанбул на предстоящите на 31 март местни избори предложи да бъдат свързани паркингите, използвани от водачи на автомобили, със системата за обществен транспорт (в опит да се използва по-ефективно наземният градски транспорт и метрото). Жителите искат един \"по-лесно достъпен\" Истанбул с по-чист въздух и природа. Особено младите жители искат да живеят в един град с добра инфраструктура и възможности, с които да реализират очакванията и мечтите си, посочи Йълдъръм. Той изтъкна усилията, положени от президента Реджеп Тайип Ердоган, за града по време на кметския му мандат от 1994 до 1998 г. Ще работим много добре, тъй като имаме президент, който е бил кмет на града. Така че ще работя с държавен глава, който знае много за Истанбул, посочи Йълдъръм. Той каза още, че няма нужда да подава оставка като председател на парламента по време на предизборната кампания, тъй като това предвижда законът за изборите в Турция.", "date": "2019.01.08", "title": "Йълдъръм: Най-големият проблем на Истанбул е натовареният трафик"}
{"url": "https://www.24chasa.bg/novini/article/7233446", "text": "Двадесет и двама души са пострадали от опасните медузи ируканджи в австралийския щат Куинсланд и са били откарани в болница, съобщават световните агенции, цитирани от БТА.  Броят на пострадалите за първата седмица на 2019 година превишава два пъти средните показатели за изминалите 10 години. Смъртно опасните медузи ируканджи се срещат в големи количества в тропическите води на север от Австралия, но сега климатичните условия са такива, че топлата вода ги отнася на юг. Масовото присъствие на отровни видове медузи, като физалия и ируканджи, е било регистрирано по цялото южно крайбрежие на щата Куинсланд. От опарвания от медузи от вида физалия са пострадали 22 хиляди души. Спасителите са закрили миналата седмица плажовете в градовете Голд коуст, Кулангата и Съншайн коуст. Медузите ируканджи се считат за едни от най-отровните същества на планетата Те представляват прозрачна камбанка с размер не надвишаващ 2 сантиметра. Четирите тънки пипала на медузата съдържат нервнопаралитична отрова, която може да причини смърт.", "date": "2019.01.08", "title": "22 са пострадали от опасни медузи край бреговете на Североизточна Австралия"}
{"url": "https://www.24chasa.bg/novini/article/7233440", "text": "Губернаторът на щата Тенеси - Бил Хаслам - помилва осъдена на доживотен затвор след застъпничеството на риалити звездата Ким Кардашиян, певицата Риана и актрисата Ашли Джъд, предадоха световните агенции. Синтоя Браун получава доживотна присъда на 16- годишна възраст, когато убива Джони Алън - 43-годишен брокер на недвижими имоти от Нашвил, който й платил, за да осъществи полов контакт с него. Браун сега е на 30 години и ще излезе от затвора на 7 август. Нейната условна присъда ще продължи до 2029 година. В свое изявление тя благодари на застъпничките си и на губернатора и потвърди, че \"ще направи всичко възможно да оправдае гласуваното й доверие\". Нейната история става известна през 2011 година от документален филм. Тогава знаменитостите се мобилизираха в нейна защита. В САЩ много видни личности от шоубизнеса често използват своята известност, за да изобличават пропуски в съдебната система, различното отношение към бели и цветнокожи, към бедни и богати, както и за облекчаване на тежки присъди. В защита на Браун, Риана проведе кампания в Туитър, възмущавайки се, че \"системата оставя пътеки за свобода на нарушителите, а поставя жертвите в затвора\". Ким Кардашиян заяви, че \"е мъчително да гледаш как млада жена - жертва на сексуално посегателство, която е имала смелостта да се защити - трябва да лежи в затвора до края на живота си\".", "date": "2019.01.08", "title": "Губернаторът на Тенеси помилва осъдена на доживотен затвор след звездна намеса"}
{"url": "https://www.24chasa.bg/novini/article/7233457", "text": "Американски геофизици пресъздадоха с компютърна симулация гигантското цунами, предизвикано от метеорита, паднал в областта на Мексиканския залив преди над 65 милиона години, съобщи Лайв сайънс, цитиран от БТА. Метеоритът Чиксулуб - с диаметър от 14 км - е последван от цунами с километрични вълни по цялата Земя. Падането на метеорита е една от хипотезите за измирането на динозаврите в края на кредата. Освен цунами, Чискулуб е предизвикал изхвърляне на горещи скали и множество прахови частици в атмосферата. \"През първите седем часа след сблъсъка, въздействието на цунамито от Чискулуб е между 2500 и 29 000 пъти по-силно от това през 2004 година в Индийския океан\" , обясни Моли Рейндж от Университета в Мичиган - водеща на изследването, представено на годишната среща на членовете на Американския геофизичен съюз, а публикацията предстои. За компютърното моделиране екипът се е обърнал към Брандън Джонсън - асистент от Университета в Род айлънд, изучаващ образуването на кратери. Джонсън е създал два компютърни модела. Първият демонстрира ситуацията 10 минути след падането на метеорита, когато той се е врязал в земната повърхност на дълбочина около 1,5 км - в близост до полуостров Юкатан. Вторият модел показва как се е разпространило цунамито. В Мексиканския залив то се е движело с първоначална скорост от 143км/ч и височина на вълната 1,5 км, която намалява до 100 м в някои области. В северната част на Атлантическия океан и в южната част на Тихия океан височината на вълната е 14 м, а в северния Пасифик - около 4 м. За сравнение, най-високата вълна от цунами, измерена в днешно време в Южното полукълбо е 23,8 м в Нова Зеландия през май 2018 година.", "date": "2019.01.08", "title": "Пресъздадоха гигантското цунами от метеорита, погубил динозаврите"}
{"url": "https://www.24chasa.bg/novini/article/7233470", "text": "Мъж загуби живота си при пожар, възникнал в дома му. Сигналът за огън в къща в село Камилски дол постъпил в РСПБЗН - Хасково тази сутрин, към 8.14 часа, съобщиха от пресцентъра на МВР. Незабавно към адреса бил насочен екип. Пожарникарите погасили огъня и в резултат е спасена постройката. При огледа е открито тялото на 60-годишния собственик. По първоначални данни, причина за възникване на огъня е забравена незагасена цигара.", "date": "2019.01.08", "title": "Мъж изгоря при пожар в дома си в Хасковско"}
{"url": "https://www.24chasa.bg/novini/article/7233482", "text": "Турция може да предприеме операция срещу кюрдските формирования в Северна Сирия всеки момент след края на посещението в Анкара на съветника на президента на САЩ по националната сигурност Джон Болтън. Това заяви днес турският президент Реджеп Тайип Ердоган, цитиран от в. \"Йени шафак\". Операцията в Северна Сирия може да започне всеки момент след визитата на американската делегация. Всеки момент мога да проведа преговори с американския президент Доналд Тръмп, каза Ердоган пред депутати от своята Партия на справедливостта и развитието (ПСР), предава БТА. Турският президент критикува остро изявлението на Болтън, направено по време на посещението му в Израел. Джон Болтън разгневи Турция с изказването си, че САЩ няма да изтеглят войските си от Сирия, докато не се постигне споразумение с Турция за защита на кюрдите. \"Изявленията, че Турция се бори срещу кюрдите в Сирия са подла клевета. Не можем да се съгласим със заявленията на Болтън\", каза Ердоган, цитиран от Анадолската агенция. Болтън разговаря днес с говорителя на турския президент Ибрахим Калън по въпроса за изтеглянето на САЩ от Сирия.", "date": "2019.01.08", "title": "Ердоган: Може да започнем операция в Сирия всеки момент след посещението на Болтън"}
{"url": "https://www.24chasa.bg/novini/article/7233486", "text": "Над 50 британски депутати изразиха в писмо до шефката на Скотланд ярд безпокойство за сигурността си след инциденти около парламента в обстановка на напрежения заради Брекзита, предаде Франс прес. \"Пишем ви, за да изразим силното си безпокойство от влошаването на ситуацията със сигурността и обществения ред извън и около парламента\", се казва в подписаното от депутати от различни партии писмо до ръководителката на столичната полиция Кресида Дик. Депутатите споменават \"свързани с крайната десница\" лица, които \"извършват потенциално криминални прояви на сплашване на депутати, журналисти и активисти\". Последният подобен случай е от вчера, когато подкрепящата идеята за втори референдум за Брекзита депутатка от Консервативната партия Ана Субри бе наречена \"нацистка\" и \"фашистка\" от поддръжници на излизането на Великобритания от ЕС, предаде БТА. Днес Субри заяви, че малка група хора обикалят района на парламента и сплашват хората. \"Границата вече беше премината през декември, когато имаше нападки към журналисти\", каза депутатката пред телевизия Ай Ти Ви и упрекна полицията в бездействие. Тя спомена случая с журналиста от Скай нюз Файсал Ислам, срещу когото са били отправени расистки обиди. \"Това е същата група хора, всичко е заснето, а столичната полиция нехае\", заяви Субри. През юни 2016 г. британците гласуваха за излизане от ЕС на референдум, чиято кампания дълбоко раздели страната. Седмица преди вота проевропейската депутатка лейбъристка Джо Кокс беше убита от неонацистки симпатизант. Великобритания трябва да напусне ЕС на 29 март. Следващата седмица британските депутати ще гласуват по споразумението, което премиерът Тереза Мей договори с Брюксел.", "date": "2019.01.08", "title": "Британски депутати изразиха безпокойство \nза сигурността си заради Брекзит в писмо до шефката на Скотланд ярд"}
{"url": "https://www.24chasa.bg/novini/article/7233461", "text": "Момиченце на 8 месеца остана сираче, след като баща му Димитър Симеонов, на 65 години, прободе смъртоносно с нож майка му Юлияна, на 25 години. Трагедията се разигра в дома им в старозагорския квартал \"Железник\" навръх Ивановден малко след 16 часа. Мъжът е арестуван първоначално за 24 часа, а грижи за бебето са поели социалните служби в града. Съдебен лекар каза, че младата жена е убита с един-единствен удар на ножа, попаднал точно в сърцето й. Преди това през деня нищо не предвещавало бурята, развихрила се в апартамент на четвъртия етаж в жилищен блок на улица \"Младост\" 21, където семейството живеело под наем. По-рано на Ивановден майката завела бебето на контролен преглед при лекар и го разходила с количката пред блока. Основна версия, по която работят разследващите, е убийство от ревност. Въпреки голямата разлика във възрастта им, Митко и Юлияна живеели като семейство от няколко години. Преди да им се роди момиченцето, имали и момче, което починало на 9 месеца. Двамата се познавали от десетина години, когато 15-годишната тогава Юлияна дошла да живее с баща си на квартира в съседен блок. Митко първо се сприятелил с бащата, а след това - и с дъщеря му, с която по-късно заживели на семейни начала и сключили брак. 65-годишният мъж работел като шофьор във фирма за производство на хляб. От първия си брак имал две пораснали деца, след развода бившата му съпруга се запиляла на гурбет в Гърция. След това при него в квартирата заживяла без брак друга жена с дете. Тя на свой ред си тръгнала, защото мъжът бил кавгаджия и тормозел жените до себе си, разказват съседи. Юлияна на практика му била трета поред съпруга. Освен по възраст, Димитър и Юлияна имали и други различия. Неотдавна момичета било завършило висше образование - специалността \"Социални дейности\" в Тракийския университет в Стара Загора, преди това продавало хот-дог в центъра на града. Младата жена явно била намислила да изостави по-възрастния с 40 години Митко, дори в профила си във Фейсбук била обявила, че е обвързана, но с някой си Ники, който бил на 28 години. Това със сигурност не се харесвало на шофьора, който не искал да се разделят. Разследващите тепърва ще изясняват дали това е било повод за последната кавга между двамата, при която мъжът извадил ножа. Но Юлияна се била приготвила да излиза от жилището им, защото била облечена с палтото си, когато била прободена и паднала мъртва до входната врата отвътре на апартамента. След убийството Димитър Симеонов първо се обадил на познат лекар, като му казал, че той самият е прободен смъртоносно. Докторът пристигнал на адреса, но трудно отворил входната врата на квартирата - тя не била заключена, но отвътре тя била подпряна с трупа на жената. Когато все пак влязал, медикът установил, че по тялото на мъжа имало порезни рани, които не били опасни. Тепърва ще се изяснява дали Юлияна се е борила за живота си или пък убиецът й се е самонаранил след това. Сигнал за трагедията на телефон 112 подали съседи, които помогнали на лекаря да влезе в апартамента.", "date": "2019.01.08", "title": "8-месечно бебе остана сираче след убийството с нож в Стара Загора (обзор)"}
{"url": "https://www.24chasa.bg/novini/article/7233481", "text": "29-годишният Николай Тумбев откри и извади от река Мътница изчезналия на Богоявление метален кръст в Костандово, съобщи един от търсачите на изчезналото разпятие Константин Кадинов. Той и негови приятели и съмишленици от градчето и близкото село Дорково близо 2 дни продължиха да търсят кръста, който в неделя е хвърлен в реката от местния свещеник Стоил, но никой не успява да го намери и извади. Притеснени от лоша поличба, младежите сами си организират багер, с който изгребват тинята по дъното на реката. Допълнително с лопати и металотърсач преравят коритото, след като отбиват водата, но безрезултатно. Поради това източват с помпи водата от мястото, където пада хвърления от свещеника кръст. Християнският символ е намерен на 50 сантиметра под първоначалното ниво на дъното, разказаха спасителите. Николай Тумбев го вади пред погледите на повече от сто човека, които наблюдават търсенето на изчезналия кръст.", "date": "2019.01.08", "title": "29-годишен намери изчезналия в реката на Костандово богоявленски кръст"}
{"url": "https://www.24chasa.bg/novini/article/7233514", "text": "Ограничено e движението по път I-4 Камбурово - Омуртаг поради отстраняване на аварирал тежкотоварен автомобил, съобщиха от пресцентъра на Агенция \"Пътна инфраструктура\". Трафикът на леките автомобили се осъществява по обходен маршрут през с. Камбурово. Шофьорите да се движат с повишено внимание и съобразена скорост, спазвайки указанията на \"Пътна полиция\". Движението се осъществява само в активната лента в участъка км 96 - км 97 в посока София на АМ \"Тракия\" поради ремонт на ограничителна система в средна разделителна ивица. Шофьорите да се движат с повишено внимание и съобразена скорост, спазвайки пътната сигнализация.", "date": "2019.01.08", "title": "Аварирал тир ограничава движението по пътя Камбурово - Омуртаг"}
{"url": "https://www.24chasa.bg/novini/article/7233525", "text": "Местните власти в Брюксел са дали разрешение за провеждане на  добил популярност като \"Плана Макрон\", съобщи евродепутатът Ангел Джамбазки, цитиран от  Протестът ще се проведе на 10 януари, четвъртък, от 13 до 18 часа в центъра на белгийската столица, докато в Европейския парламент Комисията по транспорт обсъжда пакета. Позволението е за до 600 човека и символичен брой камиони. Успоредно с българските, ще протестират и румънски превозвачи, обясни Джамбазки. \"Ние сме в координация с тях, така че да има блокада на повече места в града, едното е пред Европейската комисия, другото пред Европейският парламент, вън от институциите, които са пряко замесени в този процес. Към нашия протест ще се присъединят и представители на полски синдикати, полски организации, латвийци, литовци\", посочва евродепутатът. За утре е насрочена последна среща между евродепутатите и превозвачите за уточняване на общата позиция. Възможно е на заседанието на Транспортната комисия да бъде поискано отлагане.  \"Този ЕП изчерпа напълно капацитета си. Има още три месеца активна работа и приключва пет години. Този въпрос трябва да бъде решен от следващия легитимен парламент, който ще бъде избран на 26 май тази година\", коментира Джамбазки. \"Искаме оттегляне на този пакет. Искаме запазване на правото на свободно придвижване на свободния пазар и на конкуренцията. Тези промени засягат повече от сто милиона граждани на ЕС. Това е най-голямото разделение на Съюза, което не го правим ние, което не е заради евроскептицизма на източните държави, а е опита на група западни държави да откраднат хляба на 150 хиляди български семейства\", посочи още той.", "date": "2019.01.08", "title": "Брюксел разреши протеста на българските превозвачи срещу пакета \"Мобилност\""}
{"url": "https://www.24chasa.bg/novini/article/7233523", "text": "Холандия ще предостави на живеещите в страната британци отсрочка от 15 месеца, за да подадат заявление за постоянно пребиваване след Брекзит, ако Обединеното кралство напусне Европейския съюз без споразумение, обяви холандския министър на външните работи Стеф Блок, предаде Франс прес, цитирана от БТА.  Перспективата за развод без споразумение на 29 март поражда опасения за съдбата на около 45 000 британци, които живеят в Холандия. \"За да избегнем това, правителството предлага преходен период от 15 месеца, считано от излизането на Обединеното кралство от ЕС\", посочи снощи министър Блок в писмо до парламента. През този период британците, които са живели в Холандия преди Брекзит, \"ще запазят правото си да живеят, пътуват и учат в Холандия\". \"На британските граждани и семействата им през този период ще бъде дадена възможността да кандидатстват за разрешение за постоянно пребиваване\", добави министърът. Испания, една от членките на ЕС, където има най-много живеещи британци, обяви на 28 декември, че е приела спешни мерки за \"гарантиране на запазването на настоящите права на британските граждани\" при перспектива за излизане \"без сделка\". Във Франция, където живеят поне 150 000 британски граждани, също се взети мерки за подготовка за Брекзит без споразумение, предвиждащи по-специално британските служители във френските държавни учреждения да запазят същите условия за статут и работа, каквито ползват понастоящем.", "date": "2019.01.08", "title": "Ако има твърд Брекзит, Холандия ще даде на британците 15 месеца, за да кандидатстват за постоянно пребиваване"}
{"url": "https://www.24chasa.bg/novini/article/7233527", "text": "38-годишен мъж бе намерен мъртъв в хотелската си стая в София, съобщи МВР. Сигналът бил подаден в полицията в 13,15 часа. На място веднага били изпратени екипи, които установили, че няма данни за насилствена смърт.                                                                                                                                                                                                                                                                                                                                                                                                              ", "date": "2019.01.08", "title": "Мъж почина в столичен хотел"}
{"url": "https://www.24chasa.bg/novini/article/7233524", "text": "Районна прокуратура – Благоевград е внесла за разглеждане в съда обвинителен акт срещу З. Г. за присвоени служебни пари. Обвиняемата Г. работила като технически сътрудник в аптека в Благоевград.  В продължение на месеци – от 29 юли до 14 октомври 2016 г., тя присвоила чужди пари в големи размери, а именно 96 200 лева, собственост търговското дружество, стопанисвало аптеката. В електронна касова книга обвиняемата Г. вместо реалната касова наличност отразявала по-малки суми. През посочения период тя описала пратки за отчитане, чрез инкасо фирма, обслужваща аптеката, на обща стойност 189 400 лева, като реално предадените от нея били в размер 93 200 лева. Разликата от 96 200 лева не била отчетена от обвиняемата и присвоена от нея. Предстои делото да продължи в съда.", "date": "2019.01.08", "title": "Съдят аптекарка за присвоени 96 200 лв. в Благоевград"}
{"url": "https://www.24chasa.bg/novini/article/7233558", "text": "При средна цена 143.56 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /9 януари/. Средната цена на пиковата енергия /9.00-20.00 ч./ e 187.01 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 100.12 лв. за мегаватчас. Най-ниската цена в рамките на днешната сесия, при утрешен ден на доставка, е 50.15 лв. за мегаватчас, достигната за 3.00 - 4.00 ч., а най-високата е 225.17 лв. за мегаватчас - за 12.00 - 13.00 часа. Данните от БНЕБ показват, че са продадени общо 23 797.40 мегаватчаса електроенергия. Енергийната борса вчера затвори при средна цена 207.02 лв. за мегаватчас. В сегмента \"пазар в рамките на деня\" за днес, 8 януари, БНЕБ отчита до момента общ търгуван обем от 189.80 MWh. Среднопретеглената дневна цена е 98.12 лева за мегаватчас.", "date": "2019.01.08", "title": "Енергийната борса затвори при средна цена 143.56 лева за мегаватчас"}
{"url": "https://www.24chasa.bg/novini/article/7233603", "text": "20-годишният германец, задържан за хакерската атака, довела до изтичане в интернет на данните на голям брой обществени личности, заяви, че е действал сам, предаде Ройтерс, като се позова на днешно изявление на Федералната криминална полиция на Германия. Мъжът твърди, че причина за атаката е гневът, който засегнатите политици, журналисти и други личности са провокирали у него със свои изказвания, посочва БТА. \"По време на разпита обвиняемият заяви, че сам се е добрал до данните на пострадалите и сам е извършил незаконното разпространяване на тези данни. Следствието до този момент не разполага с доказателства при атаката да е действало трето лице.", "date": "2019.01.08", "title": "20-годишният, хакнал данните на политици в Германия, твърди, че действал сам"}
{"url": "https://www.24chasa.bg/novini/article/7233722", "text": "Земетресение с магнитуд 6,4 стана край Южна Япония днес, предаде Ройтерс, като се позова на Геоложкия институт на САЩ. Силният трус е станал на дълбочина от 39 километра, с епицентър на 116 километра в посока юг-югоизток от град Кагошима, предаде БТА. За момента няма данни за пострадали хора и нанесени материални щети. Япония се намира в един от най-сеизмичните райони на Земята. В страната стават около една пета от земетресенията с магнитуд 6 или повече на планетата, отбелязва Ройтерс.", "date": "2019.01.08", "title": "Земетресение с магнитуд 6,4 край Южна Япония"}
{"url": "https://www.24chasa.bg/novini/article/7233721", "text": "Турция се надява, че САЩ ще закрият или ще предадат на местните сили военните си бази в Сирия. Това заяви днес говорителят на турския президент Ибрахим Калън след разговори със съветника на президента на САЩ по националната сигурност Джон Болтън, предаде ТАСС. Турция очаква в процеса на изтегляне на американските войски от Сирия да бъде иззето цялото въоръжение, което е било предадено на кюрдските формирования. Продължаваме да работим в това направление. Надяваме се също така военните бази на САЩ в Сирия да бъдат закрити или предадени под контрола на местните сили, каза Калън, цитиран от турската телевизия Хабертюрк. Няма забавяне в изтеглянето на САЩ от Сирия, заяви днес говорителят на  президента. Той добави, че Анкара се е фокусирала върху това какво ще се случи с американските бази и с оръжията, предоставени на кюрдските бойци, предава БТА. По-рано Ердоган критикува Болтън заради това, че иска Турция да не причинява вреда на кюрдските бойци в Сирия. Според държавния глава Турция никога не би могла да направи компромис по въпроса за кюрдската милиция Сили за защита на народа /СЗН/, която Анкара разглежда като терористична организация, свързана с Кюрдската работническа партия. Турция няма да иска разрешение, за да извърши операция в Сирия, въпреки че тя е готова да се координира със съюзниците, заяви още Калън. Същевременно Турция опроверга днес, че президентът Ердоган е поел ангажимент пред американския си колега Доналд Тръмп \"да защитава\" кюрдските бойци в Сирия, както заяви американският държавен секретар Майк Помпейо, предаде АФП. Що се отнася до изявленията на Помпейо, категорично не става дума за подобно уверение, дадено по време на разговори /между Ердоган и Тръмп/ или чрез други канали, изтъкна Калън.", "date": "2019.01.08", "title": "Говорителят на Ердоган: Турция няма да иска разрешение за операция в Сирия"}
{"url": "https://www.24chasa.bg/novini/article/7233656", "text": "Задържаният след убийството на Юлияна от Стара Загора нейн съпруг Митко Симеонов, на 65 години, днес бе привлечен като обвиняем за умишлено убийство по член 115 от Наказателния кодекс, съобщиха от Апелативната прокуратура в Пловдив. Ако по това обвинение той бъде признат за виновен в съда, може да бъде лишен от свобода за срок между 10 и 20 години. Срокът за задържането му бе удължен на 72 часа с прокурорско разпореждане, предстои да бъде внесено и искане съдът да остави обвиняемият постоянно зад решетките, като му наложи най-тежката мярка за неотклонение - задържане под стража. От прокуратурата допълниха, че по случая е назначена съдебно-медицинска експертиза, провеждат се и разпити на свидетели. От там казаха още, че от мястото на пристъплението били иззети 2 ножа, а убитата жена имала 2 рани - в сърцето и на дясната ръка.", "date": "2019.01.08", "title": "До 20 години затвор за Митко, обвинен, че убил с нож съпругата си"}
{"url": "https://www.24chasa.bg/novini/article/7233742", "text": "Русия разработва за нуждите на военноморските си сили нова крилата ракета \"Калибър-М\" с обсег от над 4500 км, предаде днес ТАСС, като цитира източник от военнопромишления комплекс. Според неназования източник създаването на ракетата е на научноизследователски етап и е финансирано от министерството на отбраната. По думите му разработването на \"Калибър М\" е част от държавната програма за превъоръжаване до 2027 г. и ракетата трябва да бъде предадена на бойния флот до края на действието на тази програма, предава БТА. Новата крилата ракета с корабно базиране ще се различава по далекобойност и габарити от предишната версия на \"Калибър\", която е на въоръжение. Тя ще бъде \"значително по-голяма, а теглото на бойната й част ще се доближава до един тон\", каза източникът. Тя ще бъде разполагана на фрегати и други надводни кораби, както и на атомни подводници. \"Калибър М\" е предназначена за унищожаването на сухоземни мишени и може да носи както конвенционален, така и ядрен боен заряд, допълни източникът. Според някои данни настоящите ракети \"Калибър\" са с обхват около 2000 км и могат да носят до 500 кг боен заряд. Такива ракети бяха използвани от руските ВМС за обстрел по цели в Сирия, припомни ТАСС. ДПА отбеляза, че Договорът за ликвидиране на ракетите със среден и малък обсег, подписан между САЩ и СССР през 1987 г., не забранява притежаването на такива ракети с морско базиране.", "date": "2019.01.08", "title": "ТАСС: Русия разработва нова крилата ракета с обсег над 4500 км"}
{"url": "https://www.24chasa.bg/novini/article/7233745", "text": "Състав на Окръжния съд в Добрич остави без уважение молбата на 30-годишен мъж за изменение на наложената му на 31 декември м.г. от Районния съд мярка за неотклонение „задържане под стража”. 30-годишният К.К. е привлечен в качеството на обвиняем за това, че в периода от 10 до 28 декември м.г. в Добрич, е запалил лек автомобил и участвал като помагач в два опита за палеж на заведение. Деянията били извършени в съучастие с друг 28-годишен мъж, в условията на продължавано престъпление. Прокуратурата твърди, че на 10 декември, около 2.30 часа, пред блок по ул.“Васил Левски“ двамата съучастници са запалили лек автомобил. Според обвинението, на 24 и 28 декември били направени и два опита за палеж на ресторант по ул.“Горски извор“ в Добрич, в които 30-годишният е участвал като помагач. Твърди се, че той умишлено е улеснил да бъде запалено заведението чрез показване на неговото местонахождение срещу обещание след палежа да получи парично възнаграждение. Деянията са останали недовършени поради независещи от двамата съучастници причини. 30-годишният мъж обжалва наложената му най-тежка мярка за процесуална принуда с искането тя да бъде заменена с по-лека. Представителят на прокуратурата настоя мярката да не бъде променяна, като изтъкна, че са налице доказателства, които сочат, че е имало замисъл да бъдат извършени и други палежи в Добрич. Окръжният съд, след като се запозна с материалите по досъдебното производство и след преценка на доводите на страните, остави без уважение искането на задържания за изменение на наложената му мярка за неотклонение. В мотивите си съдът посочва, че мъжът е привлечен в качеството на обвиняем за тежко умишлено общоопасно престъпление, обединяващо три отделни посегателства срещу два различни обекта. Съдебният състав счита, че от събраните в хода на разследването доказателства, може да се направи в достатъчна степен обосновано предположение, че 30-годишният мъж е съпричастен към извършването на вменените му деяния. Окръжният съд намери, че с оглед изключително високата опасност на извършеното, наличието на предварителен сговор и съучастие на двамата привлечени по делото обвиняеми, първата инстанция правилно е преценила, че съществува напълно реална опасност при по-лека мярка за неотклонение мъжът да се укрие или да извърши друго престъпление. С тези съображения Окръжният съд потвърди първоначално наложената на мъжа мярка за неотклонение „задържане под стража“. Постановеното определение е окончателно и не подлежи на обжалване и протест. Вторият обвиняем за палежите - 28-годишният П.К., също е задържан под стража, но не е обжалвал наложената му мярка.", "date": "2019.01.08", "title": "Разследван за палеж остава в ареста в Добрич"}
{"url": "https://www.24chasa.bg/novini/article/7233679", "text": "Депутатите от БСП ще гласуват против предложението на Министерския съвет за закупуване на нов боен самолет. Това заяви председателят на БСП и на парламентарната група на \"БСП за България\" Корнелия Нинова на пресконференция след заседание на Изпълнителното бюро на партията, предаде БТА. По думите й проблемът не е нито в Съединените щати, нито в Швеция, а в България. \"Правителството на Бойко Борисов не зачита нито Конституция, нито Народно събрание, нито правова държава\", коментира Нинова. Нинова посочи, че в проекторешението, с което от БСП разполагат, Министерският съвет предлага на Народното събрание да разреши проектът на международния договор да се отклони от задължителните изисквания, вече утвърдени от парламента. Искат от нас Народното събрание да разреши на правителството да не спазва решението на НС и да се отклони от задължителните изисквания, гласувани от най-висшият орган в държавата - парламентът, каза тя. Много пъти са нанасяли удар по правовата държава и парламентаризма в България, но това е дъното и краят, коментира Нинова. Тя посочи, че предложението на МС противоречи и на позиция на БСП от юни миналата година в подкрепа на модернизацията на Българската армия, но при определени условия. Лидерът на БСП отхвърли обвинения за застъпничество за \"Грипен\". В отговор на въпрос относно критиките на президента Румен Радев към процедурата за закупуване на нови бойни самолети, Нинова коментира, че не е забелязала лобизъм, а при него има държавническа позиция и професионализъм, защото повече разбира от самолети. Секретарят на ПГ на \"БСП за България\" Кристиан Вигенин посочи, че с това предложение правителството се поставя в ситуация доставчикът да определя пост фактум правилата и параметрите на сделката и настоя да бъдат публикувани всички постъпили оферти за придобиване на боен самолет. От БСП коментираха също пакета \"Мобилност\" и призоваха решението да бъде взето от следващия Европейски парламент, защото на този му остават три месеца до финала. Ще се включим в протеста на 10 януари, Георги Свиленски като член на транспортната комисия ще пътува до Брюксел, съобщи Корнелия Нинова. От БСП ще се обърнат към Партията на европейските социалисти, Групата на социалистите и демократите в ЕП и кандидата на европейските социалисти за председател на ЕК Франс Тимерманс с искане да разговарят с другите социалдемократически и социалистически партии за подкрепа на позицията на България. \"Много е важно да търсим съюзници в този момент, макар и правителството да закъсня за това\", коментира лидерът на БСП. Тя отправи призив към премиера Бойко Борисов и той да се обърне за подкрепа към германския канцлер Ангел Меркел и към френския президент Макрон.", "date": "2019.01.08", "title": "БСП ще гласува против предложението на правителството за закупуване на нов боен самолет"}
{"url": "https://www.24chasa.bg/novini/article/7233802", "text": "Очаквам до края на деня да дойде оценката на Министерството на финансите за закупуването на нов изтребител и утре да влезе в дневния ред на Министерски съвет, каза в пловдивското село Войводиново министърът на отбраната Красимир Каракачанов. Според него е важно и той очаква да се направи избор за един силен изтребител за българските ВВС, защото останалите приказки според него са дребно политиканстване. Каракачанов каза, че е съгласен да води дебат за това кой самолет е по-добър за нуждите на армията, а не политически спорове самолетът шведски ли е, съветски ли е или американски. Това е безсмислен спор и умишлено разделяне на обществото на русофили и русофоби, добави той. Прочетох в интернет, че някои хора ме обвиняват, че съм американофил, а само преди седмица, когато дадох 81 милиона лева за ремонта на МиГ-29 и 80 милиона лева за Су-25, ме обвиниха, че съм русофил, подчерта военният министър и добави: \"Не съм нито русофил, нито американофил. Аз съм български националист и като министър на отбраната ме интересува армията ни да е силна, защото, ако се наложи, тя трябва да изпълнява задълженията си\". Той обясни, че МиГ-овете, Су-тата и хеликоптерите Ми-17 и Ми-24, които са на въоръжение у нас, са съветско производство, доставени през 1989 година и имат живот още десетина години - общо това са 40 години. Следователно, каза още той, сега купуваме самолет за следващите 30-40 години и не си играем на дребно на политика. Някой може ли да гарантира какво може да се случи след година, две, три или 20 на Балканите, попита риторично Каракачанов. Кое е по-добре - да купим нещо сериозно и силно, което ще ни върши работа и да защитаваме страната си или да си правим дребни политически сметки. Защото на някой му се идва на власт, но не му харесват американските самолети, коментира още министърът. Министър Каракачанов бе в село Войводиново по повод инцидента с военнослужещ от 68-ма бригада Специални сили, който бе пребит от двама представители на ромската общност. На място той участва в оперативен щаб за вземане на мерки срещу незаконното съществуване на ромската махала в селото.", "date": "2019.01.08", "title": "Каракачанов: Очакваме оценката за закупуването на нов изтребител"}
{"url": "https://www.24chasa.bg/novini/article/7233804", "text": "Синдикати и работодатели предупредиха, че цените на енергийната борса ще повлияят на цените на стоките и услугите, ще доведат до инфлация, задържане на заплатите и до обедняване на населението. Позицията беше изразена от президента на КНСБ Пламен Димитров и от председателя на АИКБ Васил Велев по време на заседанието на Националния съвет за тристранно сътрудничество, на което се обсъждат теми от енергетиката по искане на КНСБ. Димитров и Велев призоваха за спешни мерки, за да не се случи това. Те прогнозираха, че там, където цените на борсата не могат да бъдат прехвърлени върху стоките, ще има ограничаване на производството. Парите, които трябва да платим за увеличение на заплатите, ще ги платим като увеличена цена за електропотреблението и несъмнено такова увеличение няма как да не се пръхвърли на домакинствата, каза Васил Велев. Според него решенията са свързани с увеличаване на предлагането, засилване на контрола на КЕВР за спекулации на борсата, важно е и как се управлява държавната енергетика. 72 процента формират на свободния пазар трите дъщерни дружества на БЕХ, каза Велев, което по думите му е господстващо положение, защото от поведението на БЕХ зависи ситуацията. Пламен Димитров заяви, че е дошло времето за радикални стъпки, както на национално, така и на европейско ниво за защита на българската енергетика. По думите му мерките в защита на енергетиката са мерки за защита на националната ни сигурност. Енергийната несигурност влияе негативно върху икономиката - предприятия затварят, има отказ от увеличение на заплати заради неяснотата на цените на електроенергията, коментира Пламен Димитров. Според него малките училища и болници също трябва да имат яснота как през годините се движи /цената на - бел.ред./ тока за техните нужди. Димитров смята, че един от най-важните въпроси е заемането на позиция на България по т.нар. механизъм за статут на въглероден неутралитет. Той призова за засилване на експертизата и активността на КЕВР при наблюдение и оценка на предизвикателствата на пазара и своевременна интервенция. КНСБ настоява за регламентиране на възможностите на регулатора за интервенция в кризисни ситуации. КНСБ иска още регулаторният преглед от страна на КЕВР на цените в сектор \"Енергетика\", извършван на тримесечна база, да обхване и добавката \"Задължение към обществото\", чрез което, според синдикалната организация, може да осигури регулация на крайните ценови равнища. Към настоящия момент сме свидетели на опити за спекулации на пазара на електроенергия и регулаторът трябва да каже кой движи това, заяви Пламен Димитров. Той прогнозира, че подобни спекулации ще доведат до промени в регулирания пазар от 1 юли, дори и преди това, както и до спекулативни ръстове на стоки и услуги. Това много търговци ще обяснят с повишени цени на електроенергията, независимо че понякога няма да имат нищо общо с тях, допълни Димитров. Ситуацията е ненормална - към края на декември миналата година констатирахме, че имаме с 51 процента по-висока средна цена на пазара ден напред, отколкото година по-рано, каза председателят на АИКБ Васил Велев. По думите му тези 51 процента, или 45 лева за мегават час, не могат да бъдат обяснени с ръста на цените на квотите, който е много по-малък и засяга по-малък сектор от целия пазар. Според Велев част от причините са недоброто управление на държавната енергетика и най-вече на НЕК. Иначе как можем да си обясним, че за същия период миналата година ТЕЦ 1 и ТЕЦ 3 са произвели и продали с 660 хиляди мегават часа по-малко, отколкото година по-рано, допълни Велев. От бизнеса подчертаха, че в момента ние имаме внос на енергия, а не износ, което според работодателите е ненормална ситуация, защото евтината енергия, която сме изнесли, сега я купуваме скъпо обратно.", "date": "2019.01.08", "title": "Бизнесът: Цените на енергийната борса ще повлияят на тези на стоките"}
{"url": "https://www.24chasa.bg/novini/article/7233803", "text": "Президентът Доналд Тръмп казва, че има криза със сигурността по границата на САЩ с Мексико, която може да бъде уредена единствено чрез изразходването на 5,7 милиарда долара за стена. Демократите категорично отказаха да се съгласят за финансиране за проекта. Председателят на Камарата на представителите Нанси Пелоси определи стената като нещо \"неморално\". Днес Тръмп ще направи обръщение към нацията, в което ще изложи аргументите си за изграждане на стената, която по думите му ще реши много от проблемите на границата, защото ще има възпиращ ефект за тези, които се опитат да дойдат в САЩ. Но в дебатите, които се водят разгорещено във Вашингтон, до голяма степен се пропуска реалността на границата - където проблемите не могат да бъдат решени лесно само с изграждането на преградно съоръжение. Ето и някои от тези проблеми: ЗА ПРЕДИЗВИКАТЕЛСТВАТА ДОПРИНАСЯ ПРОМЕНЯЩАТА СЕ ДЕМОГРАФИЯ Едно от най-големите предизвикателства не е просто да се попречи на пресичането на границата, а да се измисли и какво да се прави с онези, които вече са я преминали нелегално. Служителите на Бюрото за митнически контрол и охрана на границите задържат доста по-малко хора, отколкото преди време - признак, че след 2000 г. броят на нелегално преминаващите е спаднал. Но докато преди повечето от нелегално пресичащите границата бяха търсещи работа мъже от Мексико, сега почти половината са семейства и непридружени деца от Централна Америка. Те не могат да бъдат върнати веднага - властите трябва да координират полетите до родните им страни и да осигурят документи за пътуване, а това отнема време, плюс това много от тях подават заявления за убежище в САЩ. Служителите на Бюрото за митнически контрол и гранична охрана отдавна казват, че техните пунктове не са екипирани за справянето с растящия наплив от деца и семейства. В резултат пресичащите границата биват блокирани с дни в килии за краткосрочно задържане. Наблюдаваше се също увеличение в броя на болните деца мигранти, в това число имаше две деца, които починаха в ареста. От 22 до 30 декември граничните власти са предали на здравните органи 451 случая, над половината от които деца. В неделя правителството на САЩ поиска 800 милиона долара допълнително финансиране за медицински грижи, превоз, доставки и оборудване на временни обекти за обработка и временно задържане на \"тази уязвима категория население\". МОЛБИ ЗА УБЕЖИЩЕ Все повече семейства и деца, пътуващи сами, се предават на властите с цел да кандидатстват за убежище след това - вместо да се опитват да избегнат залавянето си, както повечето го правеха само допреди няколко години. За фискалната 2017-2018 г. броят на кандидатите за убежище е скочил с близо 70 процента. Близо 93 000 души са посочили като аргумент заслужаващи доверие опасения, че ще бъдат подложени на атаки заради тяхната раса, религия, националност, политически възгледи или социална група, първа стъпка преди получаване на убежище. Този брой е много по-голям от 56-те хиляди мигранти, кандидатствали за убежище от страх да се върнат в родината си. Само 10 процента от молбите обаче в крайна сметка биват удовлетворявани. Това значи, че има доста хора, които все още чакат по-нататъшните действия на властите по случаите си. Граничните служители \"използват брояч\" - политика, ограничаваща броя на хората, които могат да подават заявление за убежище на ден. В Южна Калифорния например, на Сан Исидро, най-натоварения граничен пункт в САЩ, се обработват до сто заявления на ден. От другата страна на границата в мексиканския град Тихуана е блокиран керван от над 5000 мигранти. От времето малко преди Тръмп да встъпи в длъжност досега, броят на нерешените от съдилищата имиграционни дела е нараснал повече от два пъти и те вече са 1,1 милиона според изследователския център за Събиране и анализ на данни за дейността на федералните институции (ТРАК) към Университета в Сиракуза. Тръмп значително увеличи броя на съдиите по имиграционни дела, но А. Ашли Табадор, председател на Националното сдружение на имиграционните съдии, заяви, че това е било направено, без да се осигури достатъчно помощен персонал. Няма и достатъчно места за задържане. Леглата за задържани членове на семейства са само около 3300. Преди властите помагаха да се намира подслон за семействата, а сега оставят хората по улиците, без да има къде да отидат, а неправителствените организации, които приемат мигрантски семейства, също са на предела на капацитета си. Освен това при Тръмп броят на непридружените деца се увеличи и сега те биват държани по-дълго, отчасти защото властите затегнаха правилата за получаване на настойнически права върху деца. ПРОСРОЧВАНЕ НА РАЗРЕШЕНИЯ ПРЕСТОЙ С ВИЗА Стената по границата няма да реши проблема с хората, които просрочват разрешения си престой с виза. Около 40 процента от дошлите нелегално в САЩ са пристигнали с визи, които по-късно са изтекли. Американските власти казват, че са установени около 740 000 случая на просрочен престой в рамките на неотдавнашен 12-месечен период. АМИ САМАТА СТЕНА? Ръководството на Бюрото за митнически контрол и охрана на границите трудно успява точно да обясни доколко ефикасни са преградните съоръжения по границата, отчасти защото не е известно колко души успяват да се измъкнат. В средата на миналото десетилетие в сектора около град Юма, щата Аризона, задържанията на хора по границата намаляха с 90 процента, след като там беше построена стена. През 90-те години намаляха арестите и в Сан Диего, отново след като беше завършена стената. Към момента около една трета от 3150-километровата граница е покрита със стени и огради. По-голямата част от тях са построени при управлението на президента Джордж У. Буш. Тръмп иска да увеличи дължината им и да ги укрепи допълнително. Но възлагането на поръчки, проектирането и построяването на нови системи от стени, които да са оборудвани с най-съвременни технологии, може да отнеме години. Поисканите 5 млрд. долара ще стигнат единствено за построяването на около 380 км. През 2017 г. Сметната палата на САЩ заяви в доклад, че американските власти не разполагат с подходящ механизъм да изчислят доколко ефективни са преградните съоръжения при възпирането на нелегалните преминавания на границата. Според документа между 2007 и 2015 г. правителството е похарчило 2,3 млрд. долара за продължаването на оградите до 1050 км, както и допълнителни средства за ремонти по тях. /БТА/", "date": "2019.01.08", "title": "Реалността на границата САЩ-Мексико: \nдоколко всъщност би била полезна една стена?"}
{"url": "https://www.24chasa.bg/novini/article/7233846", "text": "Изказвания в последните седмици, в които се твърди, че цената, която ще плащат българските потребители на регулиран пазар, ще нарасне с 15 или 20 процента, са абсолютна спекулация. Това каза председателят на Комисията за енергийно и водно регулиране /КЕВР/ Иван Иванов по време на заседанието на Националния съвет за тристранно сътрудничество /НСТС/. Председателят на КЕВР обясни, че моделът, който енергийният регулатор следва, е, че промяната на един от ценообразуващите елементи води на промяна на друг компонент. Това обаче става по начин, че може да се поддържа относителна стабилност на цената на тока. \"Не може по никакъв начин да се очакват такива скокове, за които се говори в медиите и от някои участници в политическите дебати\", категоричен бе Иванов.", "date": "2019.01.08", "title": "КЕВР: Спекулация е, че цената на тока ще скочи с 15 или 20%"}
{"url": "https://www.24chasa.bg/novini/article/7233849", "text": "71-годишна жена от град Добрич се тъжи около 14:35 часа на 7 февруари в полицията в Добрич – съобщиха оттам при теглене на пари от банкомат в района на ул. „Христо Ботев”. Според оплакването, неизвестен извършител е извършил кражба на чанта с намиращите се в нея лични документи и вещи, и сумата от 405 лева. По случая е образувано досъдебно производство.", "date": "2019.01.08", "title": "Обраха жена на банкомат"}
{"url": "https://www.24chasa.bg/novini/article/7233832", "text": "Новородено теле с огромно око по средата на главата и без нос се превърна в божество за индийски селяни в западнобелгалския район Бардхаман, съобщи в. \"Сън\", цитиран от БТА. Местните жители са поели грижите за него, тъй като кравата, която се е отелила с много мъки, го е отхвърлила и отказала да го кърми. Хората се стичат, за да го видят и го мислят за божие чудо. Те са убедени, че теленцето ще донесе късмет и благополучие на семейството и на тези, които се кланят пред него. Телето има вродено заболяване - циклопия - което се среща и при хората. При циклопията още във вътреутробната фаза на развитие лявото и дясното полукълбо на мозъка не се разделят. Единственото око обикновено е на мястото на носа. Страдащите от заболяването понякога различават светлина и тъмнина, но нямат добро зрение, защото ретината не се образува правилно. Животните с циклопия се раждат мъртви или живеят кратко поради хронични дихателни и мозъчни проблеми", "date": "2019.01.08", "title": "Индийци превърнаха в божество еднооко \nтеле без нос"}
{"url": "https://www.24chasa.bg/novini/article/7234165", "text": "Нападателите на командоса Валентин Димов - Асен и Борис Пакетови, нямат никакви наранявания. Тяхната версия е, че са го атакували, тъй като е ударил шамар на по-големия. Това оповести прокуратурата на специален брифинг в Пловдив.  На Богоявление военнослужещият се прибирал от Пловдив във Войводиново, където живее. Там двамата цигани препречели пътя на колата му, а след като натиснал клаксона да се отдръпнат, го напсували. Това го провокирало да спре, за да разговаря с тях. Избухнал в скандал, който прераснал в побой над командоса.  В момента той е в пловдивската болниса Св Пантелеймон, където утре му предстои операция на лявата скула, която е счупена от побоя. По-рано днес вицепремиерът Красимир Каракачанов отиде на свиждане на Димов, а след това посети и Войводиново. ", "date": "2019.01.08", "title": "Биячите на командоса от Войводиново без наранявания"}
{"url": "https://www.24chasa.bg/novini/article/7234172", "text": "На 73 години ни напусна актьорът Сава Димитров. Той има десетки роли на сцената на Музикално-драматичен театър “Константин Кисимов” във Велико Търново, в продължение на няколко години е и директор на културната институция, съобщава  17 години Димитров изпълнява ролята на Фердинанд по време на честванията на Деня на Независимостта на 22 септември във Велико Търново. Самият той за една нощ написва първия сценарий за честването на Независимостта. Димитров е едно от емблематичните имена на СДС в старата столица в годините на прехода. Поклонението ще се състои на 10 януари от 12.00 ч. в ритуалната зала на гробищния парк във Велико Търново.", "date": "2019.01.08", "title": "Отиде си актьорът Сава Димитров, играл 17 г. Фердинанд в Деня на независимостта"}
{"url": "https://www.24chasa.bg/novini/article/7234183", "text": "ГЕРБ ще подкрепи проекторешението на Министерския съвет за нов боен самолет. Това стана известно от думите на ген. Константин Попов на пресконференция в централата на партията. Попов уточни, че отклонението в предложението ще е само в посока намаляване на цената и сроковете, предаде БТА. Нищо от процедурата не е изпуснато, няма отклонение, подчерта Попов. \"F-16 е един прекрасен самолет. И ако вземем решение, че това е нашият избор, ратифицираме съответния договор със САЩ, България ще има най-модерния, най-боеспособния самолет в източната част на Европа\", отбеляза той. По думите на ген.Попов решението за купуване на нов боен самолет е политическо. \"Всички знаем, че войната е продължение на политиката с други средства. Е как тогава решението да бъде чисто експертно, и то на определена група хора\", коментира той. По думите му при взимане на решението ще се има предвид и тежката дума на експертите. По повод критиките, че не е спазено конкурсното начало ген.Попов препоръча от БСП да проверят къде в проекта за инвестиционен разход е записана думата конкурс.", "date": "2019.01.08", "title": "Ген. Попов: Ще имаме най-боеспособния самолет в източната част на Европа"}
{"url": "https://www.24chasa.bg/novini/article/7234192", "text": "Българските военнослужещи от състава на 37-ия контингент в мисията на НАТО в Афганистан, които отговарят за организирането на контролно-пропускателния режим на автомобилния и пешеходния трафик на летище Кандахар, получиха висока оценка от представители на Командване „Юг“ за създадената организация и изпълнението на задачите, съобщиха от пресцентъра на Министерството на отбраната. Инспекцията на контролно-пропускателния пункт в зоната за отговорност на българския военен контингент беше извършена от командира на летище Кандахар и заместник-командир на командване „Юг“ полковник Паул Ларсон. В инспекционната група участваха офицери от командването и от батальона за защита на силите на базата в Кандахар. Национален командир на 37-ия български контингент, който участва в мисията на НАТО в Афганистан „Решителна подкрепа“, е полковник Митко Димитров, а командир на охранителната рота на летище Кандахар е майор Калоян Стоянов. 37-ият български военен контингент встъпи официално в изпълнение на своите задължения в мисията на НАТО в Афганистан на 17 декември 2018 година.", "date": "2019.01.08", "title": "Oхранителната ни рота в Кандахар с висока оценка за организация и изпълнение на задачите"}
{"url": "https://www.24chasa.bg/novini/article/7234185", "text": "Високопоставен сирийски кюрдски представител заяви днес, че сирийските кюрдски бойци са готови да се изправят срещу турските сили, ако навлязат в Североизточна Сирия, предаде Асошиейтед прес. Шахоз Хасан, съпредседател на сирийската кюрдска Партия на демократичния съюз (ПДС), добави, че от последните изявления на Анкара става ясно, че Турция има план за нахлуване в района. Готови сме да се изправим срещу турските заплахи чрез съпротива, каза Хасан по телефона за АП. Той говори малко, след като стана ясно, че намиращият се в Анкара съветник на американския президент по въпросите на националната сигурност Джон Болтън няма да бъде приет от турския президент Реджеп Тайип Ердоган, предава БТА. Хасан посочи, че се надява резултатите от посещението на Болтън в Турция да станат по-ясни през следващите няколко дни. Той добави, че сирийските кюрди поддържат контакт с руснаците и със сирийското правителство. Анкара разглежда Партията на демократичния съюз и нейната милиция Сили за защита на народа (СЗН) като разклонение в Сирия на Кюрдската работническа партия (ПКК), която от 1984 г. води въоръжена борба срещу турската държава. Макар да признават ПКК за терористична групировка, САЩ я разграничават от СЗН, партньор на САЩ в Сирия в борбата срещу групировката \"Ислямска държава\".", "date": "2019.01.08", "title": "Сирийските кюрди: Готови сме да се изправим срещу турските заплахи чрез съпротива"}
{"url": "https://www.24chasa.bg/novini/article/7234202", "text": "Усилията на традиционните партии в Германия да маргинализират крайнодясната \"Алтернатива за Германия\" са довели до опит за убийство на нейния депутат Франк Магниц в Бремен. Това заяви днес националният лидер на АзГ Александър Гауланд.  , предаде ДПА. АзГ разпространи днес прессъобщение и снимка на Магниц на болнична носилка с насинено око и дълбока рана на челото. \"Ясно е, че това е опит за убийство\", каза Гауланд. По думите на лидера на АзГ нападението несъмнено има политически мотиви. Той хвърли вината за това върху политиците от мейнстрийма, които искали се разграничат от АзГ и да я държат далеч от властта. Това е резултат от опитите да ни маргинализират, както и от атаките срещу АзГ\", заяви Гауланд, цитиран от БТА. Франк Магниц, член на Бундестага и ръководител на организацията на АзГ в Бремен, беше нападнат вчера от най-малко трима маскирани души, които го ударили по главата с дървена палка и избягали. Открили го двама работници, които повикали линейка и с това му спасили живота. АзГ започна като евроскептична политическа формация, но впоследствие разви категорично антиимигрантска програма, което накара много от другите партии да заявят, че няма да работят с нея. Партията си навлече упреци и защото някои нейни представители използваха обиден език по адрес на етнически групи или оспорваха необходимостта Германия нееднократно да се разкайва за действията си по време на Втората световна война, отбелязва ДПА. Говорител на партията определи нападението срещу Магниц като поредното, но най-сериозно досега от \"стотици\" посегателства срещу представители на АзГ. Преди дни беше поставена бомба пред партиен офис в Източна Германия, а домът на друг неин представител, този път от западната част на Германия, беше нацапан с боя. Магниц каза днес за ДПА, че ще остане още доста време в болницата. Той заяви, че не помни почти нищо от нападението. Полицията поиска съдействие от обществеността за откриване на възможни следи.", "date": "2019.01.08", "title": "\"Алтернатива за Германия\" нарече опит за убийство атаката срещу нейния депутат в Бремен"}
{"url": "https://www.24chasa.bg/novini/article/7234201", "text": "Водещ генетик, организирал конференцията, на която китайският учен Хъ Цзянкуей съобщи, че е създал първите генно редактирани бебета, го порица, че е изложил на опасност живота им, както и че не е квалифициран биолог, съобщи Ройтерс, цитирана от БТА.  Робин Ловел-Бадж - организатор на конференцията през ноември 2018 година, на която китаецът Хъ Цзянкуей представи разработката си, го описа като богат човек с \"огромно его\", който \"иска да направи нещо, което мисли, че ще промени света\". Хъ Цзянкуей е доцент в Южния научно-технологичен институт в Шънчжън, Китай. Той предизвика вълна от научни и етични дебати, когато каза, че е използвал технологията CRISPR-Cas9, за да промени гените на ембриони на две близначки, родени през ноември миналата година, с цел това да ги предпази от евентуално заразяване с ХИВ. Хиляди учени от целия свят и китайските власти осъдиха Хъ. Китайските власти разследват случая и са спрели този вид изследвания. Ловел-Бадж е професор и експерт по генетика в британския институт \"Франсис Крик\". Той каза пред журналисти в Лондон, че е невъзможно да бъде разбрано какво в действителност е направил Хъ Цзянкуей. \"Ако това е вярно (че е редактирал геномите, както твърди), тогава е възможно да е изложил на риск живота на децата. Никой не знае какво ще направят тези мутации\" - обясни Ловел-Бадж. Британският генетик каза, че е поканил Хъ Цзянкуей на конференцията, посветена на редактирането на човешкия геном, след като чул в научни кръгове, че той \"подготвя нещо\". Ловел-Бадж се надявал, че когато Хъ Цзянкуей разговаря със специалисти, ще се замисли и ще \"обуздае стремежите си\". Всички експерти, с които Хъ предварително е обсъждал експеримента си, са го разубеждавали, но явно е било твърде късно. В навечерието на конференцията Ловел-Бадж е провел спешна среща с Хъ Цзянкуей. \"Той мислеше, че върши добро и велико дело - каза Ловел-Бадж. Но той \"няма основна квалификация по биология\" и експериментите, които твърди, че е извършил, \"пренебрегват всички норми за провеждане на клинични изпитания или клинични опити\". \"Той безспорно трябва да бъде спрян отново да направи нещо такова\" - заяви Ловел-Бадж.", "date": "2019.01.08", "title": "Водещ генетик разкритикува създателя на генно редактираните бебета"}
{"url": "https://www.24chasa.bg/novini/article/7234198", "text": "Десислава Иванчева остава под домашен арест. Решението е на апелативния спецсъд и е окончателно. За него първо съобщи самата тя на страницата си във фейсбук.  „Надявам се да останем под домашен арест. Тази мярка ни устройва, въпреки че може и да е по-лека – подписка или парична гаранция“, каза по-рано днес Иванчева в специализирания съд, където имаше заседание по делото й за подкуп.  50% от времето тя и заместничката й Биляна Петрова били на изследвания, а другите 50% подготвяли защитата си. Петрова и Дюлгеров също остават под домашен арест. Според съда връщането в килиите на тримата подсъдими би било проява на прекомерна строгост. Най-малкото, това би предизвикало изключителен стрес, което е неоправдано, независимо от размера на предвиденото наказание за разследваните престъпления, посочват магистратите. Те казват още,  че и тримата подсъдими имат  безукорно поведение под домашен арест. Делото за подкупа продължава в петък.", "date": "2019.01.08", "title": "Окончателно! Иванчева остава под домашен арест"}
