{"url": "https://www.24chasa.bg/novini/article/7705086", "text": "Вашингтон ще разположи 3000 допълнителни войници в Саудитска Арабия, заяви днес Пентагонът, цитиран от Франс прес, предаде БТА. В изявлението на Пентагона се казва, че освен войници в Саудитска Арабия ще бъде разположено и допълнително въоръжение, като например ракетни комплекси \"Пейтриът\". \"(Министърът на отбраната) Марк Еспър нареди разполагането на допълнителни американски сили\" в Саудитска Арабия, се посочва в изявлението. Съединените щати вече заявиха в края на миналия месец, че изпращат 200 войници в саудитското кралство, припомня Франс прес. Саудитският принц престолонаследник Мохамед бин Салман е бил информиран тази сутрин за допълнителното разполагане на войници, което, съгласно изявлението на Пентагона, има за цел \"да гарантира и засили сигурността на Саудитска Арабия\". В Саудитска Арабия ще бъдат разположени и противовъздушни комплекси ТААД. Информацията за разполагането на допълнителни американски войници и оръжия в кралството бе оповестена на фона на засилващото се напрежение в региона на Персийския залив. Предполага се, че ирански танкер бе поразен днес от две ракети в Червено море, на около сто километра от саудитския бряг. Инцидентът е най-скорошният от серията подобни в региона. Той бе предшестван от атака срещу петролни обекти в Саудитска Арабия, задържания на петролни танкери и унищожаване на американски дрон от Техеран.", "date": "2019.10.11", "title": "САЩ ще разположат допълнително 3000 войници в Саудитска Арабия"}
{"url": "https://www.24chasa.bg/novini/article/7704928", "text": "\"Най-много ние вярваме в демокрацията. Най-демократичното е да върнеш властта на онзи, който ти я е дал\", каза премиерът Бойко Борисов в Ямбол.      \"Апартаментгейт беше тежък удар за нас по време на Евроизборите.  Всеки, който прецени, че трябва да живее по-луксозно от останалите, няма място при нас\", добави още той по повод скандалите в ГЕРБ по-рано тази година.  \"В Ямбол дойдох, защото чух лоши приказки, които не са верни. Знам, че може да направим още добри неща. Ако ни провокират - отговаряйте, но ние няма да сме провокатори\", добави Борисов. Той призна, че това е единствената партийна среща, на която присъства. \"Не присъствам, защото всички микрофони са насочени към мен. А в ГЕРБ имаме прекрасни хора, имаме вече добри ръководители. Дори на предизборната кампания в София не отидох, защото Йорданка Фандъкова вече има опит и може сама да се справя\", обясни премиерът. И разкри, че е дошъл в Ямбол, за да успокои духовете и да отрече приказките за \"две ГЕРБ\". Както е известно в ГЕРБ-Ямбол имаше разнобой за кметската номинация. След като сне доверието си от досегашния градоначалник Георги Славов, партията издигна областния управител Димитър Иванов. \"Какво толкова делите в тоя Ямбол?\", зачуди се Борисов. \"Ще ходя още един път в Шумен, защото там битката с ДПС минава граници. Демокрацията и честните избори са толкова важни, колкото всичко останало. В смесените райони, а и по принцип, основният ни опонент е ДПС, защото те са единствената организирана партия\", коментира лидерът на ГЕРБ. \"Битката е много тежка. Просто партията в момента се бори с огромни усилия. БСП са дезертирали отвсякъде, чакат като кукувици\", подчерта още той. На ямболии той обеща довършване на новата сграда на болницата и ново игрище. Встрани от кметските избори, Борисов говори и за ситуацията в Сирия. Каза, че поддържа контакт с Турция, за да се следи създалата се ситуация. Посочи, че се е чул и с Майк Попмео, държавия секретар на САЩ, с когото също са обсъдили проблема в Сирия. \"Не бива войната в Сирия да предизвика огромна бежанска вълна към нас\", категоричен бе Борисов.                                                                                                                                                                                                                                                                                                                ", "date": "2019.10.11", "title": "Борисов в Ямбол: Апартаментгейт беше тежък удар за ГЕРБ (Обновена, видео)"}
{"url": "https://www.24chasa.bg/novini/article/7704987", "text": "НАТО не разглежда въпрос за изключване на Турция от състава на Северноатлантическия алианс, заяви днес генералният секретар на НАТО Йенс Столтенберг в интервю за турския телевизионен канал НТВ, предава БТА. Не става въпрос за това. Някои членки на алианса могат да изразяват свое мнение, могат да възникват разногласия, но ние сме най-ефективният алианс в историята. И ще останем такъв и занапред, е посочил Столтенберг в отговор на въпрос на кореспондент на телевизията, съобщава ТАСС. Някои членки на НАТО по-рано се обявиха срещу провежданата от Турция военна операция в Североизточна Сирия. На съвместна пресконференция днес в Истанбул заедно с турския външен министър Мевлют Чавушоглу Столтенберг открои важността на Турция като член на НАТО. Столтенберг срещна днес и с турския президент Реджеп Тайип Ердоган.", "date": "2019.10.11", "title": "Столтенберг: НАТО няма да изключи Турция"}
{"url": "https://www.24chasa.bg/novini/article/7705023", "text": "NOVA заявява, че регламентът за провеждане на предизборната дискусия между трима от кандидатите за кмет на гр. Русе – Пенчо Милков (БСП за България ), Диана Иванова (ГЕРБ) и Галин Григоров (ВМРО - НФСБ), е спазен. Дебатът, проведен на 10 октомври 2019 г., е само между посочените претенденти, без участие на симпатизанти. Кандидатите за кмет са разполагали с еднакво време да изложат идеите и визията си за развитие на града. С цел зрителите да направят своя информиран избор, е осигурена пълна равнопоставеност и безпристрастност. За да се избегнат внушенията за нарушен баланс по време на телевизионния дебат, бихме искали да уточним, че той е проведен на публично място, а не на територията на медията. Придружаващите лица са били разположени извън снимачната площадка на изнесеното студио и тяхното присъствие не е отразено в телевизионния ефир на NOVA. Запис от дебата е достъпен  .", "date": "2019.10.11", "title": "Нова тв отговаря на БСП: Дебатът за Русе е равнопоставен и безпристрастен"}
{"url": "https://www.24chasa.bg/novini/article/7705032", "text": "България и Италия споделят обща позиция за необходимостта от усъвършенстване на европейската политика в областта на миграцията, при предоставянето на убежище и за засилване на охраната на външните граници на ЕС. Това подчертаха българският президент Румен Радев и италианският му колега Серджо Матарела, които разговаряха в Атина в рамките на 15-ата Среща на върха на парламентарните републики в Европейския съюз, съобщиха от прессекретариата на държавния ни глава. Италия подкрепя присъединяването на България към Шенгенското пространство и работи за реализацията на този важен за страната ни приоритет, заяви на срещата президентът Матарела. Румен Радев припомни, че България е изпълнила техническите критерии за членство в Шенген още през 2011 г. Двамата откроиха позитивната тенденция в двустранния стокообмен, който надхвърля 4.8 млрд. евро през 2018 г., а Италия е на четвърто място по обем на инвестициите в българската икономика с 2.530 млрд. евро за последните две десетилетия. Президентът Матарела подчерта пред българския държавен глава, че италианският бизнес цени високо своите български партньори и присъединяването на страната ни към Шенгенското пространство допълнително ще стимулира италианските компании да инвестират у нас.", "date": "2019.10.11", "title": "Италия подкрепя присъединяването ни към Шенген"}
{"url": "https://www.24chasa.bg/novini/article/7705004", "text": "Турският министър на вътрешните работи Сюлейман Сойлу съобщи днес, че 121 души са били задържани по подозрения в публикуване на коментари в социалните мрежи, насочени срещу операцията на турската армия в Северна Сирия, съобщи турската телевизия НТВ. Сойлу посочи, че разследвания са предприети срещу 500 души за публикуване на обидни коментари във връзка с операцията \"Извор на мира\" в Сирия, предава БТА. Турция започна офанзивата \"Извор на мира\" на 9 октомври в Северна Сирия, насочена срещу сирийските кюрдски бойци от Силите за защита на народа, които според Анкара са свързани с поставената извън закона Кюрдска работническа партия.", "date": "2019.10.11", "title": "Арести за 121 в Турция, поствали коментари срещу операцията в Сирия"}
{"url": "https://www.24chasa.bg/novini/article/7705044", "text": "Само няколко часа след откриването на новоизградения участък от АМ \"Хемус\" между Ябланица и пътен възел Боаза, няколко хлапета почнаха да парчетосват новото съоръжение. Около 16.30 часа служители на РУ-Ябланица спипали пет деца в момент на демонтиране на 11 светлоотразителни елементи заедно с болтовете и гайките от еластичната ограда – тип мантинела, в зоната на уширението за почивка. Малките злосторници са на възраст до 12 години и са от близкото село Брестница. За случая е уведомена Районна прокуратура-Тетевен и се извършва проверка. Самоличността на децата е установена и предстои да бъдат предадени на родителите им.", "date": "2019.10.11", "title": "Хлапета разкостиха мантинела на новооткритата отсечка от АМ \"Хемус\""}
{"url": "https://www.24chasa.bg/novini/article/7704875", "text": "Етиопският премиер Абий Ахмед взе Нобеловата награда за мир за 2019 г. заради приноса си за сключване на мирно споразумение със съседна Еритрея, съобщи Ройтерс. Етиопия и Еритрея, които водиха война от 1998 до 2000 г., възстановиха отношенията си през юли 2018 г. след години на враждебност. Това стана възможно, след като етиопският премиер Абий Ахмед обяви, че правителството му През 2018 г. Ахмед и еритрейският президент Исаяс Афуерки започнаха да размразяват отношенията след 20-годишния граничен конфликт и да търсят възможности за възстановяване на връзките между двете държави. Двамата отвориха границата в района на Буре, където бяха едни от най-кървавите схватки. През юли 2018 г. Еритрея отвори отново посолството си в Етиопия, а после Етиопия върна жеста. Бяха подновени и полетите. 16-годишната екоактивистка Грета Тунберг беше сред най-сериозните претенденти за нобеловия приз сред букмейкърите тази година. Според анализатори обаче шведката се размина с него заради твърде крайните си изказвания, които предизвикаха критики от политици в различни части на света. Сред номинираните бяха също Алексис Ципрас и Зоран Заев за сключването на Преспанското споразумение. “Една страна не може да постигне мир сама. Когато премиерът Абий протегна ръка, президентът Афуерки я грабна и помогна за формализирането на мирния процес”, посочва Нобеловият комитет. “В Етиопия има още много да се свърши. Абий Ахмед започна важни реформи, които дадоха на много хора надежда за по-добър живот и по-светло бъдеще”, добавя журито, даващо наградите. В първите си сто дни като премиер Абий Ахмед отмени извънредното положение, помилва хиляди политически затворници, прекрати цензурата върху медиите, узакони опозиционните организации, премахна от властта служителите, заподозрени в корупция. Той увеличи и значително влиянието на жените в етиопския политически и обществен живот. Абий Ахмед обещава да укрепи демокрацията чрез провеждане на свободни и честни избори през 2020 г. Премиерът на Етиопия се включва и в други мирни процеси в Източна Африка. През септември 2018 г. неговото правителство допринася много за нормализирането на дипломатическите отношения между Еритрея и Джибути след дълги години на политическа враждебност. Той посредничи между Кения и Сомалия в спора им за морски територии, като сега има надежда за разрешаване на конфликта. Абий където през август военният режим и опозицията подготвиха нова конституция за мирен преход към гражданско управление. Наградата от 9 000 000 шведски крони (около $ 900 000) ще бъде връчена в Осло на 10 декември, годишнината от смъртта на шведския индустриалец Алфред Нобел, основал я със завещанието си през 1895 г. Миналата година с престижната награда бяха удостоени гинекологът от Конго Дени Муквеге и иракската правозащитничка Надя Мурад за борбата им за прекратяване използването на сексуалното насилие като оръжие във война.", "date": "2019.10.11", "title": "“Нобел” за мир взе премиерът на Етиопия, помирил се с Еритрея (Обзор)"}
{"url": "https://www.24chasa.bg/novini/article/7705066", "text": "Доналд Тръмп номинира заместник-държавния секретар Джон Съливан за посланик на САЩ в Русия, съобщи Белият дом, съобщи Ройтерс, цитирана от БТА. Очаквайте подробности.                                                                                                                                                                                                                                                                                                                       ", "date": "2019.10.11", "title": "Тръмп номинира Джон Съливан за посланик на САЩ в Русия"}
{"url": "https://www.24chasa.bg/novini/article/7704885", "text": "Двойно сгъване на бюлетината, за да не се разкрие тайната на вота и гласът да стане недействителен, препоръчва на избирателите Централната избирателна комисия. Тя е приела решение, с което указва на членовете на секционните комисии как да сгъват бюлетината, преди да я дадат на избирателя и той да се отправи към тъмната стаичка. Според него бюлетината трябва първо да се сгъне по широчина, без да се закрива номерът ѝ, а местата за полагане на печатите да останат от външната видима страна. После трябва да се сгъне още веднъж по широчина, като отново се спази изискването за номера и местата за печатите. ЦИК препоръчва гласуващите да сгънат двукратно по същия начин бюлетината, преди да я пуснат в урната. Още 140 сътрудници ще подпомагат работата на ОИК - София, по отчитането на изборните книжа, одобри ЦИК. В столицата ще има най-много секции - 1600. Четири глоби от по 2000 лв. отнесе от ЦИК лидерът на “Воля” Веселин Марешки. Причините са, че в агитматериали на партията е използван националният знак на военните въздухоплавателни средства за разпространение на агитационен вестник в аптеките и бензиностанциите му, както и за изречени обидни квалификации в тв участия.", "date": "2019.10.11", "title": "ЦИК: Двойно сгъване на бюлетината, за да не се види вотът"}
{"url": "https://www.24chasa.bg/novini/article/7704729", "text": "За промяна в програмата за изучаване на математика в училище заговори министърът на образованието Красимир Вълчев. Преди 3 г. бе въведена нова учебна програма по математика след 5-и клас. “Очевидно програмата по математика е бърза и тази писта изхвърля децата”, коментира той в петък ниските оценки от миниматурите. Трябва да освободим повече време за решаване на задачи, обясни Вълчев пред bTV. Най-стръмно става след 4-и клас, призна министърът. По математика всяко едно нещо надгражда следващото. Във всички случаи посоката ще бъде облекчаване, каза още Вълчев. Уроците по математика трябва да бъдат по-занимателни и по-практически, допълни той. “Да умеят децата да транслират житейски ситуации в математически задачи”, поясни министърът. Като цяло посоката е да се подобри функционалната грамотност. Вече е започнало пренаписването на програмите за 5-и и 7-и клас. Ако трябва да избираме една по-бърза писта или писта, която да затвърди наученото, ще изберем второто, допълни Красимир Вълчев. По повод истериите с извеждането на деца от училище министърът обясни, че в МОН са получавали сигнали още преди началото на учебната година. Децата обаче вече са се върнали в клас. “Няма отнемане на деца. Това е груба лъжа, груба манипулация, която достигна до такива размери, граничещи с опит да се разруши образователната система!”, категоричен бе той.", "date": "2019.10.11", "title": "Математиката става по-лека и занимателна"}
{"url": "https://www.24chasa.bg/novini/article/7704723", "text": "Европейският съюз не трябва да се поддава не заплахите на Турция да изпрати милиони сирийски бежанци в страните от съюза, заяви днес италианският премиер Джузепе Конте и допълни, че Анкара трябва незабавно да прекрати военните си операции в Северна Сирия, предаде Ройтерс, цитирана от БТА. ЕС не може да допусне това изнудване. Усилията на Турция да даде подслон на сирийски бежанци не може да се превръщат в инструмент за шантаж заради военни действия, с която не можем да се съгласим и която трябва веднага да спре, каза пред журналисти Конте. Швеция обяви, че на срещата на външните министри от ЕС следващата седмица ще търси подкрепа за европейско оръжейно ембарго срещу Турция. След среща днес с комисията по европейските въпроси в шведския парламент външният министър Ан Линде изрази задоволство от единодушната подкрепа на комисията за въвеждане на оръжейно ембарго. Швеция ще предложи също ЕС да проучи ограничителни мерки, включително икономически санкции или санкции срещу физически лица, каза Линде. Тя уточни че Стокхолм няма да предложи тези мерки още на срещата в понеделник, а ще поиска ЕС да ги проучи, ако ситуацията се влоши. Според членове на шведската парламентарна комисия този въпрос се обсъжда и в други страни членки, каза министърката. Тя напомни, че през 2018 и 2019 г. Швеция не е издавала разрешение за износ на бойно оборудване и техника в Турция. Американският министър на отбраната Марк Еспър енергично насърчи Анкара да прекъсне военната си операция срещу кюрдска милиция в Сирия, съобщи днес Пентагонът в комюнике, цитирано от Франс прес. В комюникето се уточнява, че Еспър е разговарял по телефона с турския си колега Хулуси Акар. \"Това нахлуване заплашва да има тежки последици за Турция\", е предупредил шефът на Пентагона.", "date": "2019.10.11", "title": "Рим: ЕС не трябва да отстъпва пред турския шантаж с бежанците"}
{"url": "https://www.24chasa.bg/novini/article/7704730", "text": "Разширението на метрото трябва да продължи и да стигне до \"Витоша ВЕЦ - Симеоново\", защото това ще подобри транспортното обслужване на квартала. Това заяви кметът на столичния район \"Лозенец\" и кандидат за нов мандат от ГЕРБ и СДС Любомир Дреков. Предвижда се продължението на метрото да започне от метростанция „Витоша“ на ул. „Сребърна“ и бул. „Черни връх“ през кв. „Витоша ВЕЦ - Симеоново“, където трябва да бъде отворена нова метростанция, и да завърши в Студентски град. Готова е подробна транспортна схема с маршрути със спирки за малки електробуси, които да обслужват квартал „Витоша ВЕЦ - Симеоново“. Обявена е обществената поръчка и се чакат договор и доставка, а екипът на район „Лозенец“ е готов с цялостното планиране. „Много е важно, когато изградим вътрешния ринг бул. „Филип Кутев“, да се направи връзката между бул. „Черни връх“ и „Симеоновско шосе“. По нея по план има заложен трамвай, който ще улесни придвижването на гражданите“, каза Дреков. В програмата си за развитие на района той е заложил и още едно трамвайно трасе, което да свърже Семинарията със зоопарка. Така жителите на „Витоша ВЕЦ - Симеоново“ ще могат да използват трамвай в обособено скоростно трасе и да достигат максимално бързо до центъра, националния стадион Васил Левски“, ул. „Граф Игнатиев“ и др. \"Това е изключително важна стъпка за развитието на района, която е лесно постижима. Направили сме предложение в проекта на устройствения план на Борисовата градина, тъй като трасето на бъдещия трамвай минава оттам. Става дума за съществуващо трасе. Нужно е само всички кабели с високо напрежение да се вкопаят под земята и да се изградят трамвайните линии. Това няма да стесни бул. „Симеоновско шосе“, трафикът няма да се наруши по никакъв начин, а ще осигурим по-добро транспортно обслужване на „Витоша ВЕЦ-Симеоново“\", смята Дреков. „Има коментари, че едва ли не искам да свържа две несъществуващи точки с трамвайна линия. Софийският зоопарк е едно изключително важно място за града, а „Витоша ВЕЦ - Симеоново“ е квартал, в който жителите имат нужда от транспорт. Семинарията в момента е краят на съществуващата трамвайна линия. Тоест, когато се направи връзката между нея и зоопарка, се изгражда цяло трасе, което стига до бул. „Граф Игнатиев“. 80% от него е обособено и скоростно, и не влияе на останалия трафик. Това е един абсолютно реален, възможен и много полезен проект“, категоричен е Дреков.", "date": "2019.10.11", "title": "Любомир Дреков: Mетрото трябва да стигне до „Витоша ВЕЦ – Симеоново“"}
{"url": "https://www.24chasa.bg/novini/article/7704744", "text": "Президентът на Сърбия Александър Вучич получил \"много тежки\" послания от Ричард Гренел, специалния пратеник на американския президент Доналд Тръмп за преговорите между Белград и Прищина, съобщава белградският вестник \"Блиц\", цитиран от БТА. Като се позовава на неофициална информация вестникът пише, че разговорът между Вучич и Гренел вчера е бил \"много труден\" и \"посланията на Гренел не са били никак леки за президента Вучич\". Срещата между Гренел и Вучич продължи повече от час, след което президентът не пожела да направи изявления. Вучич поискал време да помисли за съдържанието на разговора и за следващите стъпки. По-късно вестникът цитира Вучич да казва: \"имахме сериозен и откровен разговор и това е всичко, което мога да кажа\". Той подчертал, че \"никой не предлага на Сърбия подялба /на Косово/, никой нищо не ни предлага. Никой не иска да ни даде нещо. Всички искат да видят Сърбия без Косово, а как ще ми украсят това, дали с червена панделка или със синя или зелена, не се интересувам от панделки\". \"За разлика от други политици не съм толкова умен, че да мога да говоря големи приказки, обичам да мине известно време и да помисля и чак тогава да говоря публично\", заяви Вучич.", "date": "2019.10.11", "title": "Вучич: Получих много тежки послания от пратеника на Тръмп за Косово"}
{"url": "https://www.24chasa.bg/novini/article/7704746", "text": "І. МЕТЕОРОЛОГИЧНА ОБСТАНОВКА: През нощта времето ще бъде предимно ясно и вятърът в повечето райони ще стихне. Минималните температури ще са между 6° и 11°. На 12.10.2019 г. ще е предимно слънчево. Сутринта на места, главно в котловините на Южна България ще има ниска облачност или мъгла. През деня ще се появи слаб южен вятър. Дневните температури малко ще се повишат и максималните ще са между 21° и 26°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. Област Пазарджик: Движението по пътен възел „Пазарджик\" – пътна връзка София – Пазарджик, пътна връзка Пазарджик – Бургас, пътна връзка Бургас – Пазарджик и пътна връзка Пазарджик – София на АМ „Тракия\" при км 69+197 се извършва с повишено внимание, поради поетапен частичен ремонт на асфалтовата настилка на пътните връзки. Движението е сигнализирано с пътни знаци и сигналисти. Срок от 09:00 до 17:30 ч. до 12.10.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. Област Варна: Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 ;г.; Временно движението в участъка Варна – Игнатиево от км 420+000до км 416+000 посока София се осъществява в една лента поради ремонтни дейности на асфалтовата настилка. Затворени за движение са изпреварващата и активна ленти. Движение е в аварийната лента. Участъкът е сигнализиран с пътни знаци. Срок до 12.10.2019 г.; АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Ограничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. Превозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: Движението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г.; Движението по обходния път на гр. Монтана от км 102+060 до км 114+512 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.; Движението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. Област Плевен: Движението в участъка Гривица – Славяново от км 65+000 до км 80+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.10.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Ямбол: Движението в участъка п.в. „Петолъчка“ – Венец от км 421+100 до км 428+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Движението в участъка Рудник – Обзор от км 145+000 до км 170+200 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътя. Срок до 31.12.2019 г. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-99: Движението по път II-99 Граматиково – Сливарово от км 96+000 до км 103+000 осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; Ремонтни дейности: Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; Път II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; Път III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; Път III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ОПУ-Ловеч: Временно са въведени следните ограничения за движение на МПС: Път III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; Ремонтни дейности: Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; Път II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 16.10.2019 г.; Път II-37: Движението по път II-37 Предела – Доспат от км 197+700 до км 198+100 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 12.10.2019 г.; Път III-843: Движението по път III-843 Каратепе – Сърница от км 40+000 до км 45+500 се осъществява поетапно в лява и дясна ленти за движение поради частични ремонтни дейности. Срок 18.10.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; Път ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 18.10.2019 г.; Път ІІІ-118: Движението по път III-118 Гулянци – Долна Митрополия в участъка Победа – Подем от км 8+000 до км 14+000 се осъществява в една лента поради ремонтни дейности с частично асфалтиране. Срок: до 15.10.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 15.10.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 30.11.2019 г. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; Ремонтни дейности: Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; Път ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; ОПУ-София: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; Път II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: Път II-57: Движението по път II-57 Стара Загора – Раднево от км 21+000 до км 28+000 се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Срок до 12.10.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци. Обходен маршрут: през с. Цветница. Срок до 31.10.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път II-74: Движението по път II-74 гр. Попово – с. Дралфа” при км 47+800 се осъществява с повишено внимание поради монтаж на стационарна контролна единица на електронна система за събиране на таксите. Срок до 12.10.2019 г. Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-663: Движението по път III-663 Димитровград – Симеоновград от км 47+900 до км 54+836 се ограничава за всички МПС поради ремонтни дейности на асфалтовата настилка. Участъкът е сигнализиран с пътни знаци. Срок до 13.10.2019 г. Обходен маршрут: гр. Димитровград – с. Черногорово – с. Воден – с. Александрово – с. Константиново – гр. Симеоновград и обратно. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; Път III-7007: Движението по път III-7007 Лозенец – Зимница от км 0+000 до км 13+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г; Път III-7072: Движението по път III-7072 Търнава – Ямбол от км 13+000 до км 26+600 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.10.11", "title": "Вижте ситуацията и ограниченията по пътищата на страната за събота"}
{"url": "https://www.24chasa.bg/novini/article/7704863", "text": "Няма такава заплаха – турският президент Реджеп Ердоган да пусне 3,6 милиона бежанци към Европа, той блъфира. Това каза в интервю за предаването „Лице в лице” по  и Кристиян Шкварек от новосъздадения Евроатлантически център за сигурност. По думите му турският президент планира етнически експеримент – да засели със сирийски бежанци Северна Сирия, в която преобладават кюрдите, и така да отслаби силите им в региона. „Освен това можеш да пуснеш няколко хиляди, но как пускаш 3,6 млн. души, това да не е поток вода. Много от тях искат да се върнат в Сирия, други са се устроили в Турция, съмнявам се близо 4 млн. души да хукнат към Европа”, коментира още Шкварек. Според него е добро предложението за създаване на зони за сигурност в Африка, Либия и дори в Сирия, в която бежанците да изчакват за разрешение за убежище. Признава обаче, че трудно ще се постигне съгласие за това. Шкварек е на мнение, че България добре пази границите си, защото има политическа воля за това – политиците са осъзнали, че това им носи електорална подкрепа.", "date": "2019.10.11", "title": "Ердоган блъфирал със заплахата да пусне 3,6 млн. бежанци към Европа"}
{"url": "https://www.24chasa.bg/novini/article/7704870", "text": "Премиерът на Пакистан Имран Хан се е обадил по телефона на турския президент Реджеп Тайип Ердоган, за да изрази подкрепа за предприетата от Турция военна операция в Североизточна Сирия, предаде турският телевизионен канал СиЕнЕн-Тюрк, като се позовава на съобщение на канцеларията на пакистанския премиер, предава БТА. В разговора Хан е заявил, че Пакистан разбира безпокойствата на Анкара във връзка с терористичния коридор, който има опити да бъде създаден по южната граница на Турция. В съобщението се посочва, че Пакистан, като страна, в която тероризмът е отнел живота на над 70 000 души и в която има над 3 милиона бежанци, отчита заплахата и трудностите, пред които е изправена Турция, като се припомня, че 40 000 граждани на Турция са станали жертва на тероризма. Както винаги, Пакистан стой зад Турция и я подкрепя изцяло. Ние подкрепяме стъпките, предприети от Турция, за нейната сигурност, за регионалната стабилност и за мирно решение в Сирия и се молим те да бъдат успешни, се казва в съобщението. Турски войски и сирийски бунтовници, които са техни съюзници, атакуваха в сряда кюрдската милиция Сили за защита на народа /СЗН/ в Североизточна Сирия, като предприеха въздушни удари и артилерийски обстрел, а след това започнаха трансгранична сухопътна операция. Анкара разглежда СЗН като терористична организация, свързана с Кюрдската работническа партия /", "date": "2019.10.11", "title": "Премиерът на Пакистан подкрепя турската операция в Сирия"}
{"url": "https://www.24chasa.bg/novini/article/7702684", "text": "До месец ще стане ясно ще се появи ли калканът на трапезата на средностатистическия българин. В началото на ноември в Атина ще заседава Генералната комисия за Средиземно и Черно море, която определя квотите за улов на деликатесната риба, а България ще се бори за увеличаването им в наши води. Освен това излиза и с предложение за отглеждане на рибата в изкуствени развъдници, което ще свали цената . Сега калканът не се среща под 30 лв. за килограм. Като се има предвид, че средно големината на един екземпляр е около 4 кг, излиза, че за един калкан българинът трябва да похарчи 120 лв. - колкото едно прасе. Много рядко килограмът пада под 30 лв., а по-едрите екземпляри стигат и до 35 лв. Заради голямото търсене и за да не се застраши популацията му, се налагат квоти за улова За България и Румъния преди дни Съветът на ЕС определи за 2020 г. таван от 114 тона - по 57 тона калкан за всяка страна. Това обаче е само предложение и окончателното решение ще се вземе в Атина, където от 4 до 8 ноември ще заседава Генералната комисия за Средиземно и Черно море. Тя е органът, който определя крайните стойности къде до колко може да се лови. “От наша страна ще се опитаме да завишим квотата, но е рано да избързваме отсега с цифри”, коментира пред “24 часа” Галин Николов, изпълнителен директор на Изпълнителната агенция по рибарство и аквакултури (ИАРА), която от няколко години вече е с централа в Бургас. Тази година той е определен за председателстващ сектора “Черно море” и в негово лице България ще има необходимите лостове, за да извоюва завишение на квотата, което е мечта за всички рибари. Което обаче още не означава, че калканът ще поевтинее покрай по-големия улов, категорични са експерти. Това може да стане, ако се реализира революционната идея на ИАРА за откриване на демонстративен център за изкуствено отглеждане на калкан в Бургас. Плановете са догодина да има два - в Бургас за калкан, а във Варна - за стриди и за бяла и черна мида, разкри Николов. Демонстрационните центрове ще показват нагледно как може да се отглежда калкан в развъдници, както се прави с мидите в изкуствените плантации по морето и ще дават ноу-хау на всички желаещи да правят частни стопанства. За бургаския демоцентър ще се ползва опитът на Турция, която е изградила подобна ферма в черноморското пристанище Трабзон. “Ако получим разрешение в Атина, до края на 2020 г. демонстрационните центрове може да са готови. При това положение смятам, че калканът ще стане достъпен за всички. Освен това чрез демоцентровете ще захранваме с материал и Черно море за увеличаване на популацията на деликатесната риба”, заяви директорът на ИАРА.   Това обаче не означава, че спазването на квотите ще остане на заден план. ИАРА ще продължи да следи изкъсо за нерегламентирания улов на калкан и спазването на забраната му от 15 април до 15 юни, когато е размножителният период на плоската риба. Освен пристанищата по това време на годината инспектори на агенцията по рибарство и аквакултури обикалят морските кръчми и буквално с линийка мерят деликатеса, ако се предлагат маломерни екземпляри. За такъв се смята калканът под 3,5 кг. За да се ограничи контрабандният му улов, от ИАРА възнамеряват да приложат и опита на Малта за борба със сивия сектор в риболова. На островната средиземноморска държава още след разтоварването на пристанището рибата се тегли, маркира с етикет, а данните по електронен път веднага постъпват в контролните органи. “Можем да го приложим и на българските пристанища за всички риби, което е улеснение за риболовните кораби, вместо да попълват дневници”, казва Галин Николов. Големият проблем обаче са мрежите на бракониерите Инспекторите не могат да огреят навсякъде с патрули да ги засекат както в морето, така и по цялото трасе до магазина или кръчмата. Затова през лятото се роди идеята калканът да се маркира с номер на хрилете или с халка на долната част на устата. Предложението бе на председателя на УС на Консултативния съвет за Черно море Йордан Господинов. Така всеки появил се калкан на пазара ще трябва да е маркиран, а всеки без щампа ще се смята за бракониерски, което ще осветли улова на деликатесната риба. Засега обаче предложението на Йордан Господинов си остава само пожелание и не е регламентирано с наредба или друг подзаконов акт. “Подкрепям го, но в случая трябва да има съгласуване и с агенцията за безопасност на храните”, коментира шефът на ИАРА в Бургас. Според Галин Николов научните изследвания през последните години показали, че запаси от калкан има достатъчно и даже са се увеличили, което обаче не означава, че трябва да се успокояваме, а да се увеличи ефективността на мерките за регулация. Рибарите обаче са на друго мнение - смятат, че рибата постепенно изчезва. “Нито калкан ще има скоро време, нито паламуд”, казва загадъчно известният несебърски рибар капитан Мурад. Една от версиите му е, че планктонът, с който се хранят рибите, намалява, а това застрашава всички видове по веригата от най-малките до най-големите. Освен това в Черно море калкан ловят всички държави - Русия, Украйна, Грузия, Турция, България и Румъния. От 2008 г. ЕС определя квота за улова само за* своите страни членки, но държавите извън общността не спазват европейските ограничения, които в случая важат само за нас и румънците. Наред с по-евтиния калкан покрай изкуствените развъдници на българската трапеза могат да се появят и стридите. В България има малко запаси от тях и нямат стопанско значение. Затова са скъпи и не падат под 13 лв. за 500 г. У нас се срещат във водите около Кранево по Северното Черноморие, където е изградена и първата българска ферма за стриди. Те са от рода Crassostrea gigas, която представлява издължена мида и се среща по скали, камъни и песъчливо-каменисти почви на дълбочина до 50 метра. Популацията на калкан е намаляла, но бъдещето е обнадеждаващо. Запознат съм с идеята на ИАРА за изграждане на ферми за калкан, което вече в Турция е държавна политика, и я приветствам. Това заяви председателят на сдружение “Морски сговор” Димитър Янчев, който се води и неформален кмет на рибарското селище Ченгене скеле на 15 км южно от Бургас. Според него причините за намалелите запаси от калкан са комплексни. Една е бурното навлизане на рапана в наши води, който унищожава черната мида. Тя се храни с фитопланктон, който без нея загива и пада на дъното. Получава се погромна биомаса, която се разгражда анаеробно и увеличава сероводорода. Той пък разрежда кислорода във водата и това се отразява на калкана, който е дънна риба.   В наши води рапанът няма враг за разлика от Японско море, където морската звезда го изяжда. “Слава богу, че през последните години уловът на рапани се превърна в бизнес у нас”, коментира Димитър Янчев. Траленето на морското също е една от причините за намалялата популация на деликатесния калкан. Според морския вълк уловът му трябва да се ограничи. “Трябва да стане дребномащабен, а не промишлен. Такава е тенденцията и на тропическите острови - там има риба, защото са ограничили улова в големи количества. За туриста остава атракцията да си улови риба с въдица”, разсъждава председателят на “Морски сговор”. Янчев обаче е категоричен, че само с усилията на две държави - членки на ЕС, каквито са България и Румъния, нещата няма да се оправят. “Трябва всички да подходят с разбиране към проблема. Защото нашата морска ивица е с дължина от 300 км, а на цялото Черно море е 3300 км - как ще задължим Русия и Грузия например да опазват биоразнообразието”, казва Янчев. Предложението му е държавата да организира специална научна експедиция, която в продължение на 2-3 години да проучи морето и след обстоен анализ да се вземат мерки за прочистването му, което ще доведе и до увеличаване на популацията на риба. Според Янчев на изчезване били и акулата и моруната. Черноморската скумрия вече е само спомен и според местни за последно в наши води е била ловена през 1969 г. Оттогава не се е появявала, а появата епизодично на отделни пазари е спорна.", "date": "2019.10.11", "title": "Ако Европа разреши – България ще развъжда калкан и стриди"}
{"url": "https://www.24chasa.bg/novini/article/7704874", "text": "Мъжът, задържан след серията от нападения с нож в търговски център в северния английски град Манчестър днес, е арестуван по обвинение в тероризъм, съобщи местната полиция, цитирана от Асошиейтед прес. Според заместник-полицейския началник на Голям Манчестър Ръс Джаксън властите не знаят какъв е мотивът за атаката на нападателя в мола \"Арндейл\" в центъра на града, но той е подбирал жертвите си \"случайно, действал е брутално и, разбира се, това е било изключително травмиращо за всеки, който е станал свидетел\" на деянието му. Според него ранените с нож са няколко души. Те са настанени в болница. Според местни медии един от тях е сериозно пострадал, предава БТА. Мъжът влязъл в мола около 11:45 ч, въоръжен с голям нож. Двама невъоръжени полицаи обаче се изпречили пред него и той ги подгонил, а те поискали спешно помощ от колегите си. Според предварителните сведения нападателят е около 40-годишен. Британският премиер Борис Джонсън каза, че е \"шокиран от инцидента\" и благодари на властите за професионалната им реакция. \"Моите мисли са с пострадалите и засегнатите\" от инцидента, се казва в негово изявление по случая, цитирано от ДПА.", "date": "2019.10.11", "title": "Обвиниха в тероризъм задържания в Манчестър, остава в ареста"}
{"url": "https://www.24chasa.bg/novini/article/7704881", "text": "Министърът на образованието Красимир Вълчев коментира инцидента в софийското село Яна, като абсолютно недопустим.  Министърът заяви, че има поне две непрофесионални действия - едното е вдигането на чина от учителката, а второто, че не са обърнали достатъчно внимание на пострадалото момиче. По думите му ръководството на училището все още има време да се извини и да се ангажира с подкрепа към семейството. Вълчев заяви, че е огорчен, защото този инцидент хвърля петно върху усилията на всички учители - 90 000 души, които работят в системата на образованието. Министър Вълчев заяви, че директорът на училището ще вземе мерки спрямо учителката, а наказанието ще бъде определено след като се разясни докрай случая. Красимир Вълчев е в Добрич на среща с работещи в образователната сфера.", "date": "2019.10.11", "title": "Министър Вълчев за пострадалата ученичка в Яна: Инцидентът е недопустим"}
{"url": "https://www.24chasa.bg/novini/article/7704884", "text": "Апелативният специализиран наказателен съд не уважи искането на подсъдимите Десислава Иванчева, Биляна Петрова и Петко Дюлгеров да им бъде изменена мярката от домашен арест в по-лека, съобщи  . Мотивът на апелативните съдии за това решение е, че осъдените за поискан, но неполучен подкуп на първа инстанция, могат да се укрият или да извършат ново престъпление. Решението е окончателно и не подлежи на обжалване. Следващото заседание по делото е на 20 ноември", "date": "2019.10.11", "title": "Иванчева остава окончателно под домашен арест"}
{"url": "https://www.24chasa.bg/novini/article/7704911", "text": "Андреана Галчева, която до момента временно изпълняваше длъжността, поема официално поста директор на НАП за София. Тя е назначена със заповед на изпълнителния директор на приходната агенция Галя Димитрова след успешно издържан конкурс. В рамките на надпреварата Галчева е представила ясна визия за бъдещето на НАП София, работещи цели и стратегия за развитие. От 11 април 2019 г. до сега тя бе едновременно териториален директор и заместник-директор на НАП София. ", "date": "2019.10.11", "title": "НАП в София с постоянен директор"}
{"url": "https://www.24chasa.bg/novini/article/7704913", "text": "Бившата посланичка на САЩ в Украйна Мари Йованович пристигна днес в Конгреса, за да даде показания по парламентарното разследване за импийчмънт срещу президента Доналд Тръмп, съобщиха Асошиейтед прес и Франс прес. Йованович бе отзована от поста си през май и сега е сътрудник на Държавния департамент в Джорджтаунския университет. Тръмп каза по-рано тази седмица, че няма да позволи на официални лица да дават показания по разследването, посочва БТА. Американският постоянен представител в Европейския съюз Гордън Сандланд също ще говори пред Конгреса, въпреки забраната на Държавния департамент.9 Сандланд получи призовка и първоначално трябваше да даде показания във вторник, но бе спрян от правителството на Тръмп. Адвокатите му обаче съобщиха днес, че въпреки забраната той ще го направи на 17 октомври. Той обаче няма да може да предостави документите, искани от комисиите от Камарата на представителите, пред които ще говори. Демократите от Камарата на представителите започнаха разследването, след като анонимен служител на американското разузнаване подаде сигнал за телефонен разговор от 25 юли между Тръмп и украинския президент Володимир Зеленски. В разговора Тръмп оказва натиск върху Зеленски да разследва политическия му съперник Джо Байдън, фаворит за спечелването на номинацията на Демократическата партия за президентските избори през 2020 г. ", "date": "2019.10.11", "title": "Бившата посланичка на САЩ в Киев пристигна да даде показания по разследването за импийчмънт"}
{"url": "https://www.24chasa.bg/novini/article/7704901", "text": "Фреска, която изобразява двама сражаващи се помежду си гладиатори, е най-новата \"изключителна\" археологическа находка, открита сред руините от Помпей, заяви италианският министър на културата Дарио Франческини, цитиран от ДПА. Фреската, дълга 1,5 метра и висока 1,2 метра, се намира в кръчма, която била ползвана като публичен дом от войници, уточниха от археологическия парк Помпей, предава БТА. \"Това е поредната изключителна находка в Помпей\", отбеляза Франческини. Фреската изобразява застанал победоносно гладиатор, докато неговият съперник, от чиито гърди и от китката на лявата му ръка капе кръв, е загубил щита си и вероятно моли за милост. \"Не знаем как е приключила битката - загубилият може да умре или да бъде помилван\", посочи директорът на археологическия парк Масимо Осана. Помпей, близо до Неапол в Южна Италия, бил разрушен от изригването на вулкана Везувий през 79 г.", "date": "2019.10.11", "title": "Откриха фреска с гладиатори в Помпей"}
{"url": "https://www.24chasa.bg/novini/article/7704929", "text": "“Кацането” от Йордан Колев е въздействащ и плашещо реалистичен, дебютен роман на пилота Йордан Колев. Всеки полет започва по един и същ начин. Но кацането може да бъде различно. “Кацането” (ИК “Сиела”) от Йордан Колев е напрегнат и завладяващ трилър, който ще изпита смелостта ви. Един екипаж, няколкостотин пътници и два часа във въздуха, които могат да променят съдбата им завинаги. Това, което започва като скучен полет към Рим, се превръща в кошмар, от който бягство през вратата няма. Ще успеят ли капитан Манов и екипажът му да овладеят ситуацията, когато животинският страх се просмуква в порите на всеки пътник? Приключението започва с премиерата на “Кацането”. Запускаме двигателите по разписание на 15.10. от 19 ч. Излитаме към Grand Hotel Sofia. Полетът ни ще продължи около час и 30 мин, препоръчваме ви да сложите предпазните колани, да се отпуснете и да се насладите на един полет с нашия екипаж, който включва писателите Благой Д. Иванов (“Седем градски гряха”) и Владимир Зарев (“Чудовището”), както и една приятна изненада! Йордан Колев е професионален пилот на “Боинг” и на “Еърбъс”. Летял е във Виетнам, на остров Мавриций, в Турция, в Европа и това му е позволило да опознае екзотиката. Първата му книга “От Рио до Кейптаун” е документален разказ за осъществена мечта, за плаване на яхта в Атлантическия океан, но и разказ за безнадеждността на свободата, за срещата на един малък, пределно пренаселен човешки свят с безкрая и смайващата пустота на океана. казва Владимир Зарев. “Майката на дъщеря ѝ” (ИК “Сиела”) е роман за приятелство, трагедия и дълго пазени тайни, които преплитат неразривно съдбите на две жени в дебютния роман на Даниела Петрова. Докъде може да стигне майчината любов? И къде започва тя? Лана води съвсем нормален, спокоен живот. До момента, в който дългогодишният ѝ приятел внезапно и необяснимо я напуска - точно преди поредната медицинска процедура за забременяване, с която младата двойка се бори с безплодието от години. Подреденият живот на Лана е изкаран извън релси. Решена да вземе съдбата си в ръце, тя все пак преминава през процедурата. И също толкова изненадващо процедурата се оказва успешна. Нещата не спират дотам. Когато най-малко го е очаквала Лана се сблъсква на улицата с младата жена – донор на яйцеклетка, благодарение на която бебето в корема ѝ расте. Въпреки всичките си инстинкти и притеснения, Лана не може да устои на чара на младата Катя и това е началото на неочаквано приятелство. Катя е свободен дух, студентка, дошла от България да следва в Америка. Макар и пълна противоположност на прагматичната Лана, момичето бързо се превръща в част от живота ѝ. Катя не би могла да знае, че Лана носи нейното бебе в корема си – донорството е винаги анонимно в крайна сметка. И Лана няма намерение да ? каже. Все още. Въпреки това близостта между двете жени процъфтява. Но изведнъж, точно толкова внезапно, колкото се е появила, Катя изчезва. И Лана може би е последният човек, който я е видял. Лана се заравя в миналото на Катя, за да разбере какво се е случило с жената, на която дължи толкова много. Но коя всъщност е Катя? Каква е силата, придърпала я в живота на Лана? Кой е виновен за изчезването ѝ? И дали момичето наистина не е знаело, че говори с майката на дъщеря си? Дебютният роман на Даниела Петрова е публикуван първо на английски от едно от най-големите световни издателства - Penguin Random House. Книгата веднага се превръща в хит - тя попада в над десет класации за най-очаквани книги в Щатите и е специално препоръчана в книжния клуб на Опра. Даниела пише отдавна – нейни кратки разкази, есета и поеми са се появявали многократно в редица престижни световни издания, сред които “Ню Йорк таймс”, “Уошингтънпост” и “Мари Клер”. Българското издание на “Майката на дъщеря ѝ” е специално редактирано от авторката за българския читател. Официалната премиера е с участието на самата Даниела, която се връща в София за представянето, е на 14 октомври (понеделник) от 19 ч в литературен клуб “Книгата” (ул. “Георги С. Раковски” 193, София). На български език излиза “Ана” от Мануела Драганова (ИК “Сиела”) - вдъхновен от истински събития роман, в който е разказана историята на една изключителна жена, преодоляла изумителни трудности в името на любовта, професионалната реализация и майчината грижа за детето ѝ. В смутните първи години на демокрацията става част от вихрушката на времето. Благодарение на силната си воля успява да излезе победител от сблъсъка си със силните на деня.", "date": "2019.10.11", "title": "По време на полет всичко може да се случи"}
{"url": "https://www.24chasa.bg/novini/article/7704933", "text": "Втори турски войник е загинал днес в хода на операцията \"Извор на мира\" в Североизточна Сирия, съобщи министерството на отбраната на Турция, цитирано от ТАСС и БТА. Наш военнослужещ загина на 11 октомври 2019 г. по време на сблъсъци с терористи от групировката ПКК/СЗН (Кюрдска работническа партия/Сили за защита на народа) в район, в който се извършва операцията \"Извор на мира\", се казва в съобщение на министерството на отбраната. За гибелта на първия турски войник в рамките на офанзивата в Сирия бе съобщено през изминалата нощ. Турция започна офанзивата \"Извор на мира\" на 9 октомври в Северна Сирия, насочена срещу сирийските кюрдски бойци от Силите за защита на народа, които според Анкара са свързани с поставената извън закона Кюрдска работническа партия.", "date": "2019.10.11", "title": "Втори турски войник е загинал при операцията\nв Североизточна Сирия"}
{"url": "https://www.24chasa.bg/novini/article/7704938", "text": "Когато хората спят 9 и повече часа в денонощието е най-вероятно да страдат от деменция, установи изследване, цитирано от в. \"Дейли мейл\" и БТА. Изданието цитира най-ново проучване на университета в Маями, което констатира, че хората с подобен дълъг сън в повечето случаи имат проблеми с паметта и губят речевите си способности. А това са сигурните ранни признаци на деменция. Учените все още не могат да идентифицират каква е връзката между дългия сън и болестта на Алцхаймер. Някои специалисти изказват предположение, че някои мозъчни нарушения водят до по-дълго спане. Прекалено дългият сън досега беше свързван с абсцеси в мозъка, познати под името хиперинтензитет на бялото мозъчно вещество. Те са свързани с намалено оросяване на този важен човешки орган. В изследването взели участие 5 247 души на възраст между 45 и 75 години. Екипът тествал тяхната памет, концентрация и речеви умения. Само 15 процента от участниците изкарвали в сън 9 и повече часа в денонощието. Оказало се, че в период от 7 години паметта на тази група спаднала с 13 на сто, а речевите умения - с 20 на сто.", "date": "2019.10.11", "title": "Сънят с продължителност над 9 часа в денонощието издава деменция"}
{"url": "https://www.24chasa.bg/novini/article/7704261", "text": "Министърът на вътрешните работи Младен Маринов, главният прокурор на Република България Сотир Цацаров и заместникът му Иван Гешев наградиха служители на МВР и на прокуратурата за постигнати резултати по знакови разследвания. Сред призьорите са работилите по разкриването на: извършителите на жестокото двойно убийство, жертвите на което бяха открити в Негован, ефективното разследване и неутрализирането на организирани престъпни групи за телефонни измами, както и бързите и адекватни действия след пробива на системата на Националната агенция за приходите. Отличените магистрати и служители получиха служебна благодарност и плакети. Бяха връчени награди и на сектор „Престъпления против личността“ към отдел „Противодействие на криминалната престъпност“ при Столичната дирекция на вътрешните работи /СДВР/, Специализиран отдел \"Киберпрестъпност\" при Главна дирекция „Борба с организираната престъпност“ /ГДБОП/, сектор „Престъпления против личността“ към отдел „Криминална полиция“ при Главна дирекция „Национална полиция“ /ГДНП/ и сектор „Измами“ към отдел „Криминална полиция“ при Главна дирекция „Национална полиция“ /ГДНП/.", "date": "2019.10.11", "title": "Цацаров, Гешев и Маринов наградиха прокурори и полицаи за знакови дела"}
{"url": "https://www.24chasa.bg/novini/article/7704291", "text": "На 10 октомври 2019 г., в ефира на Нова телевизия, се проведе дебат между кандидатите за кмет на община Русе. По време на дебата, а и след него \"агитката\", подкрепяща кандидата на ГЕРБ Диана Иванова, водена лично от председателя на общинската структура на партията Росен Даскалов, е демонстрирала поведение, присъщо на мутренска групировка - жестове на заплаха и думи, неприсъщи за политици, искащи доверието на избирателите. Не отива на новия общински председател на ГЕРБ в Русе да отправя следните заплахи към представители на БСП: “око за око, зъб за зъб”, както и “отвън ви чака група хора и всички методи са позволени”. На призива да се държи културно, той е отговорил: “кой е казал, че съм културен”? Неприятен факт за репутацията на Нова телевизия е, че не е бил спазен регламентът за брой на подкрепящите кандидатите, като са били допуснати в импровизираното студио повече хора в полза на ПП ГЕРБ. Напомняме им, че в качеството си на организатор на дебати, носят отговорност за неговата почтеност и равнопоставеност. Вчера за съжаление такива не са били осигурени. Националният предизборен щаб на БСП оценява това поведение като поредния пример за стила на ГЕРБ да сплашване на опонентите си. БСП стои зад всички свои кандидати и заявява, че те няма да се влияят от това и ще продължат да водят чиста кампания, залагайки на аргументите в политическия дебат, не на агресия.", "date": "2019.10.11", "title": "БСП: Агресията не може да замести липсата на аргументи"}
{"url": "https://www.24chasa.bg/novini/article/7703250", "text": "В четвъртък в гр. Тиендзин бе открито Петото изложение за хеликоптери в Китай, което се фокусира върху международното пазарно ориентирано сътрудничество, предава  . Четиридневното експо е с обща изложбена площ от около 160 000 кв.м и привлече над 400 компании от целия свят. То предвижда дейности като изложби, форуми на високо ниво и въздушни шоута, в които ще се включат 27 хеликоптера. Посетителите могат да се повозят на летателните апарати чрез технология за виртуална реалност в интерактивната зона на експото. Събитието се организира съвместно от управата на Тиендзин, AVIC (китайската държавна компания за производство на авиотехника) и сухопътните сили на Китайската народноосвободителна армия.", "date": "2019.10.11", "title": "В гр. Тиендзин бе открито Петото изложение за хеликоптери в Китай"}
{"url": "https://www.24chasa.bg/novini/article/7704340", "text": "Шофьор на маршрутка е намушкал с нож друг водач след скандал в тунела на столичния квартал \"Люлин\". На място са изпратени екипи на полицията. Нападателят е арестуван, съобщи  . По първоначална информация инцидентът е станал след засичане на пътя. Случаят се изяснява.                                                                                                                                                                                                                                                                                                                                ", "date": "2019.10.11", "title": "Водач на маршрутка наръга шофьор в тунела на \"Люлин\" в София"}
{"url": "https://www.24chasa.bg/novini/article/7704334", "text": "Българският учен доц. д-р Анелия Касабова от Института за етнология и фолклористика с Етнографски музей при Българската академия на науките заедно с още трима свои чуждестранни колеги печели финансиране в рамките на програмата на ЕС за изследвания и иновации Хоризонт 2020, съобщиха от Европейската комисия. Проектът „Европейският Левиатан“: наследството на следвоенната медицина и общото благо“ ще получи над 9,9 милиона евро безвъзмездна помощ в рамките на 6 години. Учените ще се занимават с многопластово изследване на медицината, която разглеждат като социално, политически, икономически, технологично и културно обусловена. Европейският съвет за научни изследвания (ЕСНИ) отпусна финансиране за общо 37 изследователски групи от ЕС на стойност 363 милиона евро. Те ще позволят на върховите изследователи да натрупат допълнителни умения, знания и ресурси в рамките на конкретни изследователски проекти. Получилите финансирането ще имат възможността да се справят с някой от най-сложните изследователски проблеми, често обхващащи няколко научни дисциплини. Проектите включват 126 главни изследователи, които ще работят в 95 университета и изследователски центрове в 20 страни в рамките на и отвъд Европейското изследователско пространство. Осем изследователски групи ще включват един главен изследовател, работещ в Съединените американски щати. Най-разпространените места са Германия (включена в 20 проекта), Обединеното кралство (12) и Франция (11). Жените представляват 24% от получаващите паричната помощ и ще участват в 21 от общо 37 проекта. Финансирането от ЕС ще спомогне за откриването на почти 1000 работни места за притежателите на следдокторски степени, докторанти и други служители в изследователските екипи.", "date": "2019.10.11", "title": "Научен проект с българско участие печели 10 млн. евро безвъзмездно финансиране от ЕС"}
{"url": "https://www.24chasa.bg/novini/article/7704353", "text": "В нашето общество все още има предразсъдъци, търсят се линии за разделяне и противопоставяне. В Айтос все още има разделението на етнически и религиозен принцип, каза председателят на ДПС Мустафа Карадайъ на предизборна среща в Айтос. След проведени срещи в община Руен и айтоските села с избиратели на предизборна среща в Айтос бе представена листата за общински съветници и кандидатът на ДПС за кмет на община Айтос Ивелин Йорданов. Това разделение го има в главите на някои хора, които се опитват да ни разделят. ДПС е най-патриотичната партия, обяви Карадайъ. В ДПС имаме една мисия от 30 години и ще продължаваме да вървим по този път най-малко още 300 години, обяви Карадайъ. Ние сме пазители на целостта, мира, стабилността и сигурността в нашата държава и доказваме това от 30 години с делата си. Ние сме такива, защото притежаваме една много важна ценност, която ни различава от онези другите, които си мислят, че с милиционерски похвати, с преса и натиск, сила и страх могат да вземат властта. Мислят си, че могат да вземат властта и да я използват за личните си интереси, заяви още лидерът на ДПС. ДПС се роди от мъката ни от периода преди 1990г., ние тогава видяхме как нашето обединение и нашата сила докараха демокрацията в България и казахме „не“ на реваншизма, заяви Карадайъ. Нашата философия е заедността, каза още той. Председателят на ДПС обясни, че различния не е проблем само и единствено в ДПС, а то е ценност. Заедността означава всеки достойно да си отстоява своята идентичност и да бъдем заедно, силни и да градим бъдещето на община Айтос и нашите деца тук в нашата страна, обяви той. Мустафа Карадайъ каза, че Айтос има нужда от модела на заедността и от силно управление. Днес обиколихме 7-8 населени места в община Айтос и хората ни дадоха за пример община Руен. В населените места на Айтос видяхме, че някои хора се правят на интересни и са станали инструменти в чужди ръце и така разделят и противопоставят хората, за да отслабят уж силата на ДПС, изтъкна още Карадайъ. Искаме нещата в Айтос да се случват така както се случват в Руен. Рецептата е ДПС. Ние ще изберем ДПС, защото ДПС има силата да направи Айтос и населените места по-добро място за живеене, заключи лидерът на ДПС. Избираме за кметове доказали се и можещи хора и имаме термин за тях. Те не са само кметове, а мениджъри на общината, обяви зам.-председателят на ПГ на ДПС Йордан Цонев. Една община има нужда от инфраструктура, работни места, инвестиции и т.н. Това е въпрос на добър мениджмънт. Да дефинираш проблемите, да намериш средствата, да го реализираш и да достигне до хората, защото това е крайната ни цел. И понеже зад г-н Йорданов застава най-голямата политическа сила, най-добрата стратегия за него, за да стане кмет е да бъде кандидат на ДПС, каза още Цонев. Най-добрата стратегия да се управлява добре една община е, когато зад гърба ти стои целият мощен апарат от специалисти на ДПС, продължи той. Най-добрата житейска стратегия е да станеш член на ДПС. Ето това са стратегиите на успеха. Кажи на нашите приятели етнически българи, че няма по-българска и патриотична партия от ДПС, защото те донесоха демокрацията в България и те водят страната ни напред към просперитет, каза още Йордан Цонев. Това е истинският патриотизъм, защото тук различието е ценност, заключи той. На предизборната среща в Айтос присъстваха още зам.-председателят на ДПС Ахмед Ахмедов, членът на ЦОБ Дурхан Мустафа и областният председател на ДПС Бургас Ахмед Сюлейман.", "date": "2019.10.11", "title": "Мустафа Карадайъ от Айтос: Да бъдем заедно, силни и да градим бъдещето на общината!"}
{"url": "https://www.24chasa.bg/novini/article/7704357", "text": "27-те държави членки дадоха зелена светлина за започване на интензивни преговори за Брекзит с британците, предаде Франс прес, цитирана от БТА. Това стана по време на среща между главния преговарящ от ЕС Мишел Барние и постоянните представители на 27-те в ЕС. Решението бе взето след днешния разговор на Барние с британския му колега Стивън Баркли. Барние окачестви срещата с Баркли като конструктивна, но призова за търпение. По думите на източници от ЕС Барние е казал на посланиците, че Великобритания е приела, че ако бъде заменен предпазният механизъм за ирландската граница, това няма да доведе до митническа граница между Република Ирландия, член на ЕС, и британската провинция Северна Ирландия, предаде Ройтерс. Според европейски източници ЕС смята предложенията на Великобритания за достатъчни за започване на преговори за нова сделка, предаде ДПА. Европейската комисия съобщи, че Лондон и Брюксел са се споразумели за ускоряване на преговорите през следващите дни. Френският президент Еманюел Макрон намекна, че следващите няколко часа ще бъдат ключови за възможността за пробив. На въпрос на репортер от Ройтерс дали има \"лъч надежда\" за споразумение, Макрон отговори: \"Нека изчакаме следващите няколко часа\".", "date": "2019.10.11", "title": "ЕС даде зелена светлина за интензивни преговори за Брекзит"}
{"url": "https://www.24chasa.bg/novini/article/7704333", "text": "Варненският окръжен съд задръжа под стража 27-годишна българка и 38-годишен британец, издирвани с европейска заповед за арест от испанските власти. Мима И. и Бенджаман С. са разследвани за 3 престъпления. Двамата са обявени за международно издирване от съдебните власти на Палма де Майорка по обвинение в изнудване, кражба с взлом и нахлуване в жилище. Двамата бяха задържани във Варна преди 3 дни, след като успешно са се укривали от властите почти година. Според обвинението на испанските власти, на 04.09.2019 г. Мима И. била в къщата на свой любовник. Тя помогнала на Бенджаман С. и още един чуждестранен гражданин да влязат в дома му. Двамата били маскирани и въоръжени с мачете. Заплашили мъжа, че ще убият двете му деца и бившата му съпруга, ако не им преведе 150 000 евро и още 6000 евро в продължение на една година. Сумата трябвало да бъде внесена по сметка на Мима И. Чрез заплахи нападателите поискали жертвата да предаде наличните в дома му пари - 700 евро и 300 паунда, след което тримата напуснали жилището. Въпреки че атакувания мъж превел 100 000 евро по сметката на българката, изнудвачите продължили да искат пари, като заплашвали че ще убият децата му. Според испанския наказателен кодекс изнудването се наказва със затвор от 1 до 5 години, за влизане с взлом наказанието е до 5 г. „лишаване от свобода“ , а за нахлуване в жилище от 1 до 4 години затвор.", "date": "2019.10.11", "title": "Задържаха под стража българка и британец, изнудвали и обрали испанец"}
{"url": "https://www.24chasa.bg/novini/article/7704355", "text": "Турските въоръжени сили са унищожили 342-ма бойци по време на операцията \"Извор на мира\" в Северна Сирия. Това заяви днес турският министър на отбраната Хулуси Акар, цитиран от ТАСС, предава БТА. Военните ни продължават да извършват успешно операцията \"Извор на мира\" в съответствие с нашите планове. Досега са били неутрализирани 342-ма бойци, заяви Акар, цитиран от турската телевизия НТВ. По-рано днес министерството на отбраната на Турция съобщи за един загинал турски военнослужещ от началото на стартиралата на 9 октомври операция в Северна Сирия. Междувременно по информация на телевизия Ал Арабия 22-ма бойци от Сирийските демократични сили (СДС) са загинали през изминалите две денонощия при операцията на турските въоръжени сили в Северна Сирия.", "date": "2019.10.11", "title": "342-ма бойци са убити от турските въоръжени сили в Северна Сирия"}
{"url": "https://www.24chasa.bg/novini/article/7704382", "text": "Жена е простреляна в оръжеен магазин на ул. „Раковски” в Сливен, съобщиха очевидци за  . Тя е изнесена от мястото на носилка и транспортирана с линейка към МБАЛ „Д-р Иван Селимински”. В момента й се прави операция. На мястото на инцидента все още има полиция. От ОД на МВР съобщиха, че става въпрос за злополука. Жената се е простреляла, докато почиства въздушна пушка.", "date": "2019.10.11", "title": "Жена се простреля с пушка, докато я почиства"}
{"url": "https://www.24chasa.bg/novini/article/7704583", "text": "Папа Франциск издигна апостолическата екзархия в София за католиците от източен обред в България в ранг на епархия, възлагайки и името „Софийска епархия св. Йоан XXIII за католиците от византийско-славянски обред в България“, съобщи в бюлетина си от 11 октомври пресцентърът на Ватикана. Папата назначи за първи епархиен епископ монсиньор Христо Пройков, досегашен екзарх, премествайки го от титулярното седалище на Бриула. Според изданието „Ватикан нюз” папа Франциск въздига новата епархия на 11 октомври, защото това е денят, на който Католическата църква чества литургичния празник на св.Йоан XXIII, а на 5 и 6 май т.г. посети България под мотото “Pacem in Terris” (“Мир на земята”).То припомня енцикликата на св. Йоан XXIII, първия апостолически визитатор и папски и делегат в България. По време на молитвата Царице Небесна, която произнесе от площад „Александър Невски” в София, папа Франциск нарече Анджело Ронкали, бъдещия папа Йоан XXIII като „един свят пастир, когото вие наричате „българският светец“, чийто спомен е особено жив в тази земя, където той живя от 1925 до 1934.Я. Той допълни, и че в България се е научил да цени традицията на Източната църква, установявайки приятелски отношения с останалите религиозни вероизповедания. „Неговият дипломатически и пастирски опит в България остави толкова силен белег в сърцето му, че го подтикна да спомогне за икуменическия диалог в Църквата, който получи значителен импулс през Втория Ватикански събор, свикан именно от папа Ронкали. В известен смисъл, трябва да благодарим на тази земя за мъдрата и вдъхновяваща интуиция на „добрия папа“, пише още изданието. „Ватикан нюз” припомня, че епископ Христо Пройков е роден на 11 март 1946 г. в София. Поради политическия режим духовното си образование и подготовка получава в България. На 6 септември 1970 г. е ръкоположен за дякон от епископ Кирил Куртев. На 23 май 1971 г. е ръкоположен за свещеник от епископ Методий Стратиев. През 1980 - 1982 г. специализира каноническо право в Григорианския университет в Рим. От 1982 г. е енорийски свещеник в катедрален храм „Успение Богородично” – София. През декември 1991 г. възобновява издаването на вестник „Истина - Veritas” – продължител на вестник „Истина”. На 18 декември 1993 г. е номиниран за помощник-епископ на Католическа апостолическа екзархия и титулярен епископ на Бриула. На 6 януари 1994 г. е ръкоположен за епископ в патриаршеската базилика „Свети Петър” в Рим от папа Йоан Павел ІІ. Ръководи Католическата апостолическа екзархия от 5 септември 1995 г., заемайки поста от монс. Методи Стратиев. Понастоящем е председател на Епископската конференция на Католическата църква в България. В Епископската конференция е председател на комисиите: за духовенството; за католическото възпитание и званията; за пастирската грижа над емигрантите и пътуващите; за пастирската служба над здравната служба. През декември 1860 г. папа Пий IX приема Декларацията за присъединяване на група българи към Католическата църква. За предстоятел на новата католическа общност е избран архимандрит Йосиф Соколски, който е ръкоположен от папата в сан архиепископ, в Рим през 1861 г. Султанът признава съединените с Рим българи и тяхната община. След завръщането си от Цариград архиепископ Йосиф Соколски е отвлечен и заточен в Киев, където умира. За негов приемник е избран Рафаил Попов. Междувременно папа Пий IX насърчава монаси от обществата на Успенците и Възкресенците да изпратят свои братя в Константинопол и Тракия. След смъртта на епископ Рафаил Попов за управляващ Католическата църква от източен обред е назначен епископ Нил Изворов, който представлява интересите на българските католици пред турските власти. През 1883 г., с декрет от Рим Конгрегацията за разпространение на вярата издига два викариата - за Тракия и Македония, със съответните епископи - Михаил Петков и Лазар Младенов. По време на Първата световна война и след нея много от верните на тези епархии са принудени да се преселят в България. През 1925 г., папа Пий XI решава да назначи апостолически визитатор на Светия престол в България и изпраша монс. Анджело Ронкали. Бъдещият папа Йоан ХХIII от 1925 г. до 1934 г. е апостолически делегат в България с мисията, поверена му от папата, да организира живота на Католическата църква от източен обред. С негово съдействие, през 1926 г., Рим създава Католическата апостолическа екзархия със седалище София. На 31 юли същата година, за първи апостолически екзарх е назначен епископ Кирил Куртев. За един период от време тази длъжност е изпълнявана от епископ Йоан Гаруфалов, а след неговата смърт отново е назначен епископ Кирил Куртев. Същият период е белязан с преследването на Католическата църква в България от комунистическия режим и почти всички свещеници преминават през затворите. След смъртта на Кирил Куртев е назначен архиепископ Методий Cтpaтиев. В момента Католическата апоcтoлическа екзархия има около 20 енории в цялата страна обслужвани от 18 свещеници. В нея работят монашеските общества на отците Успенци, Възкресенци, Салезиани, Кармилити и монахините-сестри Кармилитки, Евхаристинки, Облатки. Работят и съвременни общности на богопосветен живот – като Фоколарини от Марииното дело, терциари на стари ордени като Доминиканския, пише още „Ватикан нюз”.", "date": "2019.10.11", "title": "Папа Франциск издигна софийската апостолическа екзархия в ранг на епархия"}
{"url": "https://www.24chasa.bg/novini/article/7704596", "text": "„Филип Морис” започна продажба на системата за нагряване на тютюн IQOS в Атланта, Джорджия, чрез лицензирания си представител за американския пазар „Алтрия”, предаде CNBC. IQOS се разработва повече от 10 години от „Филип Морис”, като две години отне прегледа на научните данни на компанията от Американската агенция по храни и лекарства, която регулира тютюневите изделия в САЩ. Агенцията по храни и лекарства (FDA) разреши продажбата на IQOS в САЩ през април тази година, определяйки продукта като „подходящ за опазване на общественото здраве“. Тя издаде строги маркетингови указания, насочени към осигуряване употреба на IQOS само от пълнолетни пушачи, за да се предпазят младите хора и непушачите, а пушачите да намалят вредата за себе си. IQOS не е нито изпаряващо устройство (електронна цигара), нито обикновена цигара. Устройството нагрява тютюна, без да го гори. Идеята е потребителите да получат никотин като при цигарите, но с по-малко токсини и вредни вещества. За разлика от електронните цигари, IQOS използва истински тютюн. Устройството нагрява тютюна, вместо да го гори, и по този начин го няма химичния процес, който се случва при пушенето на цигара и при който се образуват много вредни токсини. Ползването на IQOS наподобява пушенето на цигара и затова е привлекателен заместител за пълнолетните пушачи, които иначе биха продължили да пушат цигари. От приблизително 34 милиона пълнолетни пушачи в САЩ около 20 милиона търсят алтернативи, тъй като електронните изпарители, които са опитвали, не са били за тях, заяви говорителят на „Алтрия” Дейвид Сътън пред CNBC. Прегледът на Американската агенция по храни и лекарства установи, че аерозолът, който се произвежда при употребата на IQOS, съдържа по-малко токсични химикали от цигарения дим. Освен това много от идентифицираните токсини присъстват в по-малки количества в парата на IQOS в сравнение с цигарения дим. IQOS обаче не може да бъде рекламиран като по-малко вреден от цигарите, докато Американската агенция по храни и лекарства не се изкаже по второто заявление на „Филип Морис” - за „продукт с модифициран здравен риск“. Макар да няма регулаторна дефиниция, Американската агенция по храни и лекарства смята, че продукт, подходящ за опазване на общественото здраве, е този, който може да доведе до намаляване на заболеваемостта и смъртността от тютюнопушене.", "date": "2019.10.11", "title": "IQOS тръгна на пазара в САЩ"}
{"url": "https://www.24chasa.bg/novini/article/7704580", "text": "Бившият македонски премиер Любчо Георгиевски смята, че най-новите условия, които България постави на Северна Македония за получаване на дата за започване на присъединителни преговори с ЕС, означават анулиране на договора за добросъседство, предадоха македонските медии, цитирани от БТА. \"Възприемам най-новия ултиматум от българското правителство като суспендиране на Декларацията за приятелство от 1999 г. и на Договора за добросъседство от 2017 г.\", написа Георгиевски в профила си във Фейсбук. ", "date": "2019.10.11", "title": "Георгиевски: Българският ултиматум анулира договора за добросъседство"}
{"url": "https://www.24chasa.bg/novini/article/7704602", "text": "Северна Македония приветства последователната подкрепа на България за разширяване на ЕС със Западните Балкани, заяви министърът на външните работи на Северна Македония Никола Димитров пред Дойче веле и радио Свободна Европа, коментирайки подкрепата на България за начало на присъединителни преговори със Северна Македония, предаде МИА. В духа на европейските ценности, ние вярваме, че двете страни трябва да се въздържат от поставяне на условия, които не водят към лансирането на добри отношения между македонския и българския народ, каза Димитров, цитиран от БТА. Подписвайки договора за приятелство ние започнахме много важен исторически процес на приятелство и приятелски отношения. Ако ние искаме този процес да работи, трябва да има взаимно разбиране. Разбирането на общата история трябва да върви ръка за ръка с разбирането за днешния ден и бъдещето. Нашата македонска идентичност е от жизнено значение за нас - ние сме македонски народ и ние говорим македонски език, каза Димитров. Пътят на нашата страна към европейска интеграция, продължи той, е общ успех, което е допълнителна причина той да бъде мост в създаването на доверие и сътрудничество - точно като това, което бе създадено, когато бе подписан договорът за добросъседство. Добрите отношения и членството в ЕС изискват взаимно уважение. Необходимо е да обединим сили и да работим за решения, които ще осигурят уважение и достойнство за двете страни, като се избягват изявления, които могат да са обидни или смущаващи за съседите, каза министърът на външните работи на Северна Македония. Ние смятаме, че европейското бъдеще на Северна Македония не трябва да бъде поставяно под въпрос и въпроси за идентичността не могат да бъдат условие за нашия път към ЕС, особено не през 2019г. и не в Европейския съюз, каза Димитров.", "date": "2019.10.11", "title": "Никола Димитров: Идентичността не може да бъде условие за нашия път към ЕС"}
{"url": "https://www.24chasa.bg/novini/article/7704618", "text": "„Гарантирам, че аз и екипът ми ще работим за устойчивото и дългосрочно развитие на значимите фестивали, които през годините са доказали, че създават културното лицe на Пловдив“. Това заяви кандидатът на ГЕРБ за кмет на Пловдив –   на среща с представители на творческата общественост. В дискусията се включиха директорите на големите културни институции и организаторите на събития в областта на изпълнителските и сценичните изкуства в Пловдив – директорите на Държавна опера и Драматичен театър Нина Найденова и Кръстю Кръстев и организаторите на фестивалите Пловдив джаз фест и One Dance Week – Танко Кацаров и Елия Лилов. В срещата участва и кандидатът за кмет на район „Централен“ Георги Стаменов. Шефовете на водещите институции и събития представиха дейността си и предложиха да бъде направен независим мониторинг от признати български и международни експерти за качеството на културното съдържание и привличането на нови публики, които ще допринесат за трайното международно позициониране на града на европейската културна сцена. „Гледам на 2019 г. и на европейската столица на културата като начало, което показа Пловдив на много хора в Европа и света. От тази позиция, годината е успех. Положени са много усилия. Трябва да продължим да следваме посоката. Моята цел е в следващите 4 години Пловдив да произвежда културен продукт – градът да стане един от центровете на изкуствата в Европа“, коментира канидадатът за кмет на ГЕРБ за Пловдив  . По време на разговора бяха коментирани начините за дългосрочно планиране на културните фестивали, устойчивост на отпусканите от бюджета средства за културни събития и позиционирането им на сцените на Античен театър и Дом на културата „Борис Христов“, необходимостта от нови зали за културна дейност, създаването на единствената по рода си „Фабрика за декорация“ и разширяване и реновиране на съществуващата база.  подчерта, че той и екипът му ще вземат под внимание всички конкретни предложения и ще създадат културен календар, който ще има устойчива времева рамка поне за три години напред. Това ще позволи гарантирано развитие на събитията и фестивалите, допринасящи за имиджа на града като културна столица и след 2019 година. Също така ще се търсят средства, както от бюджета на общината, така и по програми за осигуряване на нови зали, както и на модерни съоръжения, отговарящи на съвременните изисквания за сценични изкуства.", "date": "2019.10.11", "title": "Пловдив може да стане един от центровете на изкуствата в Европа"}
{"url": "https://www.24chasa.bg/novini/article/7704626", "text": "Председателят на Европейския съвет Доналд Туск призова днес Турция да спре \"незаконните\" сондажи край бреговете на Кипър, като каза, че тези действия вредят на усилията за повторно обединение на етнически разделения остров и подкопават отношенията на Анкара с ЕС, предаде Асошиейтед прес, цитирана от БТА. Туск заяви, че присъствието му в Никозия е демонстрация за \"пълната подкрепа\" на ЕС за членката на ЕС Кипър. През последната седмица Турция активизира дейността си за сондажи като изпрати сондажен кораб, ескортиран от военни кораби, в район на Средиземно море, където кипърските гръцки власти вече са възложили на компании на Италия и Франция да извършват проучвания за въглеводороди. Туск заяви, че лидерите от ЕС вече \"остро са осъдили\" предишните сондажни дейности на Турция в район, в който Кипър има изключителни икономически права и че ЕС \"застава единен\" в подкрепа на Кипър във връзка с последните действия на Анкара. Но кипърският президент Никос Анастасиадис настоя за \"по-конкретен отговор\", като заяви, че ЕС разполага с инструменти, за да защити своя авторитет и че \"законността трябва да надделее над правото на джунглата\", което Турция иска да наложи в Източното Средиземноморие. ЕС по-рано наложи първоначални санкции на Турция заради сондажите й край Кипър.", "date": "2019.10.11", "title": "Туск: Турция трябва да спре сондажите край бреговете на Кипър"}
{"url": "https://www.24chasa.bg/novini/article/7703602", "text": "Един месец след Франкфурт отваря врати Международен автомобилен салон София 2019 и това ще бъде най-значимото събитие на годината, не само заради участниците и експонатите, но и заради отношението, което имаме към него. Това каза при откриването на изложението днес министърът на транспорта, информационните технологии и съобщенията Росен Желязков, предаде БТА. \"Накъде върви автомобилната индустрия ще видим на изложението, но едно е ясно - утрешният автомобил няма да е вчерашният. Говори се за алтернативни горива и алтернативно задвижване, но скоро ще говорим за ретрозадвижване, това, което наблюдаваме днес. Автомобилите ще стават все по-смарт, ще общуват един с друг, ще общуват с инфраструктурата и с водача, ако има такъв в автомобила, но едно нещо ще остане - желанието да се сливаме с автомобила, удоволствието, което изпитваме, когато управляваме автомобила, колкото и някой ден това да бъде само спомен\", коментира министър Желязков. По думите му автомобилът има и социална функция и много скоро ще станем свидетели как новите технологии ще позволят автомобилите да стават все по-достъпни. Росен Желязков коментира и ангажимента на правителството, който е - \"все повече нови автомобили в обръщение и те да стават все по-достъпни. Това по думите му ще става чрез инструменти - фискални и други, защото новият автомобил е не само по-екологосъобразен, но и по-безопасен\". В заключение министър Желязков пожела на добър път на автомобилен салон София 2019 и всички да имат нови автомобили. Тазгодишния 24-ти Международен автомобилен салон София 2019 се открива за посетители утре и ще продължи до 20-ти октомври в Интер Експо Център. Общо 250 експоната, от които 14 нови модела мотоциклети са представени на него. В изложението участват над 75 фирми - изложители, които на 12 000 кв.м изложбена площ представят най-доброто от автомобилната индустрия. Посетителите ще видят повече от 70 технологични новости и автомобилни премиери - 16 нови модела, 13 фейслифта и 18 нови модификации. Акцент в тазгодишният Международен автомобилен салон София 2019 ще бъдат екологичните автомобили.", "date": "2019.10.11", "title": "Желязков: Автомобилен салон София 2019 ще бъде най-значимото събитие на годината"}
{"url": "https://www.24chasa.bg/novini/article/7703630", "text": "Те ще подпомагат дейността на ОИК при раздаването на изборните книжа в самия изборен ден и при приемането на протоколите и бюлетините след края на вота. Общинската комисия мотивира искането си с факта, че ще извърши най-голям обем работа в страната, секционните комисии в София ще са над 1600, ще се гласува както за общински съветници и кмет на общината, така и за районни кметове.", "date": "2019.10.11", "title": "ЦИК одобри назначаване на още технически сътрудници за изборите"}
{"url": "https://www.24chasa.bg/novini/article/7703629", "text": "Иранският петролен танкер \"Сабити\", който според националната петролна компания е бил ударен от ракета в Червено море, се насочва към иранското пристанище Ларак, предаде Ройтерс, цитирайки данни на компанията за финансова информация Рефинитив (Refinitiv). Танкерът се движи, използвайки двигателя си, към остров Ларак край бреговете на Иран, предава БТА. По данни на ТАСС, позоваващи се на иранското радио, танкерът е спрял да се движи. Екипажът е овладял ситуацията, не му е оказвана помощ от трети страни. Иранското външно министерство потвърди, че танкерът е бил нападнат в Червено море и е понесъл щети, предаде Ройтерс. \"Тези, които стоят зад това нападение, носят отговорност за последствията от тази опасна авантюра, включително за причиненото замърсяване на околната среда\", заяви говорител на министерството пред националната телевизия. Той обеща, че Техеран ще съобщи за всички подробности, свързани с опасния акт на агресия, след като приключи разследването. Изтичането на петрол от резервоарите на танкера е овладяно, съобщи иранската аге", "date": "2019.10.11", "title": "Иранският танкер, ударен от ракета в Черно море, се връща в страната си"}
{"url": "https://www.24chasa.bg/novini/article/7703635", "text": "Турското нахлуване в Сирия е възможност за Русия да засили влиянието си в региона, откъдето Вашингтон изглежда се оттегля. Но колкото повече продължава операцията, толкова повече ще растат и рисковете за дипломацията на Москва, смятат източници, близки до Кремъл. В телефонен разговор с турския президент Тайип Ердоган преди операцията срещу съюзените със САЩ кюрдски бойци, руският лидер Владимир Путин, съюзник на сирийския президент Башар Асад, ясно е дал да се разбере, че се надява нахлуването да бъде ограничено по време и мащаб, казаха източници, предава БТА. \"Колкото по-скоро приключи тази конфликтна ситуация, толкова по-добре за всички\", каза Андрей Климов, високопоставен пропутински депутат от Сената на Русия. \"Наистина се надявам нашите турски партньори да направят всичко възможно за избягване на дори и най-малкия шанс за конфликт на терена със сирийските правителствени сили, да не говорим с руските войници\", добави той. За Русия сегашната обстановка изисква много сложно балансиране. Тя обеща да използва въздушната си мощ, за да помогне на Асад да си върне загубените през осемгодишната война територии, освен това тя нееднократно е подчертавала важността на запазването на териториалната цялост на Сирия. Но Москва също така работи с Турция и Иран за мирно уреждане на сирийския конфликт, чрез което от една страна, да бъде реформирана сирийската конституция, а от друга, да бъде показано, че Русия може и да бъде миротворец, освен да воюва. Според критици усилията на Москва са бутафория, целяща да донесе фалшиво политическо споразумение, което да легитимира отново Асад и да привлече средства от ЕС и Персийския залив за възстановяване на Сирия. За Москва един успех на дипломатическото поле ще бъде венецът на предприетата през 2015 г. интервенция в Сирия, дала ново влияние на Русия в Близкия изток, върху което Москва иска да надгражда, особено във време, когато Вашингтон изглежда се дистанцира от региона. По-рано тази седмица президентът Доналд Тръмп изтегли американските части от пътя на турската офанзива и с това си навлече критики от представители и на двете партии в Конгреса на САЩ, които изтъкват, че кюрдите са воювали редом с американците за разгрома на \"Ислямска държава\". Анкара разглежда сирийските кюрдски милиции Сили за защита на народа като терористи заради връзките им с бунтовниците в Турция. Ако турската операция се проточи прекалено дълго или стане твърде объркана, това може да разстрои дипломатическите усилия на Кремъл. Вчера съветникът в руското президентство Юрий Ушаков заяви, че макар и Москва да се отнася с разбиране към съображенията за сигурност на Анкара, Путин е казал на Ердоган, че неговите сили трябва да действат внимателно. \"Смятаме за важно всички страни да покажат сдържаност и внимателно да преценяват практическите си стъпки, за да не накърнят взетите за постигане на политическо уреждане мерки\", допълни Ушаков. В тази връзка той изтъкна насроченото за 29 октомври първо заседание на подкрепяната от Москва сирийска конституционна комисия като нещо, на което не трябва да се пречи, и добави, че ще бъде неприемливо за Русия, ако при турската офанзива страдат цивилните. Руският външен министър Сергей Лавров даде ясно да се разбере, че Москва вече се позиционира като посредник в уреждането на ситуацията с най-новия обрат на събитията в дълго проточилия се сирийски конфликт. Това може да включва посредничество в преговори между Анкара и Дамаск, който иска турските сили да напуснат, и между Дамаск и кюрдите, които искат да им бъде дадена някаква степен на автономия в рамките на Сирия, каквато досега Асад не показва признаци, че ще им предостави. Лавров заяви пред репортери, че Москва ще пробва и двете неща и изтъкна очевидния ентусиазъм и от сирийска, и от кюрдска страна по отношение на услугите на Русия. \"Ще видим какво можем да направим\", каза руският министър. Матийо Булег, изследовател от лондонския мозъчен тръст \"Чатъм хаус\", заяви: \"Русия е може би единственият играч на терена, който може да разговаря едновременно с всички. Било то с Израел или Иран, с кюрдските сили или Турция, или с Асад, или който да било другиго\". За Путин това би била съществена геополитическа победа. \"Ако той успее да реши сегашната ситуация, това ще бъде разглеждано като важна политическа победа\", каза Андрей Кортунов, ръководител на Руския съвет за международни отношения, аналитичен център, близък до руското външно министерство. \"Путин може да каже, че американците са се провалили, но ние сме успели да уредим нещата, което показва, че нашият подход към конфликта е по-ефективен от този на нашите геополитически опоненти\", заяви той. Ако Турция ограничи операцията си до зона за сигурност, навлизаща най-много до около 50 км навътре в територията на Сирия, и операцията й е бърза, Русия вероятно ще я толерира, каза Владимир Фролов, високопоставен бивш руски дипломат. С оглед на разполагането от Русия в Сирия на модерни системи за противовъздушна отбрана и военновъздушната й база там Москва притежава необходимите технически възможности да спре всякакво турско настъпление, ако поиска, каза той. \"Ако Ердоган поиска да навлезе още по-навътре в Сирия, което почти ще означава да я раздели, Москва ще се опита да попречи на това, като разположи на предна линия руски наблюдателни постове, разполагащи с руско прикритие от въздуха\", прогнозира Фролов. \"Русия контролира небето над Сирия и сега самолетите на Турция летят, когато Москва пожелае\", добави той.", "date": "2019.10.11", "title": "За Путин турската операция в Сирия е шанс да засили влиянието си в Близкия изток"}
{"url": "https://www.24chasa.bg/novini/article/7703638", "text": "Международната агенция по енергетика (МАЕ) намали прогнозите си за растежа на петролното потребление през настоящата и през следващата година, визирайки глобалното икономическо забавяне. Според последния ежемесечен доклад на МАЕ глобалното търсене на петрол ще се увеличи през тази година с 1,0 млн. барела на ден, което е със 100 хил. барела по-малко, отколкото предишните прогнози и след растеж на потреблението през 2018-а година с 1,2 млн. барела дневно. Това представлява четвъртото поредно намаляване на прогнозите на МАЕ в рамките на последните пет месеца, предаде  За 2020-а година МАЕ смята, че ще се увеличи потреблението на петрол в световен план с 1,2 млн. барела на ден, което е също със 100 хил. барела по-малко, отколкото предишната прогноза на базираната в Париж международна организация. МАЕ отдава това понижение с по 100 хил. барела на ден на търсенето, което се оформяха \"като най-слабото от 2016-а година насам, следвайки доказателства за неговото забавянето в няколко големи консуматорски региони и държави, включително Европа, Индия, Япония, Корея и САЩ. Относно глобалните петролни доставки, МАЕ посочи, че те са спаднали през септември с 1,5 млн. барела на ден до 99,3 млн. барела, следвайки атаките с дронове на важни петролни съоръжения на компанията \"Сауди Арамко\". Според базираната в Париж агенция тези въздушни удари са причинили най-големият срив на петролните доставки в модерната история, но производството в Саудитска Арабия се е възстановило бързо. \"Петролните пазари през септември издържаха широкомащабното прекъсване на доставките \"като по учебник\". Цените обаче паднаха обратно, след като стана ясно, че щетите, макар и сериозни, няма да доведат до дълготрайни смущения на пазарите“, отбеляза МАЕ в своя доклад. На Саудитска Арабия отне едва 11 дни, за да възстанови своето петролно производство, въпреки че средните петролни доставки на кралството през септември бяха по-малко със 770 хил. барела на ден, достигайки малко над 9 млн. барела дневно, което беше най-ниското ниво от 2011-а година насам. Според МАЕ увеличаването на растежа на петролното предлагане от Съединените щати, Бразилия и Норвегия би помогнало да се намали търсенето на суров петрол, добиван в рамите на ОПЕК, до 29 млн. барела дневно през следващата година, което може да подтикне петролния картел да продължи да ограничава своето производство през 2020-а година. В началото на настоящата година Организацията на страните износители на петрол, заедно с Русия и други производители (съюз, известен като \"ОПЕК+\"), сключиха споразумение за намаляване на съвместното петролопроизводство с 1,2 млн. барела на ден, за да подкрепи балансирането на пазара и цените на черното злато. В последствие срокът на това споразумение беше удължен до март 2020-а година, като на среща на \"ОПЕК+\" в началото на декември (на 5-и и 6-и декември) ще се решава неговото бъдеще. По-рано тази седмица генералният секретар на ОПЕК Мохамед Баркиндо намекна, че по-голямо съкращаване на доставките на петрол е сред вариантите, които \"ОПЕК+\" трябва да обсъдят на декемврийската среща. Днешният редовен доклад на МАЕ е факт, след като по-рано тази седмица ОПЕК също представи своя месец доклад, намалявайки прогнозата си за растеж на световното търсене на петрол през 2019-а година (с 40 хил. барела до 1,02 млн. барела на ден) до общо потребление в размер на 99,84 млн. барела на ден, но запазвайки без промяна прогнозата 2020-а година за общо потребление от 100,92 млн. барела дневно (или увеличение с 1,08 млн. барела на ден). В същото време ОПЕК намали своите оценки за перспективите за растеж на доставките извън картела както за 2019-а, така и за 2020-а година. Картелът очаква предлагането на петрол извън рамките на картела да достигне тази година 64,4 млн. барела на ден (увеличение с 1,99 млн. барела спрямо година по-рано, което обаче е с 160 хил. барела по-малко от предходната оценка на ОПЕК) и увеличение с 2,25 млн. барела през 2020-а година (понижение с 50 хил. барела на ден спрямо предишната прогноза).", "date": "2019.10.11", "title": "МАЕ прогнозира по-бавен растеж на световното петролно потребление през 2019 и 2020-а"}
{"url": "https://www.24chasa.bg/novini/article/7703628", "text": "Общо 300 000 лв. са взели от жертвите си телефонните измамници от Ветово, които бяха задържани при операция на Главна дирекция Национална полиция. 53 400 лв. от тях са им били дадени от 11-годишно дете в Стара Загора, съобщи шефката на сектор \"Измами в структурата\" главен инспектор Златка Падинкова.  Едно от мулетата на бандата пък било близък приятел със задържаните за двойното убийство в столичното село Негован, каза говорителката на спецпрокуратурата Сийка Милева. Тя допълни, че групата е използвала схемата за съдействие на полицията при залавяне на телефонни измамници. Употребявани са и пароли както при комуникацията с жертвите, така и при тази с мулетата. Една от ключовите думи била \"Ками\". Жертва, дала им 130 000 лв., пък била принудена да си купи нови телефон и карта, както и да спи в хотели. Обвинени са 8 души. Спецпрокуратурата им е поискала постоянен арест. ", "date": "2019.10.11", "title": "Телефонните измамници от Ветово задигнали 300 000 лв., дете им дало 53 000 лв."}
{"url": "https://www.24chasa.bg/novini/article/7703649", "text": "Окръжна прокуратура – Велико Търново задържа за 72 часа български гражданин, обявен за международно издирване, съобщиха от прокуратурата. Гръцките власти са обявили П. П. за издирване въз основа на Европейска заповед за арест, издадена от съдебните власти на гр. Thrace, Р Гърция, за участие в организирана престъпна група с цел извършване на измами. Въз основа на приложените доказателства Окръжна прокуратура – Велико Търново постанови задържането на лицето за срок от 72 часа. В този срок и след допълнителна преценка доколко ЕЗА отговаря на изискванията на чл.36 и чл. 37 от ЗЕЕЗА, по отношение на задържаният ВТОС ще внесе искане в съда за вземане на мярка за неотклонение задържане под стража.", "date": "2019.10.11", "title": "Издирван в Европа измамник е задържан в Търново"}
{"url": "https://www.24chasa.bg/novini/article/7703660", "text": "Спешен център в Елин Пелин е възможно да бъде изграден с европейски средства, обяви на среща с лекари и управителите на двете болници в града, председателят на парламентарната здравна комисия и на парламентарната група на ГЕРБ, д-р Даниела Дариткова. Филиалът, който обслужва пациенти в две общини, Елин Пелин и Горна Малина, е в окаяно състояние. Ремонтни дейности не са извършвани от 2000-та година досега. Мазилката от таваните пада, а дограмата се нуждае от незабавна подмяна – съобщи д-р Любка Петрова от филиал на спешен център Елин Пелин по-рано днес, при посещение на д-р Давидкова и народения представител Васил Цветков в спешния център. Общинската поръчка за избор на изпълнител, който да извърши ремонта на спешния център в София-град и София-област вече е обявена. След ремонта ще бъдат направени постъпки за подмяна на оборудването. Ремонтът е част от програмата на кандидата за кмет Стефан Стоилов. „Вярвам, че програмата на кандидат-кмета ще намери подкрепа. Той има подкрепата на изпълнителната власт и правителството“, подчерта д-р Дариткова. Да бъде разкрит неотложен кабинет към болницата или спешния център, около тази идея се обединиха председателят на комисията, кандидат-кметът Стефан Стоилов, общинските практикуващи лекари и управителите на двете болници – общинската д-р Мая Луканова и частната – д-р Катрин Крахтова. Целта е кабинетът да поеме пациентите на личните лекари в извънработното им време. „Това ще улесни и пациентите и лекарите“ – коментираха участниците в срещата. Те посетиха болницата, където се запознаха с работата на лечебното заведение. Болницата в Елин Пелин няма просрочени плащания, текущите са в размер на 105 хил. лева. Тя разполага с 5 отделения и работи с 45 клинични пътеки, 1250 е средната брутна работна заплата. Здравеопазването е един от основните приоритети на кандидат-кмета Стефан Стоилов. Според него местната власт трябва да е подкрепящ партньор за подобряване качеството на здравните услуги.", "date": "2019.10.11", "title": "Д-р Даниела Дариткова: Спешен център в Елин Пелин може да бъде изграден с европейски пари"}
{"url": "https://www.24chasa.bg/novini/article/7703675", "text": "Мъж, ранил с нож свой опонент, е задържан от служители на РУ - Септември, съобщават от МВР. Снощи, около 19.30 часа, на улица в септемврийското село Славовица, при скандал, възникнал между живеещите в селото мъже на 60 и на 57 години, напрежението ескалирало и по-възрастният извадил джобно ножче, с което нанесъл няколко прободни рани в областта на корема на своя опонент. Пострадалият бил транспортиран и настанен в МБАЛ-Пазарджик, без опасност за живота.  На мястото пристигнали екипи на полицейското управление в Септември, които задържали в ареста извършителя. По първоначални данни в основата на скандала била стара вражда между двамата. По случая е образувано бързо производство, работата по неговото изясняване продължава.", "date": "2019.10.11", "title": "Мъж наръга с джобно ножче в корема свой съселянин в септемврийско село"}
{"url": "https://www.24chasa.bg/novini/article/7703681", "text": "Двама братя от Харманли са задържани за извършени от тях кражба и хулиганство. Снощи, към 21.20 часа, на тел. 112 е получен сигнал от крупие в казино в Харманли. Жената обяснила, че успяла да натисне паник бутона, след като влязла в спор с 23-годишна посетителка на игралната зала, отзовалият се служител на СОД обаче бил пресрещнат от двама непознати, които го съборили на земята и започнали да го ритат, в отговор на което полицаят произвел изстрел във въздуха със служебното си оръжие. В този момент пристигналите на място полицаи задържали двамата нападатели - на 38 и 27 години. Пострадалият е настанен в местната болница с отоци по тялото. Малко по-късно крупието забелязала, че са счупени огледалата и пукнато предното панорамно стъкло на ползвания от нея \"Фолксваген\", паркиран пред залата, а 50-годишен турски гражданин подал жалба в полицията, че в близост до Автогарата бил подгонен от задържаните мъже, а в игралната зала е установил липса на 220 евро. Заподозрени и към двата случая са двамата братя харманлийци, които са задържани до 24 часа по заведените досъдебни производства.", "date": "2019.10.11", "title": "Задържаха двама братя от Харманли за побой и кражба от игрална зала"}
{"url": "https://www.24chasa.bg/novini/article/7703684", "text": "Мъжът, обвинен за убийствата на двама души при атаката срещу синагогата в източногерманския град Хале, е признал вината си за деянието, както и че го е извършил по десноекстремистки и антисемитски мотиви, съобщи днес германската федерална прокуратура, цитирана от ДПА и Ройтерс. Въоръженият с огнестрелно оръжие нападател се опита да щурмува еврейския храм, пълен с богомолци, в сряда по време на свещения еврейски празник Йом Кипур. След като нахлуването му в синагогата бе предотвратено от охраната й, той застреля двама души извън храма. Според германските власти, които вече квалифицираха нападението като тероризъм, 27-годишният Щефан Байе искал да имитира подобни извършени вече другаде по света подобни нападения, а след това самият той да бъде имитиран при последващи атаки на други десни екстремисти, информира БТА. Германски медии, цитирани от британския в. \"Гардиън\", съобщават, че една от причините броят на жертвите да бъде минимален, е, че терористът използвал домашно преработено оръжие, което непрекъснато правело засечки. Свидетели видели, как той на няколко пъти насочвал оръжието срещу случайни хора отвън, но при натискане на спусъка изстрел не последвал, от което той започнал да се изнервя. През цялото това време нападателят предавал на живо в интернет платформата \"Туич\" действията си с помощта на камера, монтирана върху металната му каска на главата. Президентът на Централния еврейски съвет в Германия обвини полицията, че е реагирала мудно и е позволила на нападателя няколко минути да \"действа\" пред синагогата, опитвайки се да изпълни замисъла си. \"Скандално е, че синагогата в Хале не е защитена от полиция в свещен ден като Йом Кипур\", каза Йозеф Шустер. В отговор германското вътрешно министерство обяви, че ще вземе трайни мерки за сигурност на синагогите в страната. \"Това правителство ще направи всичко, за да гарантира, че евреите в тази страна ще могат да живеят без заплахи и без страх\", каза вътрешният министър Хорст Зеехофер.", "date": "2019.10.11", "title": "Нападателят от синагогата в Хале е действал по антисемитски мотиви"}
{"url": "https://www.24chasa.bg/novini/article/7703690", "text": "Чрез новата програма \"Образование с наука\" разчитаме да вдъхновим повече ученици да се занимават с наука или да имат по-задълбочени познания по математика, техника и природни науки, където имаме най-голям дефицит на специалисти. Това каза министърът на образованието и науката Красимир Вълчев при представянето на съвместната програма на МОН и БАН в Етнографския музей. Целта на програмата е повече ученици за посетят музеите и институтите на БАН, като сега това ще са предимно ученици от София, но в следващата година ще разширим програмата, по думите на министър Вълчев. Той добави, че се надява, че чрез програмата ще може да се мотивират повече ученици за подобряване на резултатите им в училище, предаде БТА. По програмата \"Образование с наука\" институтите и музеите към МОН разработват проекти за обучение с различни дейности за ученици. Всяко училище ще може да се включи в програмата, като чрез компетентностния подход ще може да бъдат обогатени уроците по математика, природни науки, информационни технологии, български език и литература, история, география, биология и гражданско образование. Сред проектите по програмата, разработени за учениците от институтите и музеите на БАН, са робо академия, лаборатория за изучаване на природни бедствия и екологични катастрофи от Космоса, \"Написаното остава. Пиши правилно!\", повишаване на компетентностите по компютърна и информационна сигурност за учители и ученици от девети до 12-и клас, изследователски подходи във физиката, астрономията, космическата физика и космическите технологии. Нарекохме програмата \"Образование с наука\", защото в Европа и света от 20 години се говори за т.нар. научно образование, но то не е евтино, обясни заместник-министърът на образованието и науката Карина Ангелиева. Това е така, тъй като не е възможно да има научно оборудване във всяко училище и затова искаме \"БАН да влезе в училище\", а и повече ученици да влязат в научните лаборатории, отбеляза тя. Програмата се финансира с 500 000 лева от МОН и през първата й година в нея ще участват 10 000 ученици в трите модула на програмата - музеи, научни проекти и летни школи. БАН има дългогодишна традиция за работа с младите хора, а по програмата учени от БАН ще може да посещават училищата и да разказват на учениците за научни проекти, каза председателят на БАН акад. Юлиан Ревалски.", "date": "2019.10.11", "title": "Красимир Вълчев: \"Образование с наука\" ще повиши оценките по математика и природни науки"}
{"url": "https://www.24chasa.bg/novini/article/7704103", "text": "\"Българските войници не могат да бъдат пушечно месо в експериментите, които стават в Близкия Изток и няма да бъдат, поне докато аз съм министър.\" Това заяви във Велико Тръново министърът на отбраната Красимир Каракачанов по повод турския удар в Сирия. \"Отказали сме да изпратим войски в Сирия, абсурд е сега да изпращаме заради този конфликт\", допълни той. \"Може би ще се наложи, ако се засили емиграционния натиск, отново да използваме армията за защита на границата. Имаме разчетите, взаимодействието с гранична полиция е много тясно. Знаете, че до лятото на тази година имаше наши подразделения, които участваха в охраната на границата и сме готови при необходимост отново да ги изпратим и да не допуснем България да бъде наводнена\", каза военния министър. Той подчерта, че към момента подобна заплаха няма. \"Наблюдаваме ситуацията и в Гърция, там където има лагери в близост до нашата граница, наблюдаваме движението на турска територия и още преди да се сформират подобни маси, които да тръгнат към България, ние ще ги установим и ще вземем необходимите мерки\", заяви Каракачанов. Министърът каза, че  , е повод за основателно притеснение. \"З милиона нелегални емигранти в Турция не са за подценяване. Една немалка част от тези нелегални емигранти са с радикални ислямистки убеждения. Притеснява ме, че този конфликт, който започна и се разгаря отново, няма да успокои ситуацията в Сирия, а отново ще я възпламени. И че затворените и контролирани от кюрдските сили лагери с джихадисти, могат да спрат да се охраняват и тези хора да тръгнат към Европа\", обясни Каракачанов и увери, че са взети мерки и към момента няма движение по направление на България.", "date": "2019.10.11", "title": "Каракачанов: Армията има готовност да отговори на евентуален бежански натиск след удара в Сирия"}
{"url": "https://www.24chasa.bg/novini/article/7703719", "text": "Новоизбраният председател на Европейската комисия Урсула фон дер Лайен ще има възможност да обсъди с президента на Франция Еманюел Макрон въпроса за състава на новата ЕК на заседанието на Европейския съвет следващата седмица. Това съобщи говорител на комисията, цитиран от БТА. Очаква се Макрон и Фон дер Лайен да обсъдят решението на Европейския парламент да отхвърли предложената от Франция за еврокомисар Силви Гулар. Досега нито Франция, нито Унгария, нито Румъния са изпратили официални предложения за нови еврокомисари, след като първоначалните им кандидати не издържаха изпита пред евродепутатите, уточни говорителят. Той не пожела нито да отрече, нито да потвърди думите на Макрон, цитирани от френските медии, че Фон дер Лайен му е обещала, че Гулар ще издържи изпита в ЕП, защото е осигурена необходимата подкрепа. Гулар вчера бе отхвърлена окончателно от евродепутатите, след като не успя да отговори убедително защо заради водените срещу нея разследвания не може да бъде френски министър, но очаква да бъде избрана за еврокомисар. Макрон твърди, че освен Гулар е дал на Фон дер Лайен още две имена за еврокомисари това лято. По неговите думи отговорността за последвалите събития е на Фон дер Лайен, която избрала Гулар, макар да била предупредена от френския президент за възможните неприятности. Говорител на ЕК днес отказа коментар с обяснението, че поверителността на разговорите осигурява постигането на решения в ЕС. Всеки политик носи отговорност за опазването на тайната на разговора, добави говорителят. Френската преса днес излезе с водещи критични заглавия за историята с Гулар, в които най-често упреците са за проява на арогантност от френския президент. Френските медии определят случая като огромен провал за страната, шамар и студен душ.", "date": "2019.10.11", "title": "Разногласията около състава на следващата ЕК се задълбочават"}
{"url": "https://www.24chasa.bg/novini/article/7703708", "text": "Отново десетки хиляди сирийци бягат, повтаряйки кошмара с набързо стегнат багаж, задръстени от трафик шосета и несигурна съдба. Семейства, които само преди няколко години са избягали от яростните атаки на \"Ислямска държава\" (ИД), сега бягат от турската офанзива срещу същите кюрдски бойци, победили екстремистката група. Съединените щати, които работеха рамо до рамо със сирийските кюрди, се отдръпнаха настрана и изоставиха своите съюзници. Сега цивилните отново са обърнати в бягство, но този път има още по-малко места, където да отидат. Северната граница с Турция е затворена, лагерите за вътрешно разселени лица са препълнени, а вражески сили, вкл. непобедени бойци от ИД са в готовност да се надигнат и да се възползват от хаоса. Следва преглед на бежанската криза в Североизточна Сирия на фона на опасенията, че тя ще се задълбочи драматично. След избухването на гражданската война през 2011 г. сирийските правителствени сили до голяма степен се изтеглиха от североизтока, за да се съсредоточат в други части на страната. Това позволи на кюрдското малцинство да създаде автономен район, който прие с отворени обятия бежанци от боевете в други части на страната, вкл. християни и други религиозни малцинства. Но ИД започна офанзива в района през 2013 г., превзе голяма част от него и установи столицата на самозвания халифат в североизточния град Ракка. Десетки хиляди хора избягаха от боевете и бруталното управление на групировката, белязано от масови кланета, публични обезглавявания и други жестокости. След като бяха почти заличени в североизточния граничен град Кобане, оглавяваните от кюрди Сирийски демократични сили (СДС) започнаха контрафанзива. С голямата военна подкрепа на САЩ те постепенно отнеха цяла Североизточна Сирия от екстремистите, вкл. Ракка. Но победата беше извоювана с потресаваща цена - десетки хиляди убити и цели квартали и градове в развалини. Голяма част от Ракка бе разрушена, а градът все още е осеян с неизбухнали взривни устройства. Сега кюрдските бойци се втурват отново към фронтовите линии, този път да се бият с Турция, която ги смята за терористи заради връзките им с кюрдското въстание на турска територия. Турция се е заканила да създаде \"безопасна зона\" по границата си до 30 км навътре в Сирия, където възнамерява да засели част от наброяващите над 3,5 милиона сирийски бежанци, които е приела. Но самата офанзива може да породи нова вълна от преселване. \"Стотици хиляди цивилни в Северна Сирия са сега за застрашени\", каза Върховният комисар на ООН за бежанците Филипо Гранди. \"Цивилните и цивилната инфраструктура не бива да бъдат мишени\", каза той. Когато Турция започна въздушни удари и артилерийски преграден огън по границата, по главните шосета можеше да се видят колони от коли, камиони и моторизирани рикши, натоварени със семействата, набързо събрали своите вещи в брезентови чували и найлонови торби. По оценка на Норвежкия съвет за бежанците в петкилометровата ивица по границата живеят около 450 хиляди човека, сред които и 90 хиляди, които са бягали поне веднъж през гражданската война. Международният спасителен комитет (International Rescue Committee) - друга група за помощ, която работи в региона, - заяви, че сраженията може да прокудят до 300 хиляди човека и че даже ограничена военна операция може да прогони 60 хиляди от граничната зона. \"Много от тези хора вече са се преселвали много пъти и са страдали ужасно под бруталното управление на [ИД], за да се изправят пред още една криза\", казаха от комитета. Останаха малко места за бягство. На север, Турция до голяма степен е затворила границата си и вече не приема бежанци. На изток е Ирак, който вече е приел 250 хиляди сирийски бежанци, 90 хиляди от които в лагери, които разчитат на международна помощ, сочат данни на Норвежкия съвет за бежанците. На запад е територия, държана от сирийските правителствени сили и техните руски и ирански съюзници. Бежанците, които са избягали от зоните под правителствен контрол, не бързат да се завръщат, опасявайки се от арести и жестоки отмъщения. Остава югът, осеян с опустошени малки и големи градове и лагери, обитавани от над 108 хиляди вътрешно разселени. \"Хората, които живеят в лагери за вътрешно разселени в Североизточна Сирия, са крайно уязвими\", казва Карл Шембри от Норвежкия съвет за бежанците. \"Те обитават пренаселени лагери, които изцяло разчитат на помощта на хуманитарни агенции, затрудняващи се да покрият нуждите\", добави той. В региона също има вълна от нападения от оцелели джихадисти. Силите на сирийските кюрди държат в плен хиляди бойци на ИД, вкл. мнозина чужденци, но казват, че може да не съумеят да опазят центровете за задържане заради турската офанзива. Бягството и на малък брой от тези бойци може да ускори ново възраждане на екстремистката група, която в различни форми оцеля след някои поражения от времето на войната на САЩ в Ирак. В продължение на месеци Турция заплашваше с мащабна операция, но се въздържаше отчасти заради съпротивата на САЩ срещу нанасянето на удар по кюрдските съюзници на Вашингтон. Тези опасения сякаш се изпариха в края на миналата седмица, когато президентът Доналд Тръмп каза, че иска да извади Америка от \"глупавите безкрайни войни\" и така даде зелена светлина на турския президента Реджеп Тайип Ердоган, като започна изтегляне от граничните постове на част от над хилядата американски войници, базирани в Североизточна Сирия за борбата срещу ИД. Това решение бе нашироко осъдено от демократи и мнозина републиканци, вкл. някои близки съюзници на Тръмп. Непостоянният Тръмп и преди е променял становищата си за Сирия и може да се намеси в опит да спре операцията, ако насилието ескалира. Но е възможно също Турция да направи опит да елиминира Сирийските демократични сили веднъж завинаги, като пренесе сраженията навътре в Сирия. В готовност са и силите, лоялни на сирийския президента Башар ал Асад, който многократно се е заканвал да установи под своя контрол цялата страна.  (От БТА)", "date": "2019.10.11", "title": "Турската офанзива предизвика ново масово изселване"}
{"url": "https://www.24chasa.bg/novini/article/7703725", "text": "37-годишният Калоян К. от днес е с мярка за неотклонение „задържане под стража“ по уважено от Варненския районен съд искане на Районната прокуратура. Мъжът е привлечен към наказателна отговорност за противозаконно отнет автомобил от жител град Аксаково с намерението да го ползва. Кражбата е извършена в ранните часове на 4 октомври. Колата била намерена по-късно с лека повреда и оставена без надзор. Обвиняемият е осъждан 15 пъти. Справка в свидетелството му са съдимост показва, че Калоян е \"специалист\" по противозаконно отнемане на автомобили и кражби. И в момента спрямо него има висящо производство за извършена кражба в условията на опасен рецидив. Определението на Варненския районен съд, с което е наложена най-тежката мярка за процесуална принуда на обвиняемия, подлежи на обжалване пред Варненския окръжен съд.", "date": "2019.10.11", "title": "15 пъти осъждан спец по автокражбите е задържан под стража"}
{"url": "https://www.24chasa.bg/novini/article/7703380", "text": "„България очаква новият мандат на европейските институции да бъде посветен на реалното икономическо, социално и научно сближаване. Ако ЕС не инвестира в своето социално и икономическо единство, вътрешното разделение ще продължи да застрашава принципите и устоите на съюза“. Това заяви президентът Румен Радев в изказването си на 15-ата среща на държавните глави на парламентарните република в Европейския съюз, която се провежда в столицата на Гърция, Атина, съобщиха от прессекретариата на президента. Президентът Радев посочи, че Кохезионната политика на ЕС остава приоритет за България, но нейната устойчивост ще зависи все повече от равномерното разпределение на научната и образователна инфраструктура в Европа като фактор за национален икономически растеж. За България успехът на Кохезионната политика ще се измерва в преустановяване на емиграцията и на това младите хора да намират своята перспектива за развитие у нас, заяви още Румен Радев. Акцент бе поставен върху необходимостта от преодоляване на различията между Изток-Запад и Север-Юг в Европа. В изказването си на форума българският президент подчерта, че срещата на върха съвпада с динамични промени в средата на сигурност, на предизвикателства пред икономиката и климата. В тази обстановка първостепенна задача на държавите-членки на ЕС е гарантирането на сигурността на гражданите и на условията за стабилност и просперитет. „Европа все още се фокусира предимно върху последствията и по-малко върху причините за миграцията, а ЕС все още е зает основно да реагира на промените в средата за сигурност, докато другите стратегически играчи променят тази среда в свой интерес, докато мигрантският натиск остава за нас“, посочи Румен Радев. По думите на президента Европа се нуждае от по-високи амбиции в сферата на сигурността и от всеобщ подход на ситуационна осведоменост и предсказуемост, бързо вземане на решения и нови гъвкави механизми за тяхното изпълнение. „ЕС се нуждае от оперативен план за защита на външните – особено сухопътните граници, в случай на нов голям миграционен натиск, който да не допуска заплахи за сигурността на гражданите или хуманитарна криза. Преди две години поставих този въпрос на заседание на Съвета на ЕС и днес ситуацията отново потвърждава необходимостта от подобна стъпка“, заяви държавният глава. Румен Радев отново призова за засилване на охраната на външните европейски граници и за реформи в Дъблинския регламент и европейската политика за предоставяне на убежище. Това са неотложни мерки, които засягат пряко България и другите държави-членки по външните граници на ЕС, но и способността на съюза да действа като единна общност. „Европа се нуждае и от много по-активно проектиране на влияние извън географските граници на ЕС и от много по-голяма ангажираност към държавите на произход на мигрантите за укрепване на тяхната сигурност и икономическо развитие, на системите на здравеопазване и образование“, заяви още българският държавен глава. По думите му, ако това не се случи, Европа няма да бъде в състояние да постигне желаното ниво на вътрешна сигурност, независимо от непрекъснато нарастващите разходи. Във форума на най-високо равнище в Атина участват президентите на България, Гърция, Хърватия, Естония, Германия, Унгария, Ирландия Италия, Латвия, Малта, Полша, Португалия и Словения. В рамките на работното си посещение в Република Гърция президентът Румен Радев е придружаван от съпругата си Десислава Радева.    ", "date": "2019.10.11", "title": "Радев: България очаква европейските институции да се фокусират върху реалното икономическо, социално и научно сближаване (Видео, снимки)"}
{"url": "https://www.24chasa.bg/novini/article/7703404", "text": "\"Няма по-хубаво от младостта, силата. А за вашите дядовци, баби, майки, бащи, братя и сестри съм сигурен, че това е миг на гордост, че са отгледали такива синове и дъщери. Освен че се гордеем с вас и се грижим. 16 милиона лева сме отпуснали за ремонт на сградите, за да живее и учите в нормални условия\", обърна се премиерът Бойко Борисов към курсантите, които положиха клетва във Военния университет във Велико Търново. В речта си пред младежите и девойките от военното училище министър-председателят Борисов подчерта, че тази година за отбрана ще бъдат изразходвани близо 4 милиарда лева. „Разходи, които българските граждани са събрали от своите данъци. Затова трябва да се подготвяте, да сте много добри, защото виждате събитията в Сирия, Либия, Косово, ние ще сме добри политици, ако има траен мир. Но винаги е добре в гърба си да имаш възпиращата сила на Българската армия във Ваше лице“, посочи още пред курсантите премиерът Борисов. \"Сприятелявайте се сега, за да може после в ученията да си партнирате добре. Добър е този офицер, който връща жив войникът на майка му и баща му. Така че ви разпореждам да пазите тези деца живи. Поздравявам ви още веднъж за полагането на клетва, това е велик ден за вас\", каза още той.", "date": "2019.10.11", "title": "Борисов към курсантите във Велико Търново: Учете се, защото виждате какво става в Сирия, Либия, Косово (Видео)"}
{"url": "https://www.24chasa.bg/novini/article/7703370", "text": "Окръжна прокуратура - Пловдив внесе в съда обвинителен акт спрямо Светослав Каменов (43 г.) за това, че  Това съобщиха от прокуратурата на Република България. Двамата се познавали от 2001 г. Те служили в българската армия – във военно поделение в Карлово. Поддържали колегиални отношения. По-късно Светослав Каменов отишъл да работи в друг град като военен инструктор. Няколко години по-късно той напуснал армията и през 2016 г. се върнал да живее в Сопот. През 2018 г. жената и мъжът се свързали в социалните мрежи и подновили контактите си. Те имали само приятелски отношения. Обвиняемият помагал на Десислава Стоянова във връзка със задочното й обучение в сержантски колеж. В средата на ноември 2018 г. пострадалата споделила на Каменов, че лекият й автомобил фиат \"Брава\" бил повреден. Той предложил тя да му даде колата, за да я прегледа и ако има възможност да я ремонтира. Жената предала колата си. След като отстранил повредите, обвиняемият тествал автомобила, но двигателът се повредили и колата не можела да се движи на собствен ход. Обвиняемият преценил, че колата е амортизирана и ремонтът ще струва по-скъпо от нея. Затова решил да я предаде за старо желязо в пункт за вторични суровини и да запази парите за себе си. За намерението си, обаче, не съобщил на собственичката. На 22 ноември 2018 г. той откарал автомобила до пункт за старо желязо и за него получил 331 лева. На 29 ноември 2018 г. обвиняемият се свързал с Десислава Стоянова и заявил, че колата е ремонтирана и ще може да си я вземе. Тя отишла в обитаваната от Светослав Каменов едноетажна къща в землището на Сопот. Там обвиняемият й съобщил, че възникнала повреда в колата, която не можел да отстрани, поради което я предал в пункт за вторични суровини. Двамата се скарали по този повод, като по време на скандала обвиняемият нанесъл удар в лицето на жената, започнал да я души с ръце и я притиснал в областта на гръдния кош. Стоянова изпаднала в безпомощно състояние. За да прикрие следите, Каменов поставил тялото на Десислава в раклата на ъгловия диван в стаята, където се намирали, затворил седалката и завил с отвертка болтовете към нея, за да възпрепятства свободното отваряне. Според съдебномедицинската експертиза там е настъпила биологичната смърт на Стоянова - вследствие на задушаването й с ръце от обвиняемия и липсата на кислород в раклата. След това той напуснал къщата, като е бил задържан от органите на МВР на 8 декември 2018 г. При извършения оглед на местопроизшествие е посочил на полицейските служители мястото, където бил поставил тялото на Д.С. По делото са изготвени множество експертизи, разпитани свидетели, иззети веществени доказателства и др. Обвиняемият Светослав Каменов е с взета мярка за неотклонение \"задържане под стража\".", "date": "2019.10.11", "title": "Бившият pейнджъp, cтpошил вpата на колежка, се изправя отново пред съда"}
{"url": "https://www.24chasa.bg/novini/article/7703384", "text": "След извършена проверка установих, че в Министерството на отбраната няма служител или служители, които да са съпричастни към призивите за извеждане на деца от училища и детски градини в Сливенско или в други части на страната. Това се казва в изявление на министъра на отбраната Красимир Каракачанов.  Главният прокурор и ДАНС също потвърдиха, че няма данни служител или служители на Министерството на отбраната да са замесени в създаването на паника и страх за отнемането на деца.", "date": "2019.10.11", "title": "Каракачанов: В министерството няма замесени в създаването на паника за отнемането на деца"}
{"url": "https://www.24chasa.bg/novini/article/7703432", "text": "Нобеловата награда за мир за 2019 г. получи етиопският премиер Абий Ахмед, съобщи на сайта си Нобеловият комитет. Ахмед е удостоен с отличието за усилията си да постигне мир и международно сътрудничество и за решаващата си инициатива за уреждане на граничния конфликт между Етиопия и съседна Еритрея . Етиопският премиер Абий Ахмед заяви, че приема със смирение и вълнение новината, че му е присъдена Нобеловата награда за мир за 2019 г., предаде Ройтерс. \"Благодаря ви много, това е голямо признание\", каза той в телефонен разговор със секретаря на Норвежкия нобелов комитет, чийто запис бе публикуван в интернет. \"Гордеем се като нация\", каза днес в комюнике пресслужбата на Абий. \"Тази победа е признание за колективния успех на всички етиопци. Тя е призив за укрепване на нашата решимост да направим Етиопия просперираща страна за всички\", се казва в изявлението. Директорът на Нобеловия институт Олаф Ньолстад каза, че се е чул по телефона с Абий, който \"показа голяма скромност и бе изумен\" от новината. \"Мирна, стабилна и успешна Етиопия ще доведе до много позитивни странични ефекти и ще помогне за укрепване на братството между страните и народите в региона, каза председателката на Нобеловия комитет Берит Рейс-Андерсен, предаде ДПА. Генералният секретар на ООН Антониу Гутериш каза, че \"ветровете на надеждата духат по-силно отвсякога в Африка\" и че етиопският премиер е една от причините за това, предаде Асошиейтед прес.  ", "date": "2019.10.11", "title": "Етиопският премиер Абий Ахмед получи Нобеловата награда за мир за 2019 г."}
{"url": "https://www.24chasa.bg/novini/article/7703434", "text": "Андреана Галчева официално поема поста директор на ТД на НАП - София, обявиха от приходната агенция. Тя е назначена със заповед на изпълнителния директор на агенцията Галя Димитрова, след конкурс за избор на титуляр. Андреана Галчева постъпва в данъчната администрация преди двадесет години и преминава през всички сфери на дейност и нива на управление. Ръководните й умения, нейната отдаденост на работата и признанието на колегите са в основата на предложението да заеме поста заместник териториален директор на НАП София през 2013 г. От 11 април 2019 г. до момента тя изпълняваше длъжността териториален директор, едновременно с отговорностите на заместник-директор на ТД на НАП София.", "date": "2019.10.11", "title": "Андреана Галчева официално оглави НАП - София"}
{"url": "https://www.24chasa.bg/novini/article/7703454", "text": "Освободиха родителите на изостването бебе.  По информация на   те са се върнали в дома, където живееят с майката и сестрата на мъжа. Именно непрестанен тормоз от същите тези хора, родителите посочили като причината за тежкото деяние пред разследващите и социалните. Младото семейство не разполага със средства и не получава помощи, защото на името на бащата са регистрирани четири фирми. Той е и с ТЕЛК-решение, което не е подновено. Към момента детето е настанено в дома за медико-социални грижи \"Свети Иван Рилски\". След експертизи и работа с родителите, социалните ще търсят възможности то да се върне при тях, при роднини или да бъде дадено за отглеждане в приемно семейство.", "date": "2019.10.11", "title": "Освободиха от ареста родителите на изоставеното бебе в София"}
{"url": "https://www.24chasa.bg/novini/article/7703444", "text": "Въпросът за сътрудничеството с Русия все още създава противоречия сред иранския елит. До този извод стигат експерти на американската изследователска корпорация \"Ранд\", публикувала аналитичен доклад за вътрешнодържавните дискусии в Ислямската република. При все че Москва и Техеран гледат еднакво на ред проблеми, авторите ги наричат партньори по принуда. В доклада за дебатите на държавно равнище в Иран се казва, че ситуацията в иранската икономика изисква страната да запази връзките си с външния свят. Стъпка към изолация бяха, както знаем, екстериториалните санкции на САЩ заради действията на Иран, \"неотговарящи\" на духа на ядрената сделка - Съвместния всеобхватен план за действия (СВПД). Според учените този демонтаж на дипломатически и икономически комуникации се възприема по различен начин в Иран. \"Радетелите за твърд курс отдавна приканват да се стремим към по-самостоятелна икономика, насочена към вътрешния пазар, докато умерените (среди - бел. на изданието) и реформистите предлагат като ключ за решаване на проблемите реинтеграция в световната икономика\", се казва в анализа на \"Ранд\". Самите ирански лидери впрочем са практикували различни подходи. \"Ред дейци на режима - група, излизаща извън рамките на традиционните блокове -, твърдят, че страната трябва да гледа на изток - посочва \"Ранд\". - Ако погледнем 21-и век, Хатами (петият президент на Иран) търсеше по-тесни връзки със Запада, докато Ахмадинеджад (шестият президент) най-вече изолираше страната, но изглеждаше и \"произточен\". Умереният Рохани (настоящият държавен глава) се стремеше да примири двата подхода. Тези възгледи на лидерите до голяма степен отразяват позициите на представляваните от тях фракции.\" Според експертите Рохани е разчитал да нормализира отношенията със Запада, но е бил \"принуден да съдейства на Русия и Китай, след като западните страни не успяха да спазят СВПД\". Аналитиците на \"Ранд\" признават, че отношенията с глобалните играчи векове наред са пораждали напрежения в иранския елит. Известно време преди ислямската революция например някои иранци са настоявали за по-тесни връзки с Русия, но други са поглеждали към Франция, Германия, Великобритания и САЩ. \"Трети пък смятаха, че страната трябва да върви към повече самодостатъчност и да отхвърли изцяло зависимостта си от чужденци - посочва \"Ранд\". - След създаването си Ислямската република бързо прие лозунга \"нито Изток, нито Запад\". На практика той бе отразен във външната политика на Иран, независимо че различните фракции (във висшите ешелони на иранската власт) тласкаха страната в една или друга посока.\" Иранците не желаят да бъдат и занапред уязвими за чуждестранна намеса, се казва в доклада. Сходството в позициите на Русия и на Иран по ред въпроси няма как да се отрече. Те съвпадат например, що се отнася до \"ядрената сделка\" от 2015 г., сред чиито гаранти е и Руската федерация. След излизането на САЩ от многостранното споразумение и връщането на президентската администрация в САЩ към практиката на санкции срещу Иран Техеран фактически се озова в същото положение на \"обсадена крепост\", както преди време и Москва. Мнозина обаче виждат в отношенията между двете страни сериозен конфликтен потенциал - скрит в сирийското досие, в чиито рамки Русия и Иран действат като ситуативни съюзници и гаранти на \"процеса от Астана\" наред с Турция. \"В дългосрочна перспектива интересите на Техеран и на Москва (в Сирия) не съвпадат изцяло, тъй като руската страна има интерес да представя Сирия като история на успеха си, постигнат благодарение на руската военна намеса - заяви пред \"Независимая газета\" Елизавета Цуркова, научен сътрудник в израелския аналитичен център \"Форум за регионално мислене\". - Иран пък би желал да поддържа сирийските държавни институции в днешното им \"опълченско\" състояние, защото тези военизирани формирования дават на Техеран възможност да запази по-значително влияние в Сирия. Освен това двете страни (Русия и Иран) се конкурират за евентуални финансови изгоди от сирийските природни ресурси и от проекти за възстановяване на страната.\" Тази пролет например се разбра, че ирански представители преговарят със сирийското правителство с оглед да получат контрол върху контейнерно пристанище в провинция Латакия. Съобщения от този вид дадоха повод да се говори, че Иран разполага база край руските военни обекти в Сирия и че се изостря съперничеството между Москва и Техеран в рамките на сирийския конфликт. Цуркова смята, че в бъдеще напрежението между Русия и Иран може да се засили, но според нея мащабът на това напрежение не бива да се надценява. Тя заявява, че двете държави едва ли ще станат някога врагове. \"Русия признава, че Иран е голям регионален играч, и не се кани да му пречи твърде ожесточено. А Иран на свой ред признава Русия за чужда държава, набираща сила в Близкия изток, и вижда интерес в това да поддържа добри отношения с Кремъл\", резюмира Цуркова. (От БТА)", "date": "2019.10.11", "title": "Иран няма да влезе в руската сфера на влияние"}
{"url": "https://www.24chasa.bg/novini/article/7703471", "text": "На 10-и октомври около 23 часа в град Сунгурларе беше пребит в дома му съпругът на председателката на Младежко ДПС Сунгурларе Димитрина Събева, която е член на предизборния екип на кандидата на ДПС за кмет на община Сунгурларе Хатидже Георгиева. Три лица нахлуват в дома му с викове „Ние нали предупредихме съпругата ти да не се занимава с политика.“ и „Каква работа имате вие българите в ДПС при тези турци?“. Следва тежък побой..., пишат от ДПС в декларация на Централния предизборен щаб на движението. Централният предизборен щаб категорично протестира срещу този акт на насилие, който опорочава цялата предизборна кампания и подставя под съмнение честността на изборите и демокрацията в страната. Вече 30 години ДПС води политика на толерантност, взаимно уважение между различните религиозни групи. Нашата партия обединява българи, турци, роми - всички етноси. Вярваме, че това е правилният път на съвременна, европейска България. Призоваваме органите на МВР незабавно да издирят и заловят извършителите на това грозно хулиганско деяние с етнически характер. Едновременно с това ние заявяваме, че това престъпление е пряк резултат от насаждания от националистите език на омразата и етническото противопоставяне в обществото. Основната отговорност за това носи управляващата партия ГЕРБ! Многократно сме предупреждавали ръководството на ГЕРБ, че включването на националистите във властта ще доведе рано или късно до етническо напрежение. Овластяването на националистите, което ГЕРБ направи, е овластяване на езика на омразата. Искаме да припомним на Гражданите за Европейско Развитие на България, че това не е европейският път на България! Длъжни сме да предупредим европейските институции, както и посланиците на европейските държави за последиците от водената политика на омраза и овластяване на екстремизма и ксенофобията. ДПС ще продължи да отстоява мирния път и политиката на заедност между всички етноси в страната.", "date": "2019.10.11", "title": "Пребиха съпруга на шефката на младежкото ДПС в Сунгурларе, партията излезе с декларация"}
{"url": "https://www.24chasa.bg/novini/article/7703473", "text": "Нови случаи на Африканска чума по свинете са потвърдени в област Шумен, съобщават от Областна администрация-Шумен. Със Заповед на директора на Българската агенция по безопасност на храните е обявен първично възникнал случай на болестта Африканска чума при диви свине в землището на село Менгишево, община Върбица. Потвърдени са положителни проби за вируса за намерените на 6-ти и 7-ми октомври 2019 г. 19 трупа на диви свине в района. Със заповедта е определена инфектирана зона около констатирания случай и са предприети всички необходими мерки. В момента е стартирано изпълнението на всички указания във връзка с мерките за биосигурност. Служители на Североизточно държавно предприятие Шумен и Държавно горско стопанство Върбица работят по изпълнението на указанията, съгласувано с Областната дирекция по безопасност на храните. С друга заповед на директора на Българската агенция по безопасност на храните е обявено първично възникнало огнище на болестта Африканска чума при свинете в регистриран обект за отглеждане на свине от порода \"Източнобалканска свиня\" в град Смядово, община Смядово. Съгласно заповедта е определена 3 км предпазна зона около огнището, в която влиза град Смядово. Определена е и 10 км наблюдавана зона. По информация на Областната дирекция по безопасност на храните са умъртвени и загробени 86 животни от обект, където е обявено огнището. Изпълнени са в пълен обем и всички дейности по осигуряване на биосигурност, съгласно заповедта.", "date": "2019.10.11", "title": "Нови случаи на Африканска чума при свинете в Шуменско"}
{"url": "https://www.24chasa.bg/novini/article/7703479", "text": "Руската пропаганда е главният източник на дезинформация в Европа. Това се посочва в резолюция на Европейския парламент, предава  . От началото на тази година са регистрирани 998 случая на дезинформация, което е двойно повече в сравнение със същия период на 2018 г. Опитите за намеса в процеса за вземане на решения в Европейския съюз излага европейските демократични общества на риск, се посочва още в документа. Евродепутатите изтъкват необходимостта от законодателство за предотвратяване на хибридните заплахи и призовават за действия срещу фалшивите новини и външната намеса в изборите.", "date": "2019.10.11", "title": "ЕП: Руската пропаганда се е удвоила"}
{"url": "https://www.24chasa.bg/novini/article/7703480", "text": "\"Обръщам тук внимание на кодекса с добрите практики за борба с дезинформацията. Годината изтече. Предстои доклад до края на годината за това какво Фейсбук, Гугъл, Туитър, Мозила и Майкрософт са направили. Бяхме казали, че след една година ще направим анализ на това, което те са свършили и въз основа на него ще направим и бъдещи предложения, които не изключват и законодателни предложения“. Вицепремиерът Марияна Николова подчерта, че институциите трябва да си сътрудничат при предотвратяване на киберинциденти. „Все по-голям процент от нашите лични данни се съхраняват в електронен вид в множеството различни бази данни. Този процент ще се увеличава все повече и повече. Нашият приоритет е да защитим тези бази данни по възможно най-добрия начин. Това може да стане възможно като всички институции работят заедно за повишаване нивото на мрежовата и информационната сигурност“, уточни Николова.", "date": "2019.10.11", "title": "Габриел: Важно е в евробюджета да има достатъчно средства за киберзаплахите"}
{"url": "https://www.24chasa.bg/novini/article/7703483", "text": "Специализираният наказателен съд заседава за първи път по делото за продажбата \"Царските конюшни\", предава  . Обвинението е за умишлена безстопанственост и сключване на неизгодни сделки, с които държавата е ощетена с повече от 10 млн. лв. Подсъдим за продажбата е бившият областен управител Веселин Пенев. Пред съда се изправя и лицензираният оценител Юлия Димитрова - Цекова, която е дала невярно заключение. Двамата подсъдими не пожелаха да дадат обяснения, като бившият областен управител заяви, че категорично не приема квалификациите и обвиненията срещу него. Освен за продажбта на имоти, част от Царските конюшни, Пенев е обвинен за продажбата на апартамент, държавна собственост на по-ниска цена и сключване на договора за транспортна услуга, която не е била необходима на Областната администрация. Защитата на обвиняемите поиска съкратено съдебно следствие. Делото влиза в съда 3 години след повдигането на обвинението.", "date": "2019.10.11", "title": "Дадоха ход на делото за Царските конюшни"}
{"url": "https://www.24chasa.bg/novini/article/7703489", "text": "\"В момента, в който изведем трафика през \"Хемус\", придвижването през Велико Търново ще стане много бързо. Сега всичко към Варна минава по тази улица, през центъра на града. Този тежък трафик, като си излезе след 2 години по \"Хемус\", тук ще стане много бързо придвижването. Просто трябва зор още 2-3 години да ги довършим тези работи\", коментира премиерът Бойко Борисов, докато минава през центъра на Велико Търново. \"173 курсанти в първи курс във Военния университет и от тях 20% са момичета\", коментира той.", "date": "2019.10.11", "title": "Борисов във Велико Търново: Като изведем трафика през \"Хемус\", придвижването ще стане много бързо (Видео)"}
{"url": "https://www.24chasa.bg/novini/article/7703499", "text": "Бившата кметица на \"Младост\" поиска разпит на зам. главния прокурор Иван Гешев. Тя направи това в апелативния специализиран съд, където делото срещу нея, заместничката й Биляна Петрова и бившия кмет на \"Младост\" Петко Дюлгеров тръгна на втора инстанция. Тримата са подсъдими за подкуп. Това, което Иванчева иска да пита Гешев, е какво е правил по време на ареста и пред спортната палата, в какво качество е бил там и като какъв е давал указания на прокурорите и служителите на Антикорупционната комисия. Тя също така иска да го попита и дали не е в конфликт на интереси, както и познавали ли основния свидетел Александър Ваклин. \"Не се притеснявам от този разпит, просто го намирам за ненужен\", отговори апелативният прокурор Тихомир Стоев, който заедно с наблюдаващия прокурор по делото Илиян Рангелов се явяват пред Апелативния спецсъд. Това искане на Иванчева беше само едно от многото, което направиха подсъдимите и техните защитници. Биляна Петрова например поиска да разбере дали една от съдебните заседателки от съдебния състав по делото на първа инстанция - Мария Праматарова-Щуркова, е била член на избирателна комисия през последните 10 години и ако да, ЦИК да каже коя партия е представлявала.Друго искане на Петрова бе по делото да се приобщи снимка от ареста, на която се вижда, че пред килията има охрана. Тя държи и на графологична експертиза на протокола за обиск и изземване от Петко Дюлгеров. Петрова иска и още една графологична експертиза на вещо лице. Искания направи и адвокатът на Петко Дюлгеров - Мариана Тодорова. То е по делото да се приобщи амбулаторен лист, че на 11 април 2018 г. Дюлгеров е придружавал детето си на лекар. Второто искане е да се изземат записи от камери от заведения с дата 19 април 2018 г. Прокуратурата държи на графологична експертиза на почерк в тефтерчето на Иванчева. Това, което трябва да се проверява са няколко израза, оградени с червено. Съдът ще се произнесе днес в 14 ч. Преди това тримата членове на съдебния състав с председател Георги Ушев, който е и шев на Апелативния спецсъд, се съвещаваха час и половина по друго искане на адвокатите. То беше за отвод на съдиите, защото били предубедени. Биляна Петрова изтъкна, че 7 пъти не й позволявали да напусне домашния си арест, освен това Ушев се намесил при едното от делата за промяна на мярката за неотклонение на Иванчева и Петрова, заради което шефът на ВКС му изискал дисциплинарно производство. След дълго съвещание съдиите отказаха да се оттеглят. Ушев обясни, че Висшият съдебен съвет е отказал да образува дисциплинарно производство, а всеки може да инициира всякакви проверки на единствения компетентен орган в съвета. Неговите действия във връзка с мярката за неотклонение от миналата година били свързани само с администриране на определени документи. Медийните му изяви също били по принцип по административни въпроси, а не по съществото на делото, до което той тогава не е имал достъп. По отношение на твърдението на Биляна Петрова, че не й разрешавали напускане на дома, Ушев посочи, че перманентно й е позволявано да напуска жилището си, за да посещава магазини, адвокатски кантори, медии, публични изяви, лекари. Освен това обясни, че на тримата подсъдими са били дадени 10 дати, за да се запознаят с делото, като на някои от тези дати те го чели по един час.", "date": "2019.10.11", "title": "Иванчева иска разпит на Иван Гешев (Обновена)"}
{"url": "https://www.24chasa.bg/novini/article/7703526", "text": "\"Професионалната реализация е проблем за младежите с увреждания и често те крият, че имат ТЕЛК, за да бъдат наемани на работа. Затова е особено важно да бъдат подкрепяни.\" Това сподели пред ОИЦ-Варна председателят на сдружение \"Няма невъзможни неща\", което работи с такива младежи. Усилено трябва да се работи и със семействата им, които все още нямат смелост да признават проблемите на глас. Често родителите залитат в две крайности – или преекспонират здравословното състояние, за да получат децата им по-голям процент ТЕЛК, или не искат да признаят, че има проблем, коментираха от неправителствената организация. Проектът \"Няма невъзможни неща по пътя на активното включване\" е осигурил обучение и заетост не само на младежи с увреждания, но и на близките им, които полагат грижи за тях. Варненските младежи с увреждания и ментални затруднения вече намират реализация в няколко направления. С европейските средства са обзаведени и оборудвани помещения, които са пригодени за обучения на помощник-готвач, озеленител и технически сътрудник. За да придобият нужните знания и умения, младите хора имат на разположение учебна кухня, озеленителен кът и офис техника. Те имат и възможността да работят след придобитата квалификация. От старта на проекта 25 младежи над 14 години и 15 родители са получили подкрепа и съдействие. 32-годишният Тошко и 36-годишният Краси са обучени по проекта и работят към социалното предприятие на сдружението като помомщник готвачи. Умеят да приготвят кетъринг, фрешове, различни ястия и десерти. Харесват реализацията си и се чувстват удовлетворени. Като технически сътрудник в неправителствената организация работи и Роси, която владее два езика и се занимава с преводи на юридически документи. Борави умело с офис техниката и има добра компютърна грамотност.", "date": "2019.10.11", "title": "Младежи с увреждания крият диагнози, за да постъпят на работа"}
{"url": "https://www.24chasa.bg/novini/article/7703516", "text": "Унгарски представители заявиха подкрепа за операцията на Турция в Североизточна Сирия, изтъквайки проблема на страната с бежанците, които е прела на своя територия, предаде турската частна телевизия СиЕнЕн-Тюрк. Гергей Гуляш, министър в кабинета на премиера, заяви във връзка с операция \"Извор на мира\", че ако Турция иска да върне обратно в родината 4 милиона бежанци, които понастоящем живеят на нейна територия, тогава тази инициатива трябва да получи подкрепа, предава БТА. Гуляш посочи, че Унгария дълго време е блокирала съвместната декларация, която ЕС огласи на 9 октомври относно операцията на Турция. По думите му Унгария е приела декларацията, за да не нарушава единството на Вишеградската група и ЕС. Той изтъкна, че придържайки се към конституцията, Будапеща не подкрепя войната като форма на разрешаване на междудържавни проблеми, но че според твърдата позиция на унгарската дипломация, ако Турция иска да върне обратно в родината им приетите бежанци, то тогава \"тази инициатива трябва да се подкрепи\". В изявление вчера Петер Сиярто, министърът на външните работи на Унгария, също изтъкна, че страната му е била спънка за приемането на съвместната декларация на ЕС, като добави, че \"турците се опитват да върнат обратно\" бежанците и мигрантите, за които се грижат на своя територия. ", "date": "2019.10.11", "title": "Унгария: Ако Турция иска да върне обратно в родината 4 млн. бежанци, ние я подкрепяме"}
{"url": "https://www.24chasa.bg/novini/article/7703230", "text": "Изграждането на всички 10 пилотни национални парка в Китай ще бъде завършено следващата година, като някои от тях вече имат значителни постижения в опазването на околната среда и дивата природа, съобщиха от Националното управление по горите в четвъртък. Проектът за националните паркове бе одобрен от правителството през 2015 г. и те обхващат площ от 20 кв.км., предава  . В Националния парк за тигри и леопарди броят на застрашените диви животни се е увеличил значително през последните две години. Популацията на сибирския тигър и амурския леопард, които са в Червения списък на застрашените видове на Международния съюз за защита на природата, се е увеличила с 10 новородени тигърчета и 6 амурски леопарда, каза заместник-директорът на управата на парка. От 2017 г. насам те са получили над 668 милиона юана от централното правителство за насърчаване на туризма чрез екологичната защита, както и за редовни патрули, които да следят за бракониери. В Националния парк за панди са били засечени 319 случая на незаконно използване на горите, 612 на търговска сеч и 462 на лов и търговия с диви животни. В планината Цилин бяха затворени 114 мини, всички съоръжения и сгради демонтирани или премахнати. Ускори се и преместването на гражданите, които живеят на територията на парковете. В провинция Гансу например близо 2900 жители напуснаха основните защитени територии в националния парк на планината Цилин, каза директорът му Уан Хунбо. В Националния парк за панди местното правителство откри близо 22 000 нови работни места и помогна на хората да се издържат от екологичната защита. Жителите на националния резерват Тандзиахъ в провинция Съчуан например в момента печелят от изграждането на пчелни фирми. „Ние ще продължим да търсим нови мерки за развитието на по-зелени отрасли и ще насърчим местното население да се ангажира с опазването на природата, доброволно изграждайки национални паркове\", каза Сян Къуън, директор на Националния парк за панди.", "date": "2019.10.11", "title": "Пилотните национални паркове в Китай отбелязват значителен напредък в защитата на околната среда"}
{"url": "https://www.24chasa.bg/novini/article/7703529", "text": "Няма постъпили сигнали за пострадали или засегнати български граждани при горските пожари в щата Калифорния, САЩ. Това съобщиха от пресцентъра на Министерството на външните работи. Към момента най-големи пожари са регистрирани в окръг Ривърсайд в Южна Калифорния и южно от град Сан Франциско в Северна Калифорния. В окръг Ривърсайд са издадени заповеди за задължителна евакуация на населените места в близост до пожарите. Местните власти са предприели мерки за предотвратяване на пожарите, както и превантивни действия срещу разпространяването им. Препоръчваме на българските граждани, които се намират в засегнатите райони, да изпълняват всички указания за задължителна или препоръчителна евакуация. В следствие на пожарите се очаква и влошаване на качеството на въздуха. Генералното консулство на България в Лос Анджелис следи ситуацията и е готово да окаже съдействие при необходимост. Телефон за връзка с ГК Лос Анджелис: +1 310 478 6700, дежурен телефон в извънработно време: +1 310 437 3606", "date": "2019.10.11", "title": "Няма данни за пострадали българи при пожарите в Калифорния"}
{"url": "https://www.24chasa.bg/novini/article/7703533", "text": "Генералният секретар на НАТО Йенс Столтенберг заяви, че общ враг на Турция и Алианса е \"Ислямска държава\" и че Турция трябва да попречи на заловените джихадисти от групировката отново да избягат, предаде турската частна телевизия НТВ, цитирана от БТА. На съвместна пресконференция в Истанбул заедно с турския външен министър Мевлют Чавушоглу Столтенберг открои важността на Турция като член на НАТО. \"Турция е силна държава в Алианса. Никоя държава-членка на НАТО не е понесла толкова атаки от Близкия изток, колкото Турция, никоя не е приела толкова бежанци, колкото Турция. Турция се намира точно на границата на един сложен регион\", подчерта Столтенберг. Запитан за позицията на НАТО по отношение на сирийските кюрдски Сили за защита на народа, генералният секретар на НАТО заяви, че Алиансът няма \"ясен списък на терористичните организации\". \"Ние имаме общ враг: ДАЕШ. Трябва да се попречи на заловените членове на ДАЕШ отново да избягат. Турция има голяма сила и отговорност. НАТО осъзнава колко важен съюзник е Турция\", посочи той, като добави, че като се изключат Сирия и Ирак, най-голям потърпевш от ДАЕШ е именно Турция. По повод на критиките във връзка с операцията на Турция в Североизточна Сирия той каза, че сред съюзниците от НАТО има различни позиции, а след това добави, че алиансът подкрепя Турция с 5 милиарда долара във военна инфраструктура, предаде ДПА. \"Това показва, че НАТО присъства в Турция... Ние сме тук да защитим Турция и да защитим себе си\", посочи той. Същевременно Столтенберг изрази подкрепата на съюзниците от НАТО за Турция, пише още на сайта си НТВ. \"Турция заема преден фронт в една борба, която е важна за всички нас\", каза той. \"Войната срещу ДАЕШ е най-големият пример за това. Тя винаги е била на предна линия\", посочи още Столтенберг.", "date": "2019.10.11", "title": "Йенс Столтенберг: Нашият общ враг е \"Ислямска държава\""}
{"url": "https://www.24chasa.bg/novini/article/7703235", "text": "Китайското министерство на образованието заяви в четвъртък, че в колежите и университетите в страната има около 28 000 преподаватели по иновации и предприемачество на пълен работен ден и 92 000 на непълен работен ден, ппредава  . Централното правителство е отпуснало 880 милиона юана (около 124 милиона щатски долара) за изграждането на демонстрационни зони, които да насърчат реформите в иновациите и обучението в предприемачество. В 19 колежа и университета са създадени демонстрационни бази, каза У Хан, ръководител на отдела за висшето образование към Министерството на пресконференция. В момента в цялата страна са достъпни над 28 000 онлайн и офлайн курсове по иновации и предприемачество, допълни той.", "date": "2019.10.11", "title": "В китайските висши учебни заведения има 28 000 преподаватели по иновации и предприемачество"}
{"url": "https://www.24chasa.bg/novini/article/7703590", "text": "Министърът на труда и социалната политика Бисер Петков и грузинския извънреден и пълномощен посланик Тамуна Лилуашвили обсъдиха подготовката на административните процедури за прилагането на Спогодбата за регулиране на трудовата миграция между България и Грузия, която беше подписана в Тбилиси на 30 септември. Това съобщиха от пресцентъра на социалното министерство. В разговора е участвал и заместник-министър Лазар Лазаров, който ръководеше преговорния екип за създаването на документа от българска страна. Спогодбата ще се се прилага за граждани на България и Грузия с трудов договор и разрешение за пребиваване на територията на другата страна. Целта на документа е да даде допълнителна възможност за осигуряване на работници за сектори от икономиката, в които има недостиг на работна сила. Със спогодбата ще се регламентира наемането на работници, граждани на една от двете държави за срок от 1 година с възможност за последващо удължаване за общо до 3 години. Урежда се и обменът на сезонни работници между двете страни за период до 9 месеца годишно. Влизането, пребиваването и заетостта на българи в Грузия и на грузински граждани в България ще се регламентират по законодателството на приемащата страна. Наетите работници могат да бъдат придружавани от членове на техните семейства. Министър Петков и посланик Лилуашвили са изразили желание за приключване на подготовката на административните процедури за прилагане на Спогодбата в кратък срок. Приложението й на практика ще улесни трудовата миграция и ще даде тласък на отличните отношения между нашите държави, е казал Бисер Петков, цитиран в съобщението. По време на разговора са били обсъдени възможностите за обмен на опит в областта на активната политика по заетостта, програмите за заетост и обучение, както и в областта на закрилата на детето и деинституционализацията на грижите за деца.", "date": "2019.10.11", "title": "България и Грузия улесниха размяната на сезонни работници"}
{"url": "https://www.24chasa.bg/novini/article/7703561", "text": "Отказът на Европейския парламент да одобри кандидатурата на французойката Силви Гулар за еврокомисар е \"тежка институционална криза за Европа\", заяви днес френският държавен секретар по европейските въпроси Амели дьо Моншален, цитирана от Франс прес и БТА. \"Защото без комисар от Франция комисията не може да поеме на път\", обясни тя пред радио \"Франс ентер\". Кризата трябва да бъде \"решена със спокойствие, без гняв, но трябва (председателката на новата комисия) Урсула фон дер Лайен да ни каже какво очаква от Франция\", добави Амели дьо Моншален. Срещу френската кандидатка се водят две разследвания - едното е на френското правосъдие, а другото - на Европейската служба за борба с измамите (ОЛАФ). Подозира се, че Гулар е замесена в схема за фиктивно наемане на работа във френската центристка партия \"Демократично движение\", на която е член. След отказа на Европарламента, болезнен за френския президент Еманюел Макрон, последният изрази вчера недоумение, че кандидатурата на Гулар е отхвърлена по причини, свързани с етиката, и поиска \"обяснения\" от Урсула фон дер Лайен. \"Силви Гулар мина три комисии, изслушвана бе в течение на шест часа, по-специално от комисията по юридическите въпроси, която следи да няма конфликт на интереси. Тази комисия не откри нищо във връзка с конфликти на интереси\", заяви френският държавен секретар по европейските въпроси. \"Много уважавам Европейския парламент, но един парламент не е съдилище, където се гледат делата, неразгледани от съдилищата в съдебната система\", добави тя. \"С президента и с Урсула фон дер Лайен имаме днес една задача - да решим тази криза, да открием бързи отговори за нея\", заключи Амели дьо Моншален. Френският президент, за когото Европа е приоритет, се стреми преди всичко да запази мандата, обещан на Силви Гулар като представителка на Франция - обширен портфейл, включващ вътрешния пазар, съответно индустриалната политика, дигиталната сфера, отбраната и космоса. Макрон разчита да използва този лост, за да лансира отново след двугодишни безуспешни опити в разделена Европа една индустриална политика, предполагаща големи европейски проекти, допълва АФП.", "date": "2019.10.11", "title": "Париж: Отхвърлянето на Силви Гулар е \"тежка институционална криза за Европа\""}
{"url": "https://www.24chasa.bg/novini/article/7703597", "text": "Наличието на много минерални извори в граничната територия e причина трансграничната военна операция на турската армия, която продължава трети ден в Североизточна Сирия, да бъде наречена \"Извор на мира\". Това посочи турският президент Реджеп Тайип Ердоган. В реч пред голяма група активисти на управляващата ПСР той заяви: \"Ние не случайно избрахме това име за нашата операция. Нашата граница откъм сирийска страна изобилства с минерални извори. Поради тази причина нарекохме операцията \"Извор на мира\", защото не можем да позволим в операцията да пострадат цивилни хора. Нашите действия са само срещу онези, които ни нападат, които поставят капани пред нашата сигурност. Главната ни цел е да изкореним терористичните групировки и да установим мир, сигурност и спокойствие в района от Манбидж до иракската граница и съм сигурен, че за кратко време ще разпръснем черните облаци, носещи се вече осем години над сирийския народ\". Турският президент посочи още, че Турция е страната, която е най-заплашвана от ДАЕШ и в същото време е страната, която води най-сериозната борба срещу терористичната групировка. \"Досега сме арестували над 17 хиляди чуждестранни граждани за участие в ДАЕШ. Наложихме забрана за влизане в Турция на около 77 хиляди души от общо 151 държави. Екстрадирахме 7600 души. Нашата страна никога не е използвала терористични групировки за някакви свои цели, напротив - винаги е смачквала главите им\", каза Ердоган. Настоящата военна операция на Турция има няколко цели, коментира експертът Месут Джашън. Те са прочистването на района от сирийските кюрдски терористични групировки, създаване на зона за сигурност на турската граница и осигуряване на безопасно завръщане на сирийските бежанци от Турция, както и запазването на териториалната цялост на Сирия. (От БТА)", "date": "2019.10.11", "title": "Откъде идва името на турската военна операция \"Извор на мира\""}
{"url": "https://www.24chasa.bg/novini/article/7703611", "text": "България може да се присъедини към валутно - курсовия механизъм ERM II през първото или второто тримесечие на 2020 година, заяви ръководителят на Европейския съвет по банково преструктуриране Елке Кьоних. Водещата институция в процеса е Европейската централна банка, а отговорът й се очакваше в средата на лятото или в началото на есента, предаде  . Кьоних е първият високопоставен европейски представител, който очертава новите срокове. Самата Кьоних следи процеса по присъединяването ни към т.нар. чакалня за еврозоната, тъй като заедно с него ще влезем в тясно сътрудничество в банковия съюз. Това означава, че българските банки ще започнат да правят вноски в европейския фонд по преструктуриране, а не в националния. Именно този фонд е част от съвета, ръководен от Кьоних. “Трябва да видим на какъв етап е изпълнението на критериите, за да може Европейската централна банка да даде зелена светлина. Мисля че към момента очакването е в първото или второто тримесечие на следващата година, нека изчакаме, за да видим“. След като България влезе в чакалнята за еврозоната и в тясно сътрудничество, ръководената от Елке Кьоних институция ще одобри плановете за преструктуриране на българските банки. Съществуването на такива планове е задължителна процедура, смятана за буфер при евентуален негативен развой.", "date": "2019.10.11", "title": "Възможно е България да влезе в \"чакалнята\" за еврозоната до юни догодина"}
{"url": "https://www.24chasa.bg/novini/article/7702526", "text": "96 100 български граждани, които живеят във Великобритания, са заявили, че искат да останат и след като страната напусне ЕС, което се очаква да стане в края на октомври. Това става ясно от разпространени данни на британското вътрешно министерство. Само през миналия месец 25 500 сънародници са подали молба да получат статут на уседналост (settled status). Въпросното разрешително за престой бе въведено от правителството в Лондон, за да гарантира правото на около 3,5 млн. европейци, че след Брекзит ще могат да продължат да живеят законно в Обединеното кралство, да работят или учат легално, да се възползват от безплатното британско здравеопазване и системата за социално подпомагане. От април, откакто действа електронната система за регистрация, близо 1,8 млн. от тях вече са кандидатствали за статут. Българите са на първо място по молби. Около 70% от тях вече са се регистрирали, показва официалната статистика. Според представители на неправителствени организации тя обаче не е много надеждна, тъй като например не отчита членове на семейства, които не работят, и трудещите се на черно. При Брекзит тези хора обаче също ще трябва да имат статут на уседналост, за да могат да останат в страната.  А в техния случай получаването на такова разрешително няма да е никак лесно, ако не разполагат с регистрация на британски адрес, банкова карта или пък някакви други документи, удостоверяващи, че са живели последните 5 г. в страната. Ако Великобритания напусне ЕС на 31 октомври без сделка с Брюксел, какъвто е по-вероятният сценарий в момента, срокът за кандидатстване за статут на уседналост ще бъде намален с половин година и ще е до края на 2020 г. Ще отпадне и предвидената процедура за обжалване на отказите. По данни на българското външно министерство пък 70 600 сънародници вече са получили статут на уседналост в Обединеното кралство.", "date": "2019.10.11", "title": "96 100 българи са поискали да останат на Острова след Брекзит"}
{"url": "https://www.24chasa.bg/novini/article/7703613", "text": "Човечеството ще открие извънземен живот в следващите 30 години, заяви носителят на Нобелова награда за физика за 2019 г., пише “Индипендънт”.  Той пояснява, че извънземен живот не означава малки зелени човечета и, че той може да бъде под формата на микроорганизми. “Не мога да повярвам, че ние сме единствените живи същества в цялата вселена. Има прекалено много планети, прекалено много звезди, а химията е приложима навсякъде”, заяви той в интервю за “Телеграф”. Кело е убеден, че до 100 години със сигурност ще имаме доказателства за извънземен живот, но ако в следващите 30 години технологиите продължат да се развиват със същото темпо, това ще стане много по-рано.", "date": "2019.10.11", "title": "Носител на Нобелова награда: Ще открием извънземен живот в следващите 30 години"}
{"url": "https://www.24chasa.bg/novini/article/7703620", "text": "Председателят на Европейския съвет Доналд Туск заяви в петък, че последният кръг от провежданите Брекзит преговори не гарантира успех, тъй като времето \"на практика изтича\", но въпреки това трябва да се използва дори и най-малкият шанс, за да се опита постигане на споразумение преди 31-ви октомври. \"Получих обещаващи сигнали от ирландския премиер, че споразумението все още е възможно. В момента се водят технически разговори в Брюксел\", посочи Туск по време на свое посещение в Никозия, Кипър, предаде Ройтерс. \"Разбира се, че няма гаранция за успех, тъй като времето на практика изтича. Но трябва да се използва и най-малкият шанс\", отбеляза той. Доналд Туск също така посочи, че преди това е казал на британския премиер Борис Джонсън, че ако до петък, 11-ти октомври, от Лондон не дойде приложимо решение, той ще обяви още същия ден, че е почти невъзможно постигането на сделка на предстоящата среща на върха на 17-и и 18-и октомври на лидерите от Европейския съюз, предава  . Той обаче каза, че е получил положителни сигнали от ирландския премиер Лео Варадкар, че сделката е \"все още възможна\", след като в четвъртък Варадкар се срещна с Джонсън и двамата излязоха с обща позитивна декларация. Председателят на Европейския съвет Доналд Туск заяви днес, че Турция трябва да разбере опасенията на ЕС, че действията на Турция може да доведат до хуманитарна криза, предаде Ройтерс. Офанзивата на Анкара в Северна Сирия навлезе в третия си ден. Убити са стотици души, а десетки хиляди бягат от региона. „Турция трябва да разбере, че нашето основно безпокойство е, че нейните действия може да доведат до още една хуманитарна катастрофа“, каза Туск в Никозия. „Никога няма да приемем бежанците да бъдат използвани като оръжие и като метод за изнудването ни. Вчерашните заплахи на Ердоган са абсолютно неуместни“, допълни полският политик.", "date": "2019.10.11", "title": "Туск: Възможна е Брекзит сделка, но няма гаранция за успех, тъй като времето на практика изтича"}
{"url": "https://www.24chasa.bg/novini/article/7703573", "text": "Румънският президент Клаус Йоханис започна днес консултации с парламентарно представените партии за избор на кандидат за поста министър-председател, след като вчера опозицията успя да свали лявото правителство на Виорика Дънчила с вот на недоверие в парламента, предаде агенция Аджерпрес, цитирана от БТА. Йоханис се срещна първо с делегация на основната опозиционна сила - Национално-либералната партия (НЛП), чийто лидер беше той самият, преди да бъде избран за държавен глава. НЛП подкрепи и сега кандидатурата му за втори президентски мандат. Лидерът на либералите Лудовик Орбан заяви, че НЛП е готова да поеме отговорността за управлението, ако не е възможно да се постигне съгласие за организиране на предсрочни парламентарни избори, като кандидат за премиер на партията е нейният лидер, информира Аджерпрес. \"Позицията на НЛП е много ясна (...) ние подкрепяме обръщане към народа\", каза Лудовик Орбан и допълни, че ако не може да се постигне съгласие за предсрочен вот, НЛП ще поеме отговорността за управлението. След либералите Йоханис прие за консултации делегация на третата парламентарна сила - Съюз за спасение на Румъния, съобщава още Аджерпрес. \"Добра работа с вота!\", каза държавният глава в началото на срещата. Партията Съюз за спасение на Румъния също е предложила предсрочни парламентарни избори, посочва Аджерпрес. Днес румънският президент ще има консултации още с представители на Демократичен съюз на унгарците в Румъния, с партия Народно движение, с делегация на парламентарната група Про Европа (това е парламентарната група на партия Про Румъния на Виктор Понта - бел. ред.), с представители на Алианс на либералите и демократите и с групата на националните малцинства. Делегацията на управляващата Социалдемократическа партия (СДП) е очаквана в президентството в 14,30 ч. Снощи обаче лидерката на СДП Виорика Дънчила заяви, че социалдемократите няма да участват в консултациите.", "date": "2019.10.11", "title": "Започнаха консултации за нов министър-председател на Румъния"}
{"url": "https://www.24chasa.bg/novini/article/7703729", "text": "Не се водят  , съобщи пресцентърът на Министерство на околната среда и водите /МОСВ/ във връзка с публикации в медиите. От МОСВ уточняват, че нито правителството на Република България, нито Министерството на околната среда и водите водят преговори с Италия за приемане на отпадъците на Рим или други италиански градове. В съобщението се посочва, че страната ни стриктно спазва разпоредбите европейския регламент за превози на отпадъци. \"С оглед да се поощри енергийното оползотворяване на RDF, образуван в България, и да се предотврати прекомерен внос, Законът за управление на отпадъците въвежда ограничение за внос в България на отпадъци, предназначени за изгаряне\", посочват от МОСВ. България е единствената страна в ЕС, която е въвела това ограничение за внос, информират от ведомството и уточняват, че отпадъците, цитирани в публикациите, са обект на предварителна нотификация и могат да бъдат внасяни единствено с цел оползотворяване. \"Забранени са превозите на отпадъци за Република България, предназначени за обезвреждане и депониране\", уточняват от екоминистерството. От министерството съобщават, че към момента в МОСВ няма постъпили заявления за внос на отпадъци с произход град Рим.", "date": "2019.10.11", "title": "Екоминистерството: Не се водят преговори с Италия за внос на отпадъци"}
{"url": "https://www.24chasa.bg/novini/article/7703891", "text": "Върховният административен съд (ВАС) застана зад Волен Сидеров в спора му с генералния директор на БНТ Емил Кошлуков. След като ЦИК, под медийно влияние, взе прибързано и неправилно решение и не уважи справедливото искане на Сидеров за достъп до участия в държавната телевизия, ВАС отмени решението на ЦИК и разпореди да се произнесе отново. Съдът е установил, че комисията е взела решението си, без да изясни фактите и обстоятелствата от значение за случая, като не е направила и изследване на приложимата за спорните отношения правна уредба. Затова ВАС връща преписката в комисията \"за произнасяне при спазване на указанията на съда по тълкуване и прилагане на закона\". Решението е окончателно. Припомняме, че АТАКА има подписано Споразумение с БНТ за отразяване на предизборната кампания. То е със силата на договор. Сидеров има право да участва в предаванията, но Кошлуков и Управителният съвет на медията му забраниха достъп, с което го лишиха от това да излага вижданията си като кандидат-кмет на София. Така Кошлуков и УС на БНТ нарушиха и чл. 189 от Изборния кодекс, който задължава да има равнопоставеност на всички кандидати. Заради наложената цензура над Сидеров АТАКА поиска оставка на Кошлуков и целия Управителен съвет.", "date": "2019.10.11", "title": "ВАС застана зад Волен в спора му с Кошлуков"}
{"url": "https://www.24chasa.bg/novini/article/7703853", "text": "Първият човек, излизал в открития космос - Алексей Леонов почина на 85 години, съобщи ТАСС, цитирайки неговата помощничка Наталия Филимонова.  Алексей Леонов е известен като командирът на първата съвместна космическа мисия на СССР и САЩ, два пъти е бил герой на Съветския съюз, награден е с два ордена \"Ленин\" и ордена \"Червена звезда\". Леонов е прочут също като художник, автор на картини на космически теми. Бившият съветски космонавт Алексей Леонов е роден в село Листвянка, Кемеровска област, на 30 май 1934 г. През 1960 г. е избран за член на първия отряд на космонавтите на СССР. Седем години по-късно влиза в групата съветски космонавти, готвещи се за полет към Луната. В периода 1970 – 1991 г. е заместник-началник на Центъра за подготовка на космонавти. Полетът със „Союз 19“ (15 юли 1975 – 21 юли 1975), съвместно с Валерий Кубасов, е вторият за Леонов в космическото пространство. Той е командир на космическия кораб „Союз 19“ по програмата „Аполо – Союз“. Продължителност на полета е 5 денонощия 22 часа 30 минути 51 секунди. През последните години Леонов е имал сериозни заболявания, пише svoboda.org. Алексей Архипович почина в болницата \"Бурденко\" в Москва след дълго боледуване, каза помощничката му Наталия Филимонова. Астронавтът ще бъде погребан на мемориалното гробище в Митищи на 15 октомври.", "date": "2019.10.11", "title": "Почина космонавтът Алексей Леонов - първият човек, отишъл в космоса (Видео)"}
{"url": "https://www.24chasa.bg/novini/article/7703888", "text": "Петима души бяха намушкани днес с нож в търговски център в северния английски град Манчестър, съобщи полицията, цитирана от Ройтерс. Нападението е извършено в мола \"Арндейл\" в центъра на града. Той бе евакуиран и полицията го претърсва. \"Можем да потвърдим, че петима души са ранени с хладно оръжие и откарани в болница\", каза полицията в комюнике. Разследването се поема от органа за борба с тероризма, предаде БТА. На мястото е арестуван около 40-годишен мъж по подозрение, че той е извършителят на нападението. Търговският център е евакуиран днес в петък след информация за нанесени прободни рани на множество хора, намиращи се в мола. Все още няма информация дали има смъртни случаи. Според \"Манчестър Ивнинг нюз\" на мястото на инцидента има много полицаи. ", "date": "2019.10.11", "title": "Пет намушкани с нож в мол в Манчестър,  нападателят е арестуван (Видео и снимки, обновена)"}
{"url": "https://www.24chasa.bg/novini/article/7703899", "text": "Финансов мотив е основната версия за убийството на Станка Марангозова, съобщи директорът на Главна дирекция \"Национална полиция\" главен комисар Христо Терзийски. Той добави, че все пак не се изключва и личен мотив. Станка бе разстреляна вчера вечерта в колата си. Терзийски потвърди  Всички дела срещу Марангозова са били събрани. Оказало се, че по няколко тя е жертва. Огледът в \"Младост\" продължава.", "date": "2019.10.11", "title": "Терзийски: Смятаме, че причината за убийството на Станка Марангозова е финансова"}
{"url": "https://www.24chasa.bg/novini/article/7704141", "text": "Окръжният съд в Добрич постанови 4-годишна ефективна присъда на подсъдим за причинена по непредпазливост смърт на негов приятел, като причината е умишлено нанесена в село Пчеларово, област Добрич, тежка телесна повреда. 36-годишният М.М. трябва да изтърпи наказанието си при първоначален общ режим. На 29 април 2018 г. пострадалият бил поканен на вечеря в дома на подсъдимия, с когото били приятели. В семейството на домакина обаче възникнало напрежение и гостът решил да си ходи. На тръгване, пред входната врата на къщата, той направил на висок тон устна забележка на приятеля си да не се кара с жена си и, по думите на подсъдимия, посегнал с ръце да хване тениската му. Тогава 36-годишният М.М. нанесъл на пострадалия два удара в областта на главата и той паднал по гръб на циментовата настилка пред входа на къщата. След кратко време нараненият мъж успял да се изправи, да се качи на велосипеда си и да си тръгне. На следващата сутрин пострадалият бил открит в недобро състояние. Първоначално бил откаран в дома на неговия брат. След като било установено, че състоянието му не се подобрява, бил транспортиран до добричката болница, където на 7 май 2018 г. починал, въпреки оказаното му интензивно лечение. Според изготвената при разследването съдебно медицинска експертиза, причината за смъртта била тежка мозъчна травма. Делото премина по реда на съкратеното съдебно следствие, като първоначално определеното на мъжа наказание от 6 години лишаване от свобода бе редуцирано с една трета. Съдът приложи процедурата, след като подсъдимият призна вината си и всички факти, изложени в обвинителния акт.", "date": "2019.10.11", "title": "Убиец на мъж от Пчеларово отива в затвора за 4 години"}
{"url": "https://www.24chasa.bg/novini/article/7704142", "text": "Комисията за енергийно и водно регулиране /КЕВР/ и Регулаторният орган за енергетика на Гърция /РАЕ/ са одобрили Мрежови кодекс и Тарифен кодекс за интерконектора между двете държави. Това потвърдиха за БТА от КЕВР. По този начин се създават процедури за договаряне на съответния капацитет, включително заявяване на капацитет на входни и изходни точки на интерконектора, предава БТА. Мрежовият кодекс съдържа правилата и процедурите за експлоатация на газопровода IGB, правата и задълженията на преносния оператор и мрежовите ползватели. Освен това той регулира процедурите за управление на претоварването; правилата за предоставяне на капацитетни продукти и услуги; процедури за предоставяне на информация, както и публикуване на данни. Тарифният кодекс на проекта определя тарифата за всички ползватели на интерконектора, която възприема входно-изходния модел. Той определя тарифен механизъм за всички капацитетни продукти, предлагани от проектната компания. Следващата стъпка пред КЕВР е да лицензира и сертифицира проектната компания \"Ай Си Джи Би\" като независим газопреносен оператор.", "date": "2019.10.11", "title": "България и Гърция одобриха Мрежови и Тарифен кодекс за интерконектора"}
{"url": "https://www.24chasa.bg/novini/article/7704172", "text": "Президентът на Русия Владимир Путин предупреди днес, че бойците на \"Ислямска държава\", държани в плен от кюрдските сили в Североизточна Сирия, може да избягат вследствие на турската военна операция в региона, предаде Ройтерс. В изявление пред срещата на върха на Общността на независимите държави (ОНД) в Ашхабад Путин каза, че заради навлизането на турската армия в региона кюрдите изоставят лагерите със задържаните джихадисти, които \"просто могат да се разбягат\". \"Не съм сигурен дали турската армия ще може - и колко бързо - да вземе това под контрол\", каза той. Путин добави, че по данни на руското военно разузнаване става дума за \"стотици и хиляди\" бойци от ИД, което е \"реална заплаха\" не само за Сирия, но и за Иран и други държави, отбелязват Асошиейтед прес и БТА. Руският държавен глава изрази също съмнение, че сирийската правителствена армия ще съумее бързо да установи контрол върху центровете за задържане на джихадисти. Той прикани страните от ОНД да мобилизират разузнавателните си ресурси за отразяване на тази заплаха. В речта си пред форума Владимир Путин се спря и на темата за ракетите за среден и малък обсег. По думите му САЩ \"преднамерено не отговарят\" на предложението на Русия такива ракети да не бъдат разполагани по света. А съюзниците на САЩ не могат и нищо да отговарят без тях, защото по този въпрос \"техният суверенитет е силно ограничен\" и те нямат \"собствено мнение\", добави руският президент, цитиран от ТАСС. ", "date": "2019.10.11", "title": "Путин: Заради турската армия кюрдите изоставят лагерите с джихадисти, а те могат да се разбягат"}
{"url": "https://www.24chasa.bg/novini/article/7704220", "text": "Британската лира продължава да поскъпва много силно спрямо еврото и долара за втори пореден ден на търговия на фона на серия информации, които увеличават инвеститорските надежди, че в крайна сметка ще се стигне до Брекзит сделка преди планираното излизане на Великобритания от Европейския съюз на 31-ви октомври, предава  . Повод за надеждите за постигане на пробив в преговорите между Лондон и Брюксел даде вчерашната среща на британския премиер Борис Джонсън с ирландския му колега Лео Варадкар. Днешните изказвания на председателя на Европейския съвет Доналд Туск, последвани от изявлението на главния европейски преговарящ Мишел Барние след неговата среща с британския Брекзит преговарящ Стивън Баркли също допринасят за засилващия се оптимизъм, че Обединеното кралство и ЕС ще успеят да се споразумеят преди крайната на развода на 31-ви октомври. Последната новина, че Мишел Барние е получил зелена светлина от 27-те страни-членки на ЕС да започне \"интензивни\" (\"тунелни“ ?) преговори с Великобритания, провокира допълнителен инвеститорски интерес към британската валута. След вчерашен ръст с 1,8%, днес британската лира поскъпва с нови 1,7% към тримесечен връх около 1,2680 щатски долара. В същото време еврото поевтинява с 1,25%, тъгувайки се в 5-месечно дъно около 0,8720 паунда. Рязкото поскъпване на лирата стерлинг обаче се отразява негативно на британския фондов индекс FTSE100 с оглед на факта, че в него влизат мултинационални компании с голям бизнес извън Обединеното кралство. Индексът FTSE100 нараства скромно с 0,36% на фона на доста по-доброто представяне на останалите европейски борси, дължащо се на инвеститорски оптимизъм за успешни търговски преговори САЩ-Китай. Така например немският индекс DAX 30 нараства по същото време с над 2%, френският CAC 40 - с 1,15%, а обшият Stoxx Europe 600 - с 1,56%. Но надеждите за постигане на Брекзит сделка се отразяват позитивно на акциите на британските банки, строителни компании и търговци на дребно, като да поскъпват в рамките на днешната търговия с между 4% и 6%.", "date": "2019.10.11", "title": "Паундът поскъпва въпреки надеждите за Брекзит сделка"}
{"url": "https://www.24chasa.bg/novini/article/7704247", "text": "Режисьорът на фирма \"Ага\" Милко Лазаров отрече да е бил на среща с кандидата за кмет на София Мая Манолова, както и да е заявявал подкрепа за предизборната й кампания, предаде  . В четвъртък от щаба на Манолова изпратиха съобщение за нейна среща с интелектуалци и хора на изкуството, а сред имената на присъствалите беше посочено и това на Лазаров. \"Вчера вечерта беше публикувано съобщение за среща на кандидата за кмет на София Мая Манолова с интелектуалци и хора на изкуството, сред които се споменава и моето име. Искам да бъде категорично ясно, че не само не съм присъствал на такава среща, но и научих за това събитие едва от публикациите в медиите. За мен е изключително неприятно името ми и филмът \"Ага\" да се използват в такъв контекст и да се правят подвеждащи внушения, още повече че никога не съм заявявал подкрепа под каквато и да е форма за предизборната кампания на Мая Манолова\", посочи Лазаров в опровержение на информацията от екипа на Манолова. От своя страна от щаба на независимия кандидат за кмет, подкрепен от БСП, обявиха, че споменаването на Лазаров като участник в срещата е \"неволна техническа грешка\". \"Г-н Лазаров не е бил на събитието, за което му поднасяме нашето искрено извинение. Служителят, допуснал грешката, е санкциониран\", пише още в съобщението от екипа на Манолова. ", "date": "2019.10.11", "title": "Режисьорът Милко Лазаров отрече да е бил на среща с Мая Манолова и да я подкрепя"}
{"url": "https://www.24chasa.bg/novini/article/7704233", "text": "Апелативният специализиран наказателен съд отхвърли  Тя искаше да го попита защо е бил при нейното задържане пред Спортната палата и какви указания е давал. \"Известно е, че Иван Гешев е зам.-главен прокурор и в качеството му на такъв има право да присъства на всяка акция, обясни председателят на съдебния състав Георги Ушев.  Съдът допусна и искането на прокуратурата за нова графологична експертиза, която да установи дали част от цифрите, написани в тефтерчето на Иванчева, и открити в нейната дамска чанта, са от Петко Дюлгеров. Също така ще бъдат търсени и записи от камери на заведение, в което Дюлгеров е бил на 19 март 2018 година. Тримата подсъдими Десислава Иванчева, Биляна Петрова и Петко Дюлгеров поискаха и промяна на мерките за неотклонение от \"домашен арест\"  в по-леки. Съдът ще се произнесе по-късно днес. ", "date": "2019.10.11", "title": "Апелативният спецсъд няма да разпитва Иван Гешев по делото срещу Иванчева"}
{"url": "https://www.24chasa.bg/novini/article/7704604", "text": "Над половин милион евро станаха на пепел в автосервиз в Зост в Нордрейн Вестфалия, в Германия, пише Bild.de. Случаят е записан в досиетата на Окръжния съд на Арнсберг. Човек случайно е изгорил всичките спестявания на най-добрия си приятел, а именно  Автомоньорът (49 г.) цяла година се е утрепвал от работа, за да задели тази сума в сервиза си. Тъй като не вярвал в банките, той завил всички банктноти във фолио, завързал ги накуб, сложил ги в чанта и ги скрил всичките в котела на изключената печка за отопление. „Системата беше блокирана поради завишени стойности на обработените газове от комина. Затова я разглобих“, каза по-късно пострадалият пред съда. Когато майсторът е бил за Коледа на двуседмична почивка, поверил работилницата си на приятеля си и му е дал ключа за нея. Върнал се автомонтьорът от почивката си и какво да види - парите му станали на пепел, която изпратил за анализ в Бундесбанката на Майнц. Там са разпознати 20 400 евро. Сумата му е възстановена от банката. Останалите 520 000 евро той изисквал да му върне приятелят, като подал оплакване в съда. Но Районният съд - Арнсберг отказал. „Не е разумно да очаквате, че в нагревателя има скрити пари, особено като са хартиени и са особено лесно запалими и горят\", казаха от съда и е снета вината от \"приятеля\".", "date": "2019.10.11", "title": "540 00 евро станаха на пепел, след като мъж запали печка в автосервиз"}
{"url": "https://www.24chasa.bg/novini/article/7704639", "text": "Кандидатката на Демократичния съюз на Косово за премиер Вьоса Османи нарече идеята за балкански мини Шенген, за която вчера в Нови Сад разговаряха президентът на Сърбия и премиерите на Албания и Северна Македония, \"голяма грешка\", предаде Танюг, цитирана от БТА. \"Мисля, че е нещастие, че се случи нещо такова. Не знам дали албанският премиер Еди Рама се е консултирал с някого в Косово преди да постигне такова споразумение. Това обаче е тотална грешка\", каза Османи в интервю за косовска телевизия. Тя се аргументира с думите, че \"Албания и Сърбия не се допират никъде /не граничат една с друга/, освен през Косово\". Тя добави и че целта на Косово досега беше да бъде прието във всички регионални институции. \"Наред с това виждаме, че Сърбия не само прави обструкции на Косово, а и Албания ни игнорира в този случай. Абсолютно погрешно е Албания да се съгласява да постигне споразумение, от което Косово не е част, дори не като независима държава\", каза Вьоса Османи.", "date": "2019.10.11", "title": "Кандидатката за премиер на Косово: Идеята за мини Шенген е голяма грешка"}
{"url": "https://www.24chasa.bg/novini/article/7704651", "text": "Няма данни за пострадали и български граждани нападението с нож в търговски център в Манчестър, Великобритания, предават от пресцентъра на МВнР. По информация на властите в Манчестър при инцидента, при който са пострадали четирима души. Задържан е 40-годишен мъж по подозрение за нападението, чиито мотиви още не са официално обявени. Британската полиция апелира към гражданите да изпращат информация на телефон 101, ако разполагат с такава като цитират номера на инцидента, който е 1055 от 11.10.2019 г. Гражданите във Великобритания могат да подават и анонимни сигнали на телефон 0800 555 111. Посолство на Република България в Лондон следи ситуацията и е готово да окаже съдействие при необходимост. Телефон за връзка с ДП Лондон.: +44 20 7581 3144; +44 0 20 7584 9400. Дежурни телефони в извънработно време: + 44 20 7 5813144; + 44 20 7 5849400.", "date": "2019.10.11", "title": "Няма данни за пострадали българи при нападението на мола в Манчестър"}
{"url": "https://www.24chasa.bg/novini/article/7704660", "text": "\"С излизането си в открития космос Алексей Леонов, който почина днес на 85-годишна възраст, откри нова ера в извънкорабната космическа дейност. Благодарение на него стана възможно поддържането на дейността на Международната космическа станция (МКС)\", се казва в съболезнованията на НАСА, публикувани на страницата й в Туитър, предадоха ТАСС и БТА. \"Опечалени сме от загубата на легендарния космонавт Алексей Леонов, който на 18 март 1965 г. стана първият човек, излязъл в открития космос - се посочва в съобщението. - Неговият подвиг в космическото пространство сложи началото на извънкорабната дейност. Това сега прави възможна експлоатацията на станцията.\" По-рано НАСА прекъсна прякото предаване на излизането на астронавтите Андрю Морган и Кристина Кох в открития космос, за да съобщи за смъртта на Алексей Леонов.", "date": "2019.10.11", "title": "НАСА: Поддържането на Международната космическа станция бе възможно заради Леонов"}
{"url": "https://www.24chasa.bg/novini/article/7704661", "text": "Генералният секретар на НАТО Йенс Столтенберг днес се срещна с турския президент Реджеп Тайип Ердоган, предаде турската телевизия СиЕнЕн-Тюрк, предава БТА. Срещата, състояла се офиса на Ердоган в двореца Долмабахче, е продължила един час. Разговорите са се състояли при закрити врата. На срещата присъстваха и външният министър на Турция Мевлют Чавушоглу, министърът на отбраната Хулуси Акар, както и ръководителят на делегацията на Турция към НАТО Осман Ашкън Бак.", "date": "2019.10.11", "title": "Столтенберг се срещна с Ердоган"}
{"url": "https://www.24chasa.bg/novini/article/7704672", "text": "Министърът на околната среда и водите Нено Димов участва в церемония по откриване на Четвърта клетка на регионалното депо за неопасни и инертни отпадъци на община Петрич, съобщиха от пресцентъра на МОСВ. „С проекта за над 1 млн. лева, който община Петрич успя да спечели, се решава належащ проблем, но същинската задача, която предстои пред България, е да застъпим много повече рециклирането, термичното третиране на отпадъците и да сведем депонирането до 10%, каквато е европейската политика“, каза министър Димов. Той подчерта, че правителството чрез Предприятие за управление на дейностите по опазване на околната среда (ПУДООС) отделя необходимите средства по ОПОС старите сметища да бъдат закрити и рекултивирани и за изграждането на системи като тази в Петрич. \"На практика цялата страна вече има модерни системи за депониране на отпадъци“, каза още министър Димов. Екологът на община Петрич Антоанета Петрова благодари на министър Нено Димов и ПУДООС за дадената възможност на местната власт да се справи със ситуацията по управление на отпадъците и изрази надежда сътрудничеството да продължи. По думите й проектът решава в дългосрочен план проблема с депониране на отпадъците. Тя подчерта, че общината изпълнява проект по ОП „Околна среда 2014 - 2020“ за изграждане на инсталации към депото за предварително третиране на битови отпадъци и за компостиране на зелени отпадъци. Според нея с реализацията на тези проекти община Петрич ще има напълно съвременна система за управление на отпадъците.", "date": "2019.10.11", "title": "Министър Димов откри клетка на депото за отпадъци на Петрич"}
{"url": "https://www.24chasa.bg/novini/article/7704668", "text": "Нова и по-ниска цена на природния газ може да има, но това може да стане най-рано след Нова година. В момента текат преговори с \"Газпром\", но нека да не забравяме, че цената на газа не се определя от държавата, каза в Димитровград заместник-министърът на енергетиката Жечо Станков днес, предава БТА. Химическата промишленост е важна за държавата и ще направим всичко възможно, за да запазим нейната конкурентоспособност и работните места в отрасъла, каза на среща с работниците и синдикатите в завода \"Неохим\" в Димитровград зам.-министър Станков. Той посети най-голямото промишлено предприятие в Хасковска област ден след като работници протестираха срещу тежкото финансово състояние на фирмата и предстоящи съкращения. Министерството на енергетиката ще състави работна група с представители на други държавни институции и синдикатите, за да се търси спешно решение на проблема. Това са много общи приказки, не сме доволни и искаме по-конкретни действия и мерки от страна на държавата, каза след срещата Хубен Хубенов, който е председател на структурата на синдиката на химическите работници \"АХА\" в \"Неохим\" АД.", "date": "2019.10.11", "title": "Нови цени на газа се очакват след Нова година"}
{"url": "https://www.24chasa.bg/novini/article/7704685", "text": "Северна Македония очаква дата идната седмица за начало на преговори за присъединяване към ЕС и страната няма друга алтернатива, заяви президентът на Северна Македония Стево Пендаровски по време на визитата си в Австрия, предадоха МИА и БТА. Благоприятното решение ще признае приноса на Северна Македония за създаването на добросъседска политика в Югоизточна Европа, заяви Пендровски по време на среща с австрийския президент Александър ван дер Белен. Президентът на Австрия Александър ван дер Белен заяви, че Австрия подкрепя интеграцията на Северна Македония в ЕС и вярва, че страната заслужава да получи дата за начало на преговори. По време на срещата двамата президенти обсъдили също развитието на икономическото сътрудничество между двете страни. Пендаровски подчертал, че Австрия с общи инвестиции от над 600 милиона евро е най-големият чуждестранен инвеститор в Северна Македония и е важен партньор в търговията.", "date": "2019.10.11", "title": "Пендаровски в Австрия: Очакваме дата за преговори за ЕС, друга алтернатива нямаме"}
{"url": "https://www.24chasa.bg/novini/article/7704692", "text": "Районният съд в Монтана призна за виновен 45-годишния С. С. А. от Кюстендил за извършени от него серия измами в цялата страна и го осъди на 5 години и 6 месеца затвор общо. През януари 2014г. в Стрелча и София С. С. А. договорил с фермера А.Г.А. , че ще му достави телета от Холандия, но не изпълнил ангажимента си и му причинил вреда за 10 800 лева. През същия месец на 2014г. в Павел баня и София подсъдимият обещал и поддържал заблуждение у Н.И.Ш., че ще му достави от чужбина 30 юници от порода ,,Симентал“, за което взел от него 14100 лева без да достави животните. По същото време в град Рила и Благоевград С. С. А. получил и от животновъда Я. Р. М. 4 840 лева срещу договорката да му достави 17 телета порода „Симентал“ от Холандия, но не изпълнил ангажимента си. Пак през януари 2014 г. в Трън и Перник С. С. А. възбудил и поддържал заблуждение у А. Р .А., че ще му достави 17 телета ,,Симентал“ от Холандия, за което получил 4500 лева. В началото на февруари 2014 г. пък в Бойчиновци и София подсъдимият заблудил Т. Д. Г., че ще го снабди с 12 крави порода ,,Холщайн“ и „Редхолщайн“, внос от Австрия, и получил от него 8640 лева, без да изпълни поетото задължение. В посочения период от време С. С. А. при условията на продължавано престъпление, с цел да набави за себе си имотна облага, възбудил и поддържал заблуждение у пет земеделски стопани, че ще ги снабди с елитни животни, с което им причинил имотна вреда в големи размери -общо 42 880 лева. За това престъпление съдът призна за виновен и осъди С. С. А. на три години и шест месеца лишаване от свобода, които трябва да изтърпи при първоначален строг режим. Съдът приведе в изпълнение и най-тежката от две предишни условни присъди срещу С. С. А., издадени от Районният съд – Кюстендил за прокарване в обръщение на фалшиви облигации или държавни ценни книжа и документна измама, в размер на две години затвор, които ще трябва да изтърпи допълнително при първоначален строг режим. Според решението на съда С. С. А. трябва и да заплати общо 27 240 лева обезщетения за имуществени вреди, заедно със законната лихва, на трима от измамените стопани – А. Р. А., Н. И. Ш. и Т. Д. Г., които са подали граждански искове, както и 1089.60 лева държавна такса върху уважения размер на исковете. Присъдата на Районен съд – Монтана е обжалвана и потвърдена от Окръжен съд – Монтана и вече е приведена в изпълнение.", "date": "2019.10.11", "title": "5 години и 6 месеца затвор за бизнесмен, извършвал серия измами в цялата страна"}
{"url": "https://www.24chasa.bg/novini/article/7703676", "text": "Премиерът Борисов и военният министър кацнаха с хеликоптер във Военния университет във Велико Търново за клетвата на курсантите от 146-я випуск. Премиерът прие строя и поздрави 163-та нови бъдещи офицери, 41 от които жени. \"Няма по-хубаво от младостта, силата, дръзновението. А за вашите дядовци, баби, майки бащи, братя, сестри съм сигурен, че това е миг на гордост, че са отгледали такива синове и дъщери\", обърна се той към строя. Премиерът призна, че с носталгия си спомня деня, когато положил клетва. \"След това командвах взвод, рота, командвах военна клетва. Тогава гледах към трибуната й завиждах на тези, които са горе. Мога да Ви кажа, че сега, всички бихме си разменили местата с вас\", каза Борисов. \"Освен че се гордеем с Вас, и се грижим. 16 милиона лв. сме отпуснали за ремонт на сградите ви, за да живеете, учите и да се подготвяте в нормални условия\", подчерта. Така влезе и в темата за разходите за отбрана. \"Тази година за отбрана и да приведем армията в съответствие, каквото вие заслужавате, ще отидем на близо 4 милиарда лв.Затова трябва да се учите, да се подготвяте и да сте много добри, защото виждате ситуацията в Сирия, Либия, Косово. Дипломацията, външната политика е в наши ръце. Ние ще сме добри политици, ако има траен мир, но винаги е добре зад гърба си да имаш възпиращата сила на българската армия\", каза Борисов. Той припомни, че от 1 януари пилотите отиват в Долна Митрополия, където бе възстановено военно-въздушното училище. Посъветва сега да създават приятелства, за да може после в ученията земя и въздух да си партнират добре. Накрая Борисов се обърна към командирите: \"Добър е този офицер, който връща жив и здрав войника на майка му и баща му. Това е добрият офицер! Така че аз Ви разпореждам да пазите тези деца, да се връщат живи и здрави, а и да ни пазят.\" Курсантите бяха с нови тъмносини военни униформи. Министър Красимир Каракачанов, обясни, че те възстановяват традицията на първите военни униформи от времето на Батенберг.", "date": "2019.10.11", "title": "Борисов кацна с хеликоптер за клетвата\nна курсантите във Велико Търново (Обзор, снимки)"}
{"url": "https://www.24chasa.bg/novini/article/7704686", "text": "7-минутно видео, което показва новата отсечка на магистрала “Хемус” от Ябланица до Боаза, качиха в мрежата читатели на “24 часа”. Обяснението към него е, че дори автомобилите, които карат с 80 км в час (както е на видеото) и без сини лампи, пак ще преминават близо 10-те километра точно за 7 минути. Така спестяват между 20-25 минути от пътя за Варна. Реално разрешената скорост в новата отсечка е 130 км в час, тоест участъка може да се премине дори само за 3-4 минути. Преди дни премиерът обяви, че ще се оттегли от активния политически живот, ", "date": "2019.10.11", "title": "7 минути по новата отсечка на “Хемус” след ножицата на Борисов (видео)"}
{"url": "https://www.24chasa.bg/novini/article/7704716", "text": "Слух как ще се отнемат деца от циганите в Сливен пощури гетото в началото на седмицата. Вместо да се подиграваме на ромите обаче е крайно време да се замислим какво прави тези хибридни атаки толкова успешни.                                                                                                                                                                                                                                                                                                                       ", "date": "2019.10.11", "title": "Чернокожи гейове от Норвегия? Вече не звучи смешно (Видео)"}
{"url": "https://www.24chasa.bg/novini/article/7704968", "text": "Възможностите за насърчаване на двустранния икономически обмен и взаимните инвестиции между България и Република Ирландия обсъдиха в Атина президентите Румен Радев и Майкъл Хигинс, съобщиха от прессекретариата на държавния ни глава. Двамата разговаряха в рамките на 15-ата Срещата на върха на държавните глави на парламентарните републики от ЕС. Президентите бяха единодушни, че годишен стокообмен от 240 млн. евро не отговаря на икономическия потенциал на България и Ирландия. Като особено перспективни сфери на двустранното партньорство бяха откроени информационните и комуникационните технологии, аутсорсингът, биотехнологиите, екологията и други. Ирландският обществен модел, изграден върху висококачествено образование, информационните технологии и иновациите с висока добавена стойност, е пример, който България желае да използва, подчерта на срещата президентът Румен Радев. Българският държавен глава призова за увеличаване на двустранния научен и образователен обмен в информатиката и високите технологии и подчерта възможността за по-активното използване на европейско финансиране в тази област. Активната политика на Република Ирландия за поддържане на връзките с ирландските общности в чужбина и съхраняване на техните културни традиции също беше сред темите на срещата на президентите Румен Радев и Майкъл Хигинс. Българският държавен глава покани своя ирландски колега да посети страната ни в удобно за него време.", "date": "2019.10.11", "title": "Радев и Хигинс активизират партньорството между България и Ирландия"}
