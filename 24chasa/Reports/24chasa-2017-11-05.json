{"url": "https://www.24chasa.bg/novini/article/6533786", "text": "“Няма по-голяма мизерия и немотия от нашата. Нито сме здрави, нито имаме къде да живеем, така е от години, а няма изглед да се оправим”, казва 62-годишната Лидия Кафеджиева от Рудозем. Тя има диабет и сърдечни проблеми и се грижи за двете си тежко болни, инвалидизирани дъщери. Отглежда ги в дървена барака почти в центъра на града. Двете ѝ щерки са с тежка олигофрения, не са контактни и с по още 4-5 заболявания. 34-годишната Зефира е 140 килограма Носи рокли, защото няма как да облече други дрехи, дори и да има пари. Обича да слуша музика, дори почти се е научила да произнася правилно имената на любимките си - Валя Балканска и Росица Кирилова. Майка ѝ трудно може да я изведе по-надалеч от двора, тъй като е тежка за носене, а сама не може. Сестра ѝ Мариана е на 28 г. и вече я гони по килограми. “Пълнеят, защото не се лекуват адекватно и не се движат. Дори не могат сами да преценят колко трябва да ядат”, казва майка им. Препоръчали ѝ да купи велоергометър, за да изразходват енергия. Лидия взела уреда на изплащане, но се оказало, че въобще не могат да го използват. Двете млади жени живеят в общинската барака надваетажа всяка в отделна стая. “Няма как да са заедно. Нараняват се една с друга неволно, а и са пълнички, пък стаите са тесни. Постоянно съм в движение - нагоре и надолу, защото не знам, като отида при едното дете, какво става с другото”, обяснява майка им. Заради това тя отоплява три помещения - две стаи за децата ѝ и кухня, където да готви и да преспива. Взела е 15 кубика дърва и въобще не е убедена, че ще ѝ стигнат за зимата. През това лято обикаляла около блоковете в Рудозем, където се санира, за да събира изхвърлени парчета стиропор и така е изолирала една част от бараката. Зимата вътре и да гори печка, е студено. Освен това Лидия се страхува, че трите може и да загубят бараката Комисия е установила, че тяхната и други две в съседство са опасни и може да се срутят. Когато Зефира върви по пода, се чува сериозно скрибуцане. Кметът Румен Пехливанов смята да внесе в местния парламент доклада и най-вероятно ОбС ще реши да събори бараките. “Много пъти съм им предлагал да дадат под наем тяхното жилищена седмия етаж и да вземат под наем на първи. Те обаче, за съжаление, не искат”, казва кметът. И допълва, че ще подпрат бараките с каквото могат, за да изкарат зимата, но проблемът няма да се реши така. Той лично няколко пъти е помагал лично на семейството, признава майката. Но тъй като тя има апартамент, общината няма да ѝ отпусне общинско жилище, за да не сгази закона. Блокът, в който е жилището на Лидия, е саниран. Може да го продаде и да си купи друго на първи етаж, където ще се чувстват по-добре с болните момичета, но тя иска, ако вбъдеще децата ѝ имат нужда от лечение, тогава да го продадат. “И Зефира, и Мариана се страхуват от височина, а е и опасно да живеят толкова нависоко. Нямам тераса, ако решат да отворят прозорецауможе да паднат, те не могат да преценят какво правят”, казва Лидия. Когато били по-малки, живеела в жилището си с тях, но като наедрели, било невъзможно и от 17 години карат в бараката. Условията в нея са ужасни. Стаите са мънички и трудно могат да се поберат дори за малко заедно. Баня нямат. Лидия къпе дъщерите си в тоалетната От съседната стая пробили стената и подали маркучи от бойлер и така имат топла вода. Вместо с плочки стените в “банята” им са облепени с мушама. “Не са виждали истинска баня през живота си”, признава майка им. Най-прекият достъп до дома им е от двора на санаториума. За да стигат до него, са наредили десетина стари автомобилни гуми по ската вместо стълби. С големи гуми от камион лък Лидия е терасирала ската зад бараката, за да си направи мъничка градинка. В нея сади картофи, но заради диабета и при трите рядко готви от тях. Лидия е от Широка лъка. Израснала е без майка и баща. Оженила се в Рудозем и заживяла там. Но когато се родили двете им деца с неизлечими заболявания, баща им Димитър ги изоставил. Оттогава дори не ги е виждал. Никога не е плащал издръжка. От 18 г. Лидия не работи, за да ги гледа. Преди това била портиерка в общежитие на “Горубсо”. За болните ѝ дъщери държавата отпуска по 135 лева на месец като инвалиди и още по 70 лв. затова, че са с чужда помощ. Семейството от четири месеца е на ръба на мизерията, тъй като на майката не са ѝ плащали по 300 лева заасистент. “Като асистенти сме на 4 или 6 часа работен ден. Добре, аз съм на 62 години и не ми е ясно как ще се пенсионирам, когато ту ме назначат за кратко, ту оставам без работа! Когато ме назначат, съм на непълен работен ден, а за всеки специалист е ясно, че съм 24 часа с две тежко болни деца, които имат нужда постоянно от човек”, реди през сълзи майката. Малката ѝ дъщеря имала остеопороза, мускулна дистрофия на опорно-двигателния апарат, тежка олигофрения, диабет. Голямата била със същото. С общо 700 лева невижда кое по-напред да лекува и най-често лишава себе си. Според правилата тя не може да ги заведе и на рехабилитация, защото първо трябва да плати транспорта до санаториума, рехабилитацията, престоя, а след това държавата да ѝ възстанови средствата. “Откъде да намеря пари за тия разходи, с какво да съществуваме през това време, а след това да чакаме държавата да плати”, махва с ръка майката. Семейството оцеляло през месеците, в които тя не получавала заплата, благодарение на топлата кухня, която се осигурява от местната управа. Кметът на Рудозем Румен Пехливанов се принудил да тегли кредит, за да плати на около 80 човека от общината. “С кредит от 105 800 лева са разплатени парите на всички асистенти. Това не е задължение на общината, а на държавата, не може да оставим хората да мизерстват”, обясни Пехливанов. Той смята, че всеки месец авансово общините трябва да получават средства за заплатите на тези хора. Да се държи един минимум от една заплата. “Един месец ние можем и от собствения бюджет някак да осигурим плащане, но 3-4 месеца , което е над 100 хил. лв., е непосилно”, посочи Пехливанов.", "date": "2017.11.05", "title": "17 години три болни жени мизерстват в барака в центъра на Рудозем"}
{"url": "https://www.24chasa.bg/novini/article/6533871", "text": "4,5 млрд. лева годишно не влизат в бюджета заради данъчни измами, твърдят експерти от НАП. Според тях има хора, фирми и цели сектори, които или изобщо не плащат данъци, или внасят само част от тях. Парите стигат за построяването на три магистрали като “Струма”, за пенсиите за 2 години или за заплатите на чиновниците за година. Ако се добавят и загубите от контрабандата, главно на акцизни стоки, щетите набъбват почти двойно. В топ 5 на бизнесите, които крият данъци, влизат електронната търговия, мултинационални вериги, търговци на горива, фирми с големи касови наличности и заведения по курортите. (Какви са схемите при различните рискови данъкоплатци - виж каретата). В челната десетка пък попадат работодатели, които плащат ниски заплати заради подозрението, че остатъкът се дава на ръка. За да се справи с опитите за измами, от 2016 г. който оценява рисковите зони и компании и ги подрежда в списък за проверки. Тези зони са три - с нисък, среден и висок риск. Според запознати данъчните са задължени да влизат за проверка в първите веднъж на 36 месеца, при вторите да отиват поне веднъж на 18 месеца, а високорисковите биват проверявани задължително всяка година, а дори и по-често. Запознати разкриха още, че Сред тях например са: фирма декларира загуби няколко поредни години, а акционери и собственици обявяват високи лични доходи или плащат големи лизингови вноски, наемат офиси на скъпи улици, имат мощен автомобилен парк. Съмнителни за данъчните се оказват и чести трансфери на пари или ценни пратки от и към чужбина. Особено ако получателите са различни. Подозрително се оказва и честото инвестиране в имоти, които периодично се продават. В черния списък попадат дружества, които декларират много оборот от внос или износ, но нямат склад, нямат договор за наем на такъв или договори със спедиторски компании. Данъчните много често искат от банки и небанкови институции информация за това кои компании работят предимно с оборотни заеми и нямат офиси. Инспекторите стават подозрителни и ако фирма прави голям брой сделки с много посредници, без това да се налага от характера на дейността им, защото сделките може да са кухи, за да се точи ДДС. Малки компании пък могат да си навлекат проверка, ако имат много банкови сметки, често ги закриват и откриват нови. Това е последната разкрита от данъчните чисто счетоводна операция за укриване на данъци и осигуровки. 1300 компании декларираха в НАП, че държат по над 1 млн. лв. в касите си, т.е. 13 млрд. лв. би трябвало да са налични. Проверката на данъчните обаче показа, че това са фиктивни суми, а парите са похарчени за лични нужди на собственици и акционери, които данъчните не биха признали за разход. Примери за това много - скъп ремонт в къщата на собственика, за командировка до Сейшелите на съдружник или за разпределение на дивиденти между всичките съдружници - примерно по 20 000 лв. на всеки три месеца. Без обаче да се плати дължимият 5% данък дивидент. Все още проверката продължава, за да се отчете колко от тези пари са били налични и са използвани законно и колко са били фиктивни. Схемата се нарича въртележка. Според инспектори в нея участват румънци, сърби, българи и гърци. Регистрират се кухи фирми - по 30-40 във всяка от държавите, които се обявяват като чужд инвеститор. Започва огромен износ и внос между съдружниците, но той е само по документи. След като дължимият ДДС е изчистен на хартия, стоката се продавала, без да се плаща данък. Последната модификация на тази схема е износ извън ЕС, най-често до Дубай. При проверка НАП праща запитване към колегите си от съответната държава. Отговорът идва до 6-8 месеца, а през това време компанията вече е закрита. По прогнозни оценки на данъчните загубата за бюджета от подобни схеми е в рамките на 800 млн. до 1 млрд. лева годишно. Схемата копира прилаганата от “Гугъл” и “Амазон”, само че на ниво държава, а не Европейски съюз. Посочва се като база държава с най-ниска ставка и данъците се плащат там. В останалите страни се отварят офиси, които извършват дейност, но не внасят налози. Освен нея се прилага и законното преразпределение на печалби и загуби в рамките на компанията-майка и дъщерните дружества. Това най-често става чрез раздуване на разходите в клоновете на компанията. След като те се приспаднат, брутната печалба спада около три пъти. От нея също се вадят разходи, например за търговската марка на чуждестранен собственик, и така се намалява данъчната основа. Прогнозните загуби годишно са поне 800 млн. лв. Две акции по летните курорти и една по зимните изкара на светло близо 1 милиард лева оборот допълнително само през трите пикови за туризма месеци. Ощетяването на хазната става основно чрез укриване на обороти. Изваждането им на светло вдигна и приходите от корпоративни данъци и тези върху доходите на физическите лица. Над 500 данъчни инспектори наблюдаваха за отчитане на обороти и издаване на касови бележки, както и за движението на рискови стоки, включително алкохол и тютюневи изделия. Под постоянно наблюдение бяха подложени борси и тържища в близост до курортите, като там дежуриха денонощно служители на “Фискален контрол”. През магазините за онлайн търговия годишно минава оборот от около 5 млрд. лв., което означава, че от тях в хазната трябва да влизат поне 500 млн. лв. Приходите от този вид търговия обаче са десетки пъти по-ниски. Инспекторите на НАП са установили две работещи схеми. При първата търговията осъществявали физически лица без фирмени регистрации. Част от тях използват за адрес пощенски кутии и не могат да бъдат открити при проревка. Втората схема работела с регистрирани компании, включително по ДДС. Някои от нарушителите издавали касова бележка, но не за всяка продадена стока, а банковите преводи или наложените платежи не били осчетоводявани. При ревизиите било установено, че при поръчки за по-дребни суми всичко е изрядно, а по-големите не се записват в дневника за покупко-продажби. Имало и фирми, работещи изцяло в сенчестата икономика. Засичането става лесно чрез данни, подавани от куриерските фирми и съпоставка с данните на компаниите. В България влизат огромни количества базови масла, по обем достатъчни да задоволят целия ЕС, твърдят данъчни експерти. Всъщност само на хартия вносът се оформя като масла, а на практика това са горива. Обработката им става основно в т.нар. митнически складове, където все още няма измервателни уреди. По документи оттам се изкарва тежко гориво, което трябва да се използва само за отопление и акцизът му е десет пъти по-малък. Плаща се и много по-малък ДДС, тъй като крайната цена е ниска. Проверки на НАП установили, че гориво всъщност се продава по бензиностанциите. За първи път тази проста, но ефективна схема разкри покойният бивш шеф на митниците Ваньо Танов. Новото в нея било, че участниците в нея вече правели виртуални вериги от фирми с компютърни системи, които генерирали празни обороти с цел връщане на данъчен кредит. Загубите за бюджета от тази схема се оценяват на 1 млрд. лв. на година.", "date": "2017.11.05", "title": "5 бизнеса крият данъци колкото за 2 г. пенсии"}
{"url": "https://www.24chasa.bg/novini/article/6533854", "text": "Специализираният съд в София ще бъде блокиран, ако не бъдат открити поне 15 нови щатни бройки за магистрати. Бройките вече бяха поискани от шефа на съда Георги Ушев от Висшият съдебен съвет (ВСС). От днес спецсъдът поема делата за корупция по високите етажи на властта, след като вече влязоха в сила промените в НПК. Очаква се към него да се прехвърлят над 2000 дела годишно. Сега те са 4600. От анализа за натовареността за 2016 г. на ВСС стана ясно, че спецсъдът е най-натоварен сред окръжните, но 98% от делата му са мерки за неотклонение, разпити пред съдия или искания за даване на разрешения за СРС. Тези дела обаче не костват много усилия на магистратите. В спецсъда в момента работят 19 магистрати, ако ВСС отпусне 15 нови места, те ще станат 34 - с двама повече отколкото са наказателните съдии в най-големия окръжен съд - Софийският градски. Друг проблем е, че няма много желаещи съдии, които да искат да работят в спецсъда. Така бе и при създаването му през 2012 г. Тогава спецсъдии станаха магистрати от Елин Пелин, Враца, Ботевград, Пловдив и др. В спецпрокуратурата, която вече ще разследва и “високата корупция”, има 24 щата за прокурори, като само 2 са заети. Очаква се обаче съставът им значително да се увеличи, тъй като ще бъдат командировани юристи и от други прокуратури. Преди време главният прокурор Сотир Цацаров каза, че първото дело, което ще бъде внесено в спецсъда по новите правила, е срещу бившия депутат от ГЕРБ Живко Мартинов-Суджука. Той стана известен покрай скандала с изнудването на бизнесмен за 4 тона суджук уж за премиера Бойко Борисов. В спецсъда ще бъде пратено и делото за продажбата на дял от ЕВН срещу бившите министри Симеон Дянков, Трайчо Трайков и бизнесмена Иво Прокопиев.", "date": "2017.11.05", "title": "Глад за спецсъдии по корупционните дела"}
{"url": "https://www.24chasa.bg/novini/article/6533760", "text": "Цената за скица на поземлен имот в неурбанизирана територия е намалена с 50% - от 10 на 5 лева. С 30 на сто по-малко от основната такса се плаща и за всяка услуга, която се заявява по електронен път и се получава като електронен документ. Поради това догодина се очаква намаление с 2 млн. лева на приходите на Агенцията по геодезия, картография и кадастър, заяви министърът на регионалното развитие Николай Нанков при представянето на бюджета на МРРБ за догодина. Отпадат таксите за изменение на данни в кадастралната карта и кадастралните регистри, както и т. нар. експресна услуга, която досега е струвала 3 пъти повече от обикновената, обясни Нанков. Промените са направени за облекчаване на административната тежест за гражданите и бизнеса. В проектобюджета за 2018 г. на министерството е заложено увеличение на приходите с 18,4 млн. лв. спрямо 2017 г., каза още министърът. Общият размер на заложените приходи е 372, 573 млн. лв. Службата по геодезия, картография и кадастър не може да изисква от заявителя предоставяне на документи, за които има регистри на държавната администрация или с тях се удостоверяват обстоятелства, които се съдържат в база данни. Това е записано в промени на наредбата за кадастралните регистри, публикувана в “Държавен вестник”. В случай че службата не може да намери необходимите данни, тя изисква от заявителя да предостави информация за идентифициране на данните или документите в регистрите. Промените отново целят намаляване на бюрокрацията.", "date": "2017.11.05", "title": "5 лв. за скица за нива, цената е намалена  наполовина"}
{"url": "https://www.24chasa.bg/novini/article/6533792", "text": "ВМЗ - Сопот, има рекордна печалба от 152 млн. лв. за първите 9 месеца на 2017 г. Това показва финансовият отчет на военния завод. За същия период на миналата година например печалбата е била 135 млн. лв. Приходите от продажби на ВМЗ - Сопот, са се повишили с 97 млн. лв. спрямо 2016 г. и достигат малко над 400 млн. лв. Отчита се намаляване на размера на задълженията с 65 млн. лв. Общата сума на дълговете пада до 87 млн. лв., като основаната причина е свиване на данъчните задължения и тези за социално осигуряване на дружеството. С 80 млн. лв. са се увеличили разходите на военния завод спрямо първите 9 месеца на 2016 г. и достигат 248 млн. лв. До края на тази година са планирани договори за 130 млн. лв. и се очаква да продължи ръстът на приходите. “Кинтекс” също отчита ръст на печалбата, като тя е стигнала 17 млн. лева през третото тримесечие на тази година. Приходите от продажби са се вдигнали до 198 млн. лв. спрямо 77,5 млн. лв. за миналата година. Приходите на НИТИ за третото тримесечие също се вдигат до 2,39 млн. лв. Разходите са 2,34 млн. лв. Печалбата се е вдигнала двойно на годишна база до 48 000 лв. за деветте месеца. При военния холдинг “Терем” обаче има спад - с 60% на произведената продукция и 64% на приходите. Общите задължения са 9,2 млн. лв., което е с 23,46% по-малко спрямо разчетените в годишната прогноза. Вземанията са 11,5 млн. лв., или с 22,68% повече спрямо заложените в програмата за тази година.", "date": "2017.11.05", "title": "Рекорд! ВМЗ - Сопот, със 152 млн. лева печалба"}
{"url": "https://www.24chasa.bg/novini/article/6533918", "text": "Поне две дузини хора са мъртви след масова стрелба в църква по време на неделната служба в американския щат Тексас, съобщи местната полиция, цитирана от Ен Би Си и Евронюз. Според Си Ен Ен поне 27 души са мъртви, а още толкова ранени, но по всяка вероятност бройката на жертвите е още по-голяма. ФБР е на мястото на трагедията. Храмът, където е станал инцидентът, се намира на около 70 километра от град Сан Антонио. Все още не е известен точният брой на жертвите. Стрелбата е извършена от мъж, който е влязъл в църквата към 11,30 ч местно време и открил огън по насъбралата се тълпа, присъстваща на редовната неделна литургия. Чути били поне 20 изстрела Хеликоптери и медицински екипи са на мястото. Стрелецът е ликвидиран, предаде АП.        ", "date": "2017.11.05", "title": "Десетки избити при стрелба в църква в Тексас (Видео)"}
{"url": "https://www.24chasa.bg/novini/article/6533795", "text": "Цяло стадо от 150 кози е дарил на приюта на отец Иван бизнесмен от Кресна. Благодетелят се представил само с малкото си име Стефан. Животните вече са пристигнали в Нови хан и в момента бригада от доброволци им строят кошара. Козите ще осигуряват сирене и мляко на бедните и сираците, които са намерили подслон в приюта на отец Иван, разказа свещеникът. Трудно ще ни бъде тази зима, жалва се той. Имат нужда от 200-300 кубика дърва, пакетирана храна и пари за ток, освен това и пари за джобни на учениците по 2 лева на ден. Даренията значително намалели, допълни той. “Всеки ден споменавам в молитвите си с благодарност дарителите, които ми помагат от сърце, не пропускам и враговете. Напоследък получавам дрехи и храни от хора от различни краища на страната, но предимно малки суми по 50 , 100 лева. А нуждите на приютите преди Коледа се увеличават”, каза отец Иван. Свещеникът останал изненадан, когато му се обадил самият главен прокурор на републиката Сотир Цацаров. В първия момент се почудих защо, но след това се окопитих, разказва духовникът. Трогнат от информацията за поредната кражба, когато хаймани дръзнали да задигнат тетрадките на учениците, Цацаров решил да помогне с малък благотвoрителен жест. Предупредил, че се свързва като частно лице и се поинтересувал за това как отец Иван се грижи за 70 ученици на хората от комуната в монтанското село Якимово. След това зарадвал децата, като пратил кашони с тетрадки голям и малък формат. Обещал да дари и учебници, но списъкът им се доуточнява, тъй като учителите имат различни предпочитания към едни или други издания. За всяко от 25- те деца в детската градина също има подарък от главния прокурор добре илюстровани тетрадки. “Такъв човек, на такъв пост в държавата да намери време за нас, трогнат съм, това е човещина, благославям такива добри дела”, казва отец Иван. Свещеникът вече е изписан от столичната военна болница. Той страда от диабет и редовно ходи на прегледи при кардиолог във Военномедицинска академия в столицата. Дом за сираци “Св. Николай” при храм “Св. Троица”, Банкова сметка: UNI CREDIT BULBANK,клон Елин Пелин IBAN: BG72UNCR 96601000411600, BIC: UNCRBGSF Дарения в натура могат да се носят на място в дома в Нови хан или да се изпращат с куриер. Адресът е: Дом за сираци “Св. Николай” при манастир “Св. Троица”, ул. “Търнава” 21, Нови хан п.к. 2110, община Елин Пелин. ", "date": "2017.11.05", "title": "Подариха 150 кози на сираците на отец Иван, но няма дърва за зимата"}
{"url": "https://www.24chasa.bg/novini/article/6533731", "text": "В България са идвали британски следователи, издирващи изчезналата 3-годишна Мадлин Маккан, за да търсят българка - вдовица на осъден педофил, съобщи в. “Сън”. За последните 10 години това е един от най-разтърсващите случаи на отвличане в света. Полицаите търсят българка, която стояла близо до мястото в Португалия, където британчето изчезна безследно. Тя била облечена в лилаво и може да има ключова роля в разследването. Съпругът на нашенката, вече покойник, е бил педофил и осъждан за това. Двамата работели в португалското градче Прая да Луш, където през 2007 г. изчезна 3-годишното момиченце. До този момент от детето няма никаква следа въпреки мащабните издирвания в целия континент. от градчето, след като Мадлин потъва вдън земя. Въпреки сериозните усилия полицаите не са успели да намерят вдовицата. Малко след като Мадлин се изгубва, местни хора дали показания за българката и мъжа ѝ, но никой не им обърнал внимание, отбелязва в. “Сън”. Според властите съпругът бил с немски или източноевропейски произход. “Няма доказателства, че са замесени, но все пак трябва да се елиминират”, смята източник от разследването. Свидетели видели нашенката в близост до комплекса “Океан” в Прая де Луш, където било отседнало почерненото британско семейство. “Видях жената да стои на края на улицата. Тя привлече вниманието ми, защото беше с лилави дрехи. Стори ми се странно, защото е толкова необичайно някой, особено жена, да стои сам и просто да гледа една сграда в нашия курорт”, казва Джени Мурат. Само няколко часа след като тя вижда българката да се взира в сградата, където е отседнало сем. Маккан, детето изчезва безследно. В началото на октомври Скотланд ярд обяви, че разследването отваря нова страница, след като детективи са открили лице с огромна значимост по случая, пише в. “Дейли мейл”. Информацията доведе до на историята, която погълна 12 млн. паунда за 10 години. С новите средства властите имат време до март, за да открият какво е станало с Мадлин, пише в. “Сън”. През последните няколко месеца екип от 4-ма детективи, който търси Мадлин, прекосява цяла Европа и се опитва Мадлин Маккан изчезва вечерта на 3 май 2007 г. Момиченцето е на почивка в Португалия заедно с родителите си Кейт и Джери и техните близнаци. В 20,30 ч децата са приспани и сем. Маккан отиват на вечеря с приятели в ресторант на 50-ина метра от сградата. Оставят отворена вратата на балкона към детската стая на приземния етаж, тъй като от масата си имат частична видимост към нея. Родителите проверяват малките на всеки 30 минути, но около 22 ч Кейт Маккан отива и вижда, че креватчето на дъщеря ѝ е празно. През следващите 10 години властите не могат да разберат какво е станало с момиченцето. “Никой родител няма да се откаже от детето си, освен ако не знае със сигурност, че то е мъртво. А ние просто нямаме никакви доказателства”, казва Джери Маккан. Първоначално португалската полиция Според властите при инцидент те са убили дъщеря си и са решили да потулят случая. Детективът Гонсало Амарал дори отива по-далеч и заявява, че британските служби са помогнали за укриването на тялото на детето. Според него трупът може да е скрит в някой кладенец в Прая да Луш. “То е умряло в апартамента вследствие на трагичен инцидент. Родителите са симулирали отвличане заради страха от обвинение, че не са успели да осигурят сигурността на детето си”, заяви преди години Таварез де Алмейда, бивш главен детектив към полицията в Портимайо. През юли 2008 г. главният прокурор на Португалия свали обвиненията от сем. Маккан поради липса на доказателства. Една от теориите, които разследващите не изключват, е объркал се грабеж. Мадлин се е събудила и това е стреснало крадците, които са я взели, за да не оставят свидетели. По-късно тази версия отпада, защото няма следи от взлом или нещо откраднато. Един от първите заподозрени е 34-годишният британец Робърт Мурат. Той живеел на метри от стаята, в която спи Мади. Очевидци са го видели до апартамента малко след изчезването. Майка му Джени Мурат твърди обаче, че синът ѝ е бил вкъщи цяла вечер. Интересното е, че именно показанията на г-жа Мурат насочват британските власти към жената в лилаво, за която се смята, че е българка. Според друга версия детето се е събудило и като видяло, че вратата е отворена, е отишло да търси родителите си. По пътя то било отвлечено и продадено на цигани. Има теория, че детето е Жена твърди, че е видяла момиченце точно като Мадлин в африканската страна само 3 дни след отвличането. “Надеждата ми Мадлин да е някъде там е не по-малка, отколкото беше и преди десет години. Никога не съм мислела, че все още ще бъдем в тази ситуация след толкова години. Това е огромен период от време”, казва майката Кейт. ", "date": "2017.11.05", "title": "Търсят у нас вдовица на педофил за изчезването на британче (Обзор)"}
{"url": "https://www.24chasa.bg/novini/article/6533958", "text": "Международният консорциум за журналистически разследвания (ICIJ) публикува днес откъси от около 13,4 млн документи, отнасящи се до финансите на около 120 политици от различни страни под общо название \"Парадайз пейпърс\" (Paradise Papers), предаде ТАСС, цитиран от БТА.  През април 2016 г. ,организацията, базирана във Вашингтон, публикува откъси от 11,5 млн документи с данни за офшорни сметки на действащи и бивши световни лидери, видни политици, бизнесмени, спортисти и др. публични личности. Т.нар. \"Панамски документи\" се основаваха на изтичане на информация от панамската компания \"Мосак Фонсека\" (Mossack Fonseca), оказваща юридическа помощ при регистрацията на компании в офшорни зони.  беше единствената българска медия, която бе част от разследването Panama Papers, чрез Алексения Димитрова.   бе единствената българска медия и по друго разследване на ICIJ - Offshore leaks -", "date": "2017.11.05", "title": "Ново разкритие: \"Парадайз пейпърс\" - документи за финансите на политици"}
{"url": "https://www.24chasa.bg/novini/article/6533701", "text": "Заради заплаха от взрив властите в Москва евакуират около 3 хиляди и пестотин души от сградата на Болшой театър. Това предаде агенция ТАСС, като се позова на източник от службите на извънредните ситуации. Генералният директор на театъра Владимир Урин също потвърдил пред ТАСС, че се провежда евакуация. Службите проверяват, обяснил той на въпрос за наличие на взривно устройство, предаде  В района се очакват специалните екипи с кучета, които да претърсят театъра. Там трябваше да започне концертът \"Сърп и чук\", посветен на сто години от Великата октомврийска ремолюция. По-рано агенция Новости информира, че пет хиляди души са изведени от търговски центрове и ресторанти след анонимни сигнали за заложени взривове. Агенцията припомня, че вълната от телефонен тероризъм в Русия е започнала от 11 септември, но досега бомба не е била открита.", "date": "2017.11.05", "title": "Над 3 хиляди души се евакуираха от Болшой театър заради заплаха от взрив"}
{"url": "https://www.24chasa.bg/novini/article/6533718", "text": "Министерството на туризма подчертава, че не е включвало прочутия смилянски фасул в брошура или издание. Салатата от смилянски фасул е сред най-характерните и обичани специалитети в Родопите и затова бе препоръчана да бъде част от една от 12-те винено-кулинарни дестинации на България, които Министерството на туризма и Министерството на земеделието, храните и горите представиха като идея. Този типичен продукт влезе в единствената за Родопите дестинация заедно с други характерни за региона специалитети като родопското чеверме, пататника, клина и пр., които не са специфични само за отделни селища. Редица природни и културни забележителности – като долмените и тракийските светилища например, също са характери за целия регион, а не само за околностите на отделни негови села или градове. Това е и целта на проекта – да улови духа и общото за географските части на България. Забележително е, че тези продукти се споменават в дестинациите, а това ще направи региона още по-популярен. Всяко излишно и буквално вторачване на местните общности би помрачило добрия замисъл и целта на проекта – да улови духа и общото за географските части на България. В този смисъл смилянският фасул безспорно е завоевание на Смилян, но е гордост за целия Родопски край. Проектът за винено-кулинарните дестинации не е окончателен, нито е брошура или издание, а идейно предложение на двете министерства, което тепърва ще се обсъжда публично в детайли. На предстоящи 6 кръгли маси по региони той ще се доразвие и конкретизира. Местните общности са експертите, които ще прецизират детайлите по проекта и безспорно ще се вземе под внимание тяхното мнение, включително дали да се ползва думата фасул или боб. Едва тогава проектът ще бъде финализиран. Началните предложения за участие в дестинациите бяха посочени от специалисти в кулинарния и винения бранш съвместно с експерти на Министерството на земеделието, храните и горите. Целта е не да се препоръчват защитени и патентовани марки, а да се усетят ароматът и вкусът на отделните географски области на страната, които правят пребиваването в тях незабравимо.", "date": "2017.11.05", "title": "Министерството на туризма и Министерството на земеделието представиха идея за 12 винено-кулинарни дестинации, не брошури за отделни храни"}
{"url": "https://www.24chasa.bg/novini/article/6533753", "text": "Крадци използваха сълзотворен спрей срещу китайски туристи. Инцидентът станал преди броени дни на паркинга на луксозен хотел във френската столица Париж, съобщава британското издание \"Daily Mail\", цитирано от  Групата от 40 китайски туристи била нападната от четирима мъже със сълзотворни спрейове за самозащита, докато се прибирала от обиколка по магазините. Крадците успели да измъкнат от ръцете на туристите общо 9 торби с покупки, включително луксозни стоки.", "date": "2017.11.05", "title": "Крадци използваха сълзотворен спрей срещу китайски туристи"}
{"url": "https://www.24chasa.bg/novini/article/6533762", "text": "Президентът на САЩ Доналд Тръмп каза тази вечер на японския премиер Шиндзо Абе, че техните страни са във връхна точка на добрите си отношения, предаде Асошиейтед прес, цитирана от БТА.  Двамата държавници, придружени от съпругите си, бяха на официална вечеря в Токио, част от 12-дневната обиколка на Тръмп из Азия. Тръмп каза, че той и Абе, както и страните им, \"се харесват взаимно\". Американският президент добави: \"Не мисля, че някога сме били по-близки с Япония, колкото сега\" и отбеляза, че е обсъдил с домакина няколко теми, сред които Северна Корея и търговията. По-рано днес Тръмп и Абе изиграха партия голф, след която японският премиер съобщи пред репортери, че докато са вървели по игрището, са имали оживен и откровен разговор в спокойна атмосфера. По думите на Абе дискусията е била \"задълбочена\", като е засягала \"различни важни въпроси\". Утре ще бъдат официалните двустранни преговори, за които се очаква да се съсредоточат върху Северна Корея и други регионални и двустранни теми, предаде АП.", "date": "2017.11.05", "title": "Тръмп: САЩ и Япония са във връхна точка \nна добрите си отношения"}
{"url": "https://www.24chasa.bg/novini/article/6533825", "text": "Асоциациите на ресурсните учители и на хората с увреден слух искат повече специалисти и по-достъпна образователна среда за децата, които не чуват, предаде  Кои са основните трудности, с които се сблъскват специалните деца в училище? За 8000 деца с увреден слух всеки един учебен час е в пъти по-труден, защото гадаят по устните на учителя какво им преподава. Три са специалните училища за деца с увреден слух в цялата страна. Посещават ги 400 деца, а родителите на още 700 предпочитат обучението им в масовите училища, но там няма специалисти по жестов език. На Запад в почти всяко голямо училище има преводач по жестов език. У нас те са едва около 30 и всички над 55-годишна възраст. В столичното 41 училище се обучават пет деца с увреден слух. Едно от тях е Ема. Майка ѝ Катя също не чува, но иска по-добре бъдеще за дъщеря си и затова я записва в масово училище, за да бъде равна с другите. Моника учи в същото училище. Преди две години ѝ поставят кохлеарен имплант, с който чува, но до определена степен. У нас не достигат 800 ресурсни учители, затова често се налага общообразователните учители да поемат и техните функции. В много области на страната има само по един ресурсен специалист за деца с увреден слух.", "date": "2017.11.05", "title": "Не достигат 800 ресурсни учители за децата с увреден слух у нас"}
{"url": "https://www.24chasa.bg/novini/article/6533836", "text": "Закланият в петък вечер в дома си 51-годишен мъж е син на директорката на гимназията \"Езиков свят\", където учеше Йоан Матев, обвинен за убийството на Георги Игнатов в Борисовата градина, научи \"24 часа\".  Георги Николов беше заклан в петък вечер в дома си. Тогава той пил с приятел, но след като пийнали, се скарали. Гостът наръгал многократно с нож домакина си и избягал. В събота следобед друг приятел на Николов се обадил в полицията, след като напразно от три часа го чакал да се появи на предварително уговорена среща. Още първоначалните огледи показали, че 51-годишният е жертва на убийство. Основната версия, по която работят в столичната дирекция на вътрешните работи, е, че става дума за битов инцидент. Полицията издирва нападателя. Георги Николов е син на Василка Николова, дългогодишен директор на частната гимназия \"Езиков свят\", където учеше Йоан Матев.", "date": "2017.11.05", "title": "Убитият вчера в София - син на директорката на гимназията на Йоан Матев"}
{"url": "https://www.24chasa.bg/novini/article/6533758", "text": "11 принца, 38 настоящи и бивши министри, депутати и бизнесмени са арестувани за корупция в Саудитска Арабия, съобщи Ройтерс. Задържаните се намират в 5-звездния хотел “Риц-Карлтън” в столицата Рияд. Отделно трима министри са свалени от постовете си. Акцията в Рияд започна само няколко часа след като саудитският крал Салман създаде Комитет за борба с корупцията, оглавяван от престолонаследника принц Мохамед бин Салман - основен двигател на промените в страната. Смята се, че арестите са направени с цел утвърждаване на властта на принца. С решение на краля са отстранени и влиятелните шефове на саудитската национална гвардия и военноморския флот. На тяхно място са назначени приближени на монарха. Сред задържаните е милиардерът принц Алуалид бин Талал, собственик на “Кингдъм холдинг”. Той разполага със 17 млрд. долара лично богатство. Има акции в “Епъл”, “Туитър”, “Тайм Уорнър”, банковия консорциум “Ситигруп” и медийната империя “Нюз Корпорейшън”. Той е и мажоритарен собственик на арабския медиен конгломерат “Ротана груп”, който включва телевизии, радиа и печатни медии, компания за филмопроизводство. Принцът, който често е сниман на своята над 85-метрова суперяхта в Средиземно море, е един от най-открито изразяващите позициите си представители на кралското семейство и защитник на правата на жените. В ареста е и бившият финансов министър Ибрахим Асаф. Имената на останалите не се съобщават. Все още не са ясни и конкретните обвинения срещу тях. Мащабът на арестите е безпрецедентен за Саудитска Арабия, където висшите представители на кралската фамилия и техните бизнес съдружници са недосегаеми и често стоят над закона. Новият антикорупционен орган има власт да издава заповеди за арест и забрани за пътувания. Той може да проследява парични потоци, да предотвратява прехвърлянето на средства или ликвидацията на активи. ", "date": "2017.11.05", "title": "11 саудитски принца,  десетки министри и  депутати арестувани (Обзор)"}
{"url": "https://www.24chasa.bg/novini/article/6533550", "text": "Австралийски учени откриха, че пчелите имат предпочитания към ляво или дясно, което се отразява на решенията им как да заобикалят препятствията, докато летят, съобщи Сайънс алърт, цитиран от БТА.  За разлика от хората, предпочитанията не са масови, а индивидуални. Някои насекоми въобще нямат такива. Учените установиха също, че пчелите различават малките дупки от големите и ако имат избор, предпочитат по-безопасния широк вариант. Учените са проследили 102 пчели-работнички, като са ги боядисали с различни бои. Те са ги пуснали многократно в 120-сантиметров тунел с хранилка накрая, препятствие по средата и два отвора с променлива широчина, през които да преминават. Когато единият отвор бил два пъти по-голям, 80 процента от пчелите преминавали през него. Когато широчината била изравнена обаче 55 процента от насекомите не показали предпочитания, но от останалите 45 процента половината предпочитали левия, а останалите - десния. Когато отворът от любимата страна бил по-малък, пчелите се забавяли повече, докато решат откъде да минат. Предпочитания към ляво или дясно имат също макаците резус, плъховете, мармозетките, скакалците", "date": "2017.11.05", "title": "Пчелите също имат предпочитания към ляво или дясно"}
{"url": "https://www.24chasa.bg/novini/article/6533563", "text": "Единадесет принцове и 38 бивши министри, депутати и бизнесмени са задържани и се намират в петзвездни хотели в саудитската столица Рияд в рамките на предприетата от краля голяма кампания срещу корупцията, предаде Асошиейтед прес, като се позова на пожелал анонимност правителствен източник. Сред задържаните е и милиардерът принц Алуалид бин Талал. Според някои съобщения част от арестуваните се намират в хотел \"Риц-Карлтън\" в столицата, предаде БТА.  Мащабът на арестите е безпрецедентен за Саудитска Арабия, където висшите представители на кралската фамилия и техните бизнес съдружници са недосегаеми и често стоят над закона. Иначе саудитци отдавна се оплакват от ширещата се корупция в управлението и от разхищаване и злоупотреби с държавни средства от страна на властимащите, отбелязва АП. Принц Алуалид бин Талал е един от най-богатите хора в Близкия изток. Сред многобройните компании, в които той има инвестиции, са Туитър, Епъл, \"Нюз корп\" на Рупърт Мърдок, \"Ситигруп\", както и хотелските вериги \" Четири сезона\", \"Феърмонт\" и \"Мьовенпик\". Принцът е вложител също в услугите за споделено пътуване Лифт (Lyft) и Карийм (Careem), конкуренти на Юбър (Uber) съответно в САЩ и Близкия изток. Той е и мажоритарен собственик на арабския медиен конгломерат Ротана груп, който включва телевизии, радиа и печатни медии, звукозаписен лейбъл и компания за филмопроизводство. Принцът, който често е сниман на своята над 85-метрова суперяхта в Средиземно море, е един от най-открито изразяващите позициите си представители на кралското семейство и отдавнашен защитник на правата на жените. Той е собственик на инвестиционната компания \"Кингдъм холдинг\". Цената на акциите на компанията падна с 10 процента след новината за задържането на принца. Засега не е ясно за какво се разследват принц Алуалид и останалите задържани. Финансовото министерство заяви в комюнике, че антикорупционното разследване \"открива нова ера на прозрачност и отчетност\", засилва доверието във върховенството на закона и подобрява инвестиционния климат в страната. Висшият религиозен съвет също обяви подкрепата си за кампанията, заявявайки, че борбата с корупцията е ислямски дълг. Висш представител на кралския съд, Бадр ал Асакер, потвърди в Туитър арестите, определяйки случилото се като \"историческа и мрачна нощ за корумпираните\". Снощи крал Салман обяви създаването на нов антикорупционен комитет под председателството на 32-годишния му син и престолонаследник Мохамед бин Салман. Според анализатори антикорупционната кампания, чиято мишена са ключови членове на кралското семейство, представлява демонстрация на сила на престолонаследника, целяща да подкопае позициите на потенциалните му съперници. Кралят е отстранил тази нощ от поста му начело на Националната гвардия принц Митеб бин Абдула. Принцът, както и брат му Турки бин Абдула, бивш губернатор на Рияд, вероятно са сред задържаните. И двамата са синове на предишния саудитски крал, Абдула. Според Ройтерс, който цитира анонимен източник, арестуван и разследван е и бившият министър на финансите Ибрахим Асаф. Правителството съобщи, че антикорупционният комитет има право да издава заповеди за арест, да налага ограничения за пътувания и да замразява банкови сметки. Той също може да проследява движенията на финансови средства, да спира прехвърлянето на средства или ликвидацията на активи. Белият дом съобщи, че президентът на САЩ Доналд Тръмп е разговарял с крал Салман по телефона. В изявлението обаче не се споменават снощните арести на висши саудитски фигури. Белият дом посочи, че двамата лидери са обсъдили усилията за борба с тероризма, продължаващата заплаха от страна на подкрепяните от Иран бунтовници хуси в Йемен и прехващането от Саудитска Арабия на ракетата, изстреляна от Йемен срещу Рияд.", "date": "2017.11.05", "title": "Задържаните саудитски принцове и бизнесмени \"лежат\" в петзвездни хотели"}
{"url": "https://www.24chasa.bg/novini/article/6533577", "text": "Най-малко шестима човека загинаха днес при двоен самоубийствен атентат в центъра на Киркук - иракски град, който федералните сили си възвърнаха от кюрдите преди близо три седмици. Това съобщи представител на силите за сигурност, цитиран от Франс прес. При експлозиите, избухнали в интервал от четвърт час, пострадаха още 12 души, уточни източникът, пожелал анонимност. Първият атентат е извършен според него от камикадзе с кола бомба, а вторият - от терорист с шахидски пояс, предаде БТА.  Двойната атака станала недалеч от бивш полицейски участък, използван в момента от \"Сарая ас салам\" (\"Бригади на мира\" в превод от арабски) - паравоенни формирования на влиятелния шиитски духовен водач Муктада Садр. \"Сарая ас салам\" са част от силите \"Хашд аш Шааби\" - обединение от племенни милиции, действало заедно с иракските правителствени части по връщането на зоните, за които иракските федерални власти с кюрдския автономен регион. Двойното нападение бе извършено на булевард \"Атлас\", важна пътна артерия в близо едномилионния град, където са разположени много магазини и административни сгради. Киркук бе в центъра на напрежението между Багдад и Ербил, откакто на 25 септември в Иракски Кюрдистан и спорни зони, по-специално в провинция Киркук, се състоя референдум за независимост, организиран против волята на централните власти. На 16 октомври правителствени сили и паравоенни формирования поеха контрола почти над всички райони, за които Багдад спореше с регионалното правителство. Според иракската конституция тези зони се подчиняват на централната власт, но статутът им все още предстои да се разисква на преговори. Кюрдските милиции пешмерга фактически ги контролираха още от времето на американската инвазия през 2003 г. и хаоса, последвал стремителното настъпление на джихадистката групировка \"Ислямска държава\" през 2014 г., отбелязва АФП.", "date": "2017.11.05", "title": "Шестима убити при двоен атентат в центъра \nна иракски град"}
{"url": "https://www.24chasa.bg/novini/article/6533591", "text": "Турция е готова да разшири хуманитарната си роля чрез прилагане на нови стратегии, заяви днес ръководителят на турския Червен полумесец Керем Кънък за Анадолската агенция, цитирана от БТА.  \"Има несправедливост и неравновесие в света и само добри ръце могат да сложат край на това\", каза Кънък, като добави, че Турция ще се фокусира върху нови цели през следващите четири години. Кънък съобщи, че ще се кандидатира за вицепрезидент за Европа на Международната федерация на Червения кръст и Червения полумесец на Общото събрание на федерацията, което започва днес в Анталия. Той каза, че ако спечели поста, Турция ще бъде \"гласът на безгласните\" в региона и в света. В Анталия днес започва Общо събрание на Международната федерация на Червения кръст и Червения полумесец под мотото \"Силата на човечеството\", в което ще участват делегации от националните дружества на 190 страни с общо около 1500 представители. Общото събрание ще продължи до 11 ноември.", "date": "2017.11.05", "title": "Турция ще засили хуманитарната дейност"}
{"url": "https://www.24chasa.bg/novini/article/6533663", "text": "Турският Висш съвет по радио и телевизия отне в края на седмицата правата на излъчване на 17 медии в страната, предаде Бяха отнети лицензите на 1 телевизия и 16 радиостанции. В решението си турският регулатор се позовава на действащата в страната правна уредба. Сред затворените са местни радиостанции в градове като разположените в западната част на страната Коджаели, Сома и Чорлу, радиоканал в големия черноморски град Самсун и други. В петък ръководителят на свързаната с проповедника Фетуллах Гюлен медийна група \"Саманйолу\" Хидайет Караджа беше осъден на 31 години и половина лишаване от свобода. Турското правителство обвинява организацията на духовника, че стои зад опита за преврат от 15 юли 2016 г. Във връзка с въведеното в Турция след метежа извънредно положение по-рано бяха затворени други 12 опозиционни или прокюрдски телевизии и 11 радиостанции. Според доклад за медийната свобода в Турция, подготвен в края на октомври от правозащитната организация \"Бианет\", 296 задържани журналисти са заплашени от общо 3036 години затвор.", "date": "2017.11.05", "title": "Отнети са правата на излъчване на 17 медии в Турция"}
{"url": "https://www.24chasa.bg/novini/article/6533672", "text": "Общо четири огнища на болестта инфлуенца по птиците са констатирани към момента на територията на страната - в област Добрич, в област Хасково, в област Сливен и в област Ямбол, съобщиха от Агенцията по храните, предаде Последното огнище е констатирано в животновъден обект за отглеждане на патици в село Зимница, община Стралджа, област Ямбол, където са умъртвени близо осем хиляди патици. Като част от мерките за ликвидиране и недопускане на разпространението на болестта се умъртвяват и възприемчивите животни в животновъден обект, който е в непосредствена близост до огнището. В сливенското село Глушник, както и в хасковското село Узунджово инфлуенца по птиците е констатирана в домашно стопанство. Първото огнище, това в село Стефаново, община Добрич, е констатирано в средата на месец октомври в промишлен животновъден обект за отглеждане на патици.", "date": "2017.11.05", "title": "Четири огнища на птичи грип в страната"}
{"url": "https://www.24chasa.bg/novini/article/6533583", "text": "“Капитал дейли” - всекидневникът на медийната група “Икономедия”, спира да се печата от януари 2018 г. и остава само в електронен вариант, научи “24 часа”. Това е поредният всекидневник след “Класа” (спрял през 2010 г.), “Новинар” (2016 г.), “Преса” и списание “Тема” (последните две издания спряха заедно преди 2 години), който няма да има печатно издание. Основните причини най-вероятно са три - скромен тираж, който не оправдава издаването на вестник на хартия, липса на достатъчно финансови средства и все по-голямото влияние на интернет върху читателите, На практика чисто информационно издание, което предлага само новини без добавената стойност на анализи, коментари и интервюта, е безсмислено да излиза на хартия, тъй като е твърде закъсняло за читателите. Те научават новините от интернет в мига на случването им и няма защо да чакат до следващия ден, за да ги прочетат. Галя Прокопиева, изпълнителен директор на издателската група “Икономедия” заяви, че информацията не е вярна и че ще обявят офертата си към читателите на 15 ноември. Тя отговори на въпроса на “24 часа” спира ли “Капитал дейли” догодина. Информацията е вярна за хартиеното издание на всекидневника, потвърждават обаче вносители на хартия и рекламодатели. На 15 ноември издателите вероятно ще обявят възможността читателите да намират изданието онлайн. Впрочем абонаментната кампания, която върви в момента, предлага за догодина седмичника “Капитал” заедно с електронно издание на “Капитал дейли”, което ще бъде вид приложение. “Капитал дейли” има неколкостотин абоната, от които повечето са безплатни. Всекидневникът може да бъде видян като комплимент в столични хотели, десетки бройки се предлагат в Софийския университет вероятно, за да бъдат стимулирани младите да четат. Седмичникът ще продължи да излиза на хартия в новия формат, въведен от няколко месеца. Той вече прилича на списание, въпреки че се печата на вестникарска хартия. Разделът за бизнес новини и анализи е в средата на изданието и е върху розова хартия. Така силно напомня на бизнес всекидневника “Капитал дейли”. Медийни наблюдатели дори заподозряха, че по този начин издателите показват на читателите си, че всекидневникът се слива със седмичника. Бизнес всекидневникът “Капитал дейли” започва да излиза на 31 октомври 2011 г. като част от групата “Икономедия”. Дотогава всекидневникът на компанията е “Дневник”, който започва да се печата през февруари 2001 г., а последният му брой е на 28 октомври 2011 г. От тази дата нататък “Дневник” остава единствено в електронен вариант със сайта си dnevnik.bg. Преди закриването на вестника в него се влива друг икономически всекидневник - в. “Пари”, купен от Иво Прокопиев и издателството му “Икономедия” от шведската медийна група “Бониер бизнес прес”. Намерението при покупката е “Пари” да стане притурка на “Дневник”, но в крайна сметка са спрени и двете издания. Три дни след края на в. “Дневник” на пазара излиза “Капитал дейли”. На практика издателите променят името на всекидневника си в търсене на по-голям тираж. Марката “Капитал” е достатъчно разпознаваема и вероятно се е очаквало всекидневник с подобно име да се радва на същия интерес. Въпреки че той тръгва едновременно с едноименен сайт, издателите запазват и сайта на “Дневник”, който доста преди това си създаде лоялна аудитория. Така от началото на 2018 г. “Икономедия” ще издава седмичника “Капитал”, сайта dnevnik.bg и електронното приложение “Капитал дейли”.", "date": "2017.11.05", "title": "“Капитал дейли” спира, през януари 2018 става само електронен"}
{"url": "https://www.24chasa.bg/novini/article/6533689", "text": "Изключително интензивен е трафикът по АМ \"Тракия\" в участъка от Пловдив към София, предаде репортер на Агенция \"Фокус\".  В отсечката са разположени три стационарни камери, които следят за скорост - на изхода на Пловдив, в района на 80 км на магистралата и при мотел \"Ихтиман\". Агенция \"Фокус\" препоръчва на шофьорите да карат внимателно и със съобразена с пътните условия скорост.", "date": "2017.11.05", "title": "Интензивен е трафикът по АМ \"Тракия\" в участъка от Пловдив към София"}
{"url": "https://www.24chasa.bg/novini/article/6533696", "text": "Източници от руската полиция съобщиха, че повече от 260 души са задържани за това, че са провеждали непозволен протест срещу президента на страната Владимир Путин в централната част на столицата Москва, предава AFP, цитиран от \"Фокус\". Демонстрацията се проведе, след като лидерът на радикалната руска опозиция Вячеслав Малтсев пусна съобщение на своята интернет страница, в което призова привържениците си из цялата страна към протестни действия и поиска свалянето на Путин чрез „народна революция“. „Двеста шестдесет и трима души са задържани в центъра на Москва за нарушаване на обществения ред. Всички те са отведени в районни полицейски управления“, пише московската полиция в съобщение. Според информация от руските медии, много от задържаните са носели в себе си ножове, боксове и огнестрелно оръжие, заредено с гумени патрони.", "date": "2017.11.05", "title": "Руската полиция е задържала 260 души, участвали в протест срещу Путин"}
{"url": "https://www.24chasa.bg/novini/article/6533809", "text": "Цените на едро са се повишили, сочат данни на Държавната комисия по стоковите борси и тържищата. През миналата седмица индексът се е вдигнал до 1,423 пункта, като отразява цените на едро на хранителните стоки. Поскъпване се отчита при оранжерийните домати и краставици, като цената им се увеличава съответно с 6 и 1,7 процента. По-скъп с 9,1% е зеленият пипер, а червеният с 5,4%. С 16,7% по-евтино се продават картофите и с 3,5% зелето. При гроздето има най-голямо поскъпване от 30%, следвано от лимоните с 9,9%. Кравето сирене, кашкавал “Витоша” и олиото поевтиняват съответно с 0,3, 0,2 и 1,5%, а цената на пакет краве масло се повишава с 3%. ", "date": "2017.11.05", "title": "Цените на едро пак се вдигат"}
{"url": "https://www.24chasa.bg/novini/article/6533801", "text": "Милиардерът филантроп Бил Гейтс ще инвестира 1,7 млрд. долара през следващите 5 г., за да укрепи общественото образование в САЩ, съобщи в. “Вашингтон пост”. Това е най-голямото дарение за образователни цели, което прави най-богатият човек в света. “Всеки ученик трябва да получи добро образование и да завърши с умения, с които да успее на пазара на труда”, каза основателят на “Майкрософт” пред 1000 души на пресконференция на Съвета на училищата от големите градове в Кливланд. Около 60% от инвестицията на Бил Гейтс ще бъдат насочени за разработване на нови учебни планове и за които да търсят решения на проблемите в образователната система. Според милиардера голяма част от тези проблеми са в учебните заведения, които са сегрегирани въз основа на расата. “Ролята на филантропията тук не е да бъде основен дарител, а да подпомогне финансово пилотни проекти, нови идеи, да даде възможност на хората. Винаги възпитателите са тези с идеите – да им позволим да ги изпробват, за да видят кое работи наистина добре”, каза Гейтс. 25% от финансирането ще отиде за програмата “Големи залози”. Тя ще се занимава с идеи и планове, които могат да променят общественото образование в САЩ през следващите 10 - 15 години. 15% ще бъдат дадени на специализирани училища. Според Гейтс те са от жизненоважно значение, тъй като децата с умствени увреждания трябва също да получат висококачествено образование. Състоянието на Бил Гейтс се оценява на 88 млрд. долара. Фондацията му е вложила в рамките на 17 години. Досега средствата са били разпределяни предимно за развитието на специализирани училища и програми за обучение на преподаватели. Шефът на “Майкрософт” смята, че за учебните планове не се отделя достатъчно финансиране, затова той иска да вложи парите си точно там. Гейтс е убеден, че трябва за да преподават по-добре и да научат какво работи и какво - не, в системата. В тази връзка богаташът обяви, че има успешни програми, които вече са били приложени в училища в САЩ и са помогнали на учениците да открият нови възможности за кандидатстване за колеж. Всички ученици, но най-вече тези с ниски доходи и тези което да ги подготви за живота, смята милиардерът. Той допълва, че образованието в САЩ е без съмнение една от най-трудните области за фондацията му и затова е необходим дългосрочен ангажимент. Бил Гейтс обяви, че фондацията му трябва да служи за промяна и да допринесе за създаването на нови методи на преподаване, които да са успешни и да бъдат за пример на другите училища. “Ние няма да спрем, докато не го постигнем”, заяви шефът на “Майкрософт”. Част от 1,7-те млрд. долара отидоха за подпомагането на програми за подготовка на млади учители и куп други инициативи за подобряване на образованието, сред които превръщането на големи гимназии в по-малки.  “Стратегиите за подобряване на образованието, за реформирането на учебния план, за събуждането на интереса на учениците ще бъдат в ръцете на самите училища. Ще дадем възможност на хората да дойдат при нас с набора от подходи, които те смятат, че ще им бъдат полезни в местния им контекст”, обяви Гейтс. Инвестициите на филантропа и съпругата му Мелинда в образованието са имали смесени резултати, отбелязва “Вашингтон пост”. Милиардерът каза, че повече няма да инвестира в разработването на модели за оценка на учителите, тъй като те често са предизвиквали недоволство сред педагозите. Фондацията “Гейтс” вече финансира проект за засилено обучение, в който Програмата използва подходи за персонализирано обучение, а резултатите показват, че учениците се представят значително по-добре в математиката и четенето, отколкото при традиционните методи за преподаване. Фондацията “Гейтс” ще поиска от училищата и другите образователни организации в САЩ да представят идеи за това как биха могли да изразходват тези 1,7 млрд. долара.  Марк Зукърбърг дарява неуспешно 100 млн. долара за държавните училища в град Нюарк, щата Ню Джърси, през 2010 г., съобщи в. “Бизнес инсайдър”. Основателят на “Фейсбук” искаше да възстанови качественото образование в учебните заведения в щата, както и да бъдат извършени редица реформи за 5 г.  Един от най-големите провали в плана на Зукърбърг в Нюарк били договорите на учителите. 50 млн. от дарението му отишли за работа в тази насока. Милиардерът искал да може да възнагради с по-големи заплати добрите учители и да уволни тези, чиито ученици имат лош успех. В крайна сметка закон в щата, защитаващ правата на учителите, отразял мераците на техгуруто. 20 милиона пък отишли за консултанти, които да се грижат за управлението на проектите в образованието на Зукърбърг. Въпросните консултанти обаче правели по 1000 долара на ден, докато местните учители и администратори не видели нито един долар от допълнителните средства, които им били обещани. Така почти нито една от целите на Зукърбърг не беше постигната, а някои директори дори бяха обвинени в злоупотреба с част от средствата. Въпреки неуспехите си през 2014 г. Марк Зукърбърг и съпругата му Присила Чан дариха 120 млн. долара на училища в Сан Франциско. Тогава двамата изразиха загрижеността си за качеството на образованието в задния двор на Силициевата долина.", "date": "2017.11.05", "title": "С $ 1,7 млрд. Бил Гейтс променя училищата в САЩ"}
{"url": "https://www.24chasa.bg/novini/article/6533868", "text": "52-годишна общинска служителка от Ямбол е била затисната от тежка метална врата, с която се ограничава достъпа до градския парк, информира  Инцидентът е станал малко след 13.00 часа тази неделя. Случайни минувачи видели жената й и се притекли на помощ. Общинската служителка е настанена в болницата в града с 4 счупени ребра и коремна травма. На мястото на инцидента са изпратени служители от Криминална полиция и от Инспекцията по труда. Паркът трябва да е отворен от 05.00 до 23.00 часа. Все още не е ясно защо и по чие нареждане общинската служителка е била по обед в парка.", "date": "2017.11.05", "title": "Общинска служителка затисната от тежка метална врата"}
{"url": "https://www.24chasa.bg/novini/article/6533540", "text": "Британците пият по-малко бира, като това лято са погълнали 35 милиона халби пиво по-малко, в сравнение с миналия топъл сезон, пише в. \"Метро\", цитиран от БТА.  Според изданието феноменът представлява сериозна заплаха за една от британските институции - местните пъбове. Все повече от тях ще бъдат доведени до фалит. Британците все по-често предпочитат да си пият бирата в домашни условия, което им излиза по-евтино. От друга страна се наблюдава рязък ръст на консумацията на джин в Обединеното Кралство, като много от традиционните пиячи на пиво се насочват към концентрата. Разтревожените британски пивовари изтъкват, че държавата води целенасочена политика за убиването на бизнеса им. Те изтъкват, че акцизите за бирата в страната са се повишили с 39 процента през последното десетилетие и са 14 пъти по-високи, отколкото в Германия.", "date": "2017.11.05", "title": "Британците пият по-малко бира"}
{"url": "https://www.24chasa.bg/novini/article/6533467", "text": "Първата група български полярници заминава за о. Ливингстън след седмица, съобщи ръководителят на експедицията проф. Христо Пимпирев, цитиран от БТА. С изкачването на връх Мальовица е завършил тренировъчният лагер, който се е състоял в учебно-научната база на Софийския университет в местността Гюлечица. На него първо са били представени предстоящите работи, които ще се вършат по логистичното обезпечаване на базата, ремонтните дейности и строежа на нова постройка-гараж за високопроходимата машина Маниту, която е на базата от миналата година. Предстои поставянето на слънчеви панели на покривите на всички къщи, което ще ограничи изключително много използването на дизелово гориво за функционирането на българското селище на Антарктида. Основно внимание е било обърнато на научната програма, която ще е най-съществената част от предстоящата експедиция. Ще бъде започнато изпълнението на петгодишната Национална програма за полярни изследвания, приета с постановление на Министерски съвет. Научните проекти, които ще се разработват тази година, ще включват геоложки, биоложки, сеизмологични и геофизични изследвания, както и дейности по измерване на морското ниво в българския залив, свързано с промените в климата и интензивното разтапяне на ледниците в района на Западна Антарктида. На полярната ни база заедно с българските си колеги ще работят девет чуждестранни учени - шестима португалци, двама турци и един монголски изследовател. На 8 ноември президентът Румен Радев ще връчи на официална церемония в Гербовата зала на Президентството националния трикольор на участниците в 26-тата българска експедиция, се посочва в съобщението.", "date": "2017.11.05", "title": "Първата група български полярници тръгва за остров Ливингстън след седмица"}
{"url": "https://www.24chasa.bg/novini/article/6533481", "text": "Издирваният от Испания с европейска заповед за задържане уволнен каталунски премиер Карлес Пучдемон се е предал днес на федералната полиция в Белгия, съобщи говорител на прокуратурата. Заедно с Пучдемон са били още четирима издирвани от испанските власти бивши членове на разпуснатото правителство на автономната област, предаде БТА. Петимата са били отведени в ареста, а белгийски съдия ще прецени в срок до 24 часа, най-късно до 9.17 ч. утре, дали да ги остави под стража или да ги освободи под гаранция. Този следобед петимата ще бъдат разпитани. Те са били уведомени за издадените срещу тях заповеди. Сваленият каталунски премиер Карлес Пучдемон ще оглави листата на своята партия на регионалните избори в испанската област на 21 декември. Това съобщи днес неговата политическа формация, цитирана от Франс прес. \"Искаме премиерът Пучдемон да стои начело на прилива от избиратели, който ще осигурим на 21 (декември)\", заяви Марта Паскал, говорителка на \"Европейската демократична партия на Каталуния\" (ЕДПК), след форум на сепаратистката политическа сила. Издирван от Мадрид с европейска заповед за задържане, Пучдемон се е предал днес на федералната полиция в Белгия заедно с бивши членове на своя кабинет, съобщиха междувременно белгийските власти. ЕДПК настоява сепаратистките партии да тръгнат на избори в коалиция, но това е невъзможно заради резервите на нейната съюзничка и съперничка - партията \"Леви републиканци на Каталуния\", а срокът за регистриране на коалиции изтича във вторник, на 7 ноември. Залагаме на широка обединителна листа, в която са предвидени всички деликатни моменти, заяви Паскал. Нейната партия иска в листите да бъдат включени всички хвърлени в затвора или временно задържани под стража политически водачи като лидера на \"левите републиканци\" Ориол Жункерас и още седмина членове на регионалното правителство, уволнено от Мадрид. Временното задържане под стража не е пречка за участие в изборната надпревара. Съгласно испанското законодателство нямат право да се кандидатират само хора, осъдени да не заемат изборни постове, уточнява АФП.                                                                                                                                                                                                                                                                                                                       ", "date": "2017.11.05", "title": "Пучдемон се предаде на белгийската полиция, съдът преценява дали да остане под стража (Обновена)"}
{"url": "https://www.24chasa.bg/novini/article/6533496", "text": "Въпреки острата си реторика заради ядрените и ракетни опити на Северна Корея президентът на САЩ Доналд Тръмп заяви днес, че смята севернокорейците за \"велик народ\", предаде ДПА. \"Мисля, че те са велик народ. Те са трудолюбиви. Те са сърдечни, по-сърдечни отколкото светът знае и разбира\"\", каза той. Северна Корея \"ще бъде голяма тема\" за Япония, Южна Корея и Китай, каза Тръмп относно трите страни, които първо ще посети по време на азиатската си обиколка. \"Надявам се, че това ще бъде от полза за всички. Ще бъде чудесно, ако можем да работим за този велик народ и за всички\", допълни Тръмп, който пристигна днес в Япония, предава БТА. САЩ и Северна Корея си размениха остри думи през август, когато Пхенян обяви, че може да нанесе изпреварващ удар по американската територия Гуам в Тихия океан, след като Тръмп заплаши азиатската комунистическа страна с \"огън и ярост\". През август и септември Северна Корея изстреля няколко балистични ракети, които прелетяха над територията на Япония и паднаха в океана. През септември севернокорейският режим извърши и своя шести, най-мощен досега, ядрен опит, с което предизвика възмущение и опасения по света, припомня ДПА.", "date": "2017.11.05", "title": "Тръмп: Севернокорейците са велик народ"}
{"url": "https://www.24chasa.bg/novini/article/6533150", "text": "„Тя беше прекрасен човек, много позитивна, много състрадателна. С Теодора имах 21 години щастлив живот – един низ от приключения, от щастие и радост”, каза пред   Михаил Балабанов. Той е категоричен, че Теодора е постигнала световен рекорд и подготвя материалите, които ще изпрати на книгата „Гинес”.", "date": "2017.11.05", "title": "Михаил Балабанов: 21 години бях щастлив с Теодора"}
{"url": "https://www.24chasa.bg/novini/article/6533132", "text": "Сатиричният сайт \"Гъделнюз\" се пошегува с плашеща измислена \"новина\": \"82 танка „Алтай“ и малко над 800 войници и офицери на турската армия са били у нас на традиционно военно учение между Тополовград и река „Каменна река“. Учението трябваше да продължи 9 дни, но вече 4 дни след края му, турските войски не искат да си тръгнат.\" Това е пълна измислица, казаха от Министерството на отбраната пред \"24 часа\". Справка в сайта на Министерството на отбраната показва, че през последните дни няма планирани учения, включително и международни такива. Няма и информация през годините за „традиционно военно учение” в посочения регион. Горе-долу единственото вярно от написаното в \"Гъделнюз\" е, че южната ни съседка разполага с танк, наречен „Алтай” (все още обаче не е влязъл на въоръжение, така че и достоверността на това твърдение е под сериозна въпросителна), съобщава сайтът на  . В целия текст на \"Гъделнюз\" няма никакво позоваване на източник. \"Новините, каквито биха били, ако зависеше от един умерено луд, с богато въображение. Не се \"връзвайте”, забавлявайте се\", пише в сайта \"Гъделнюз\". Заглавието е гръмко \"82 турски танка, дошли на \"учение\" у нас, отказват да напуснат! Окупация на Тополовград и Родопите... Бойко мълчи...\". \"Новината\" обаче бързо бе преписана от няколко сайта. \"Турски танкове отказват да напуснат България след учение\", написа \"Фрогнюз\", като се позовава на kombg.com. Където пък се появи дописка със заглавие \"82 турски танка не искат да си ходят след учение до Тополовград - Хасковска област\". На kombg.com се позовава и сайтът zarata.info: \"Турски войски отказват да напуснат България след учение и НАТО не може да ги накара да го направят\". От \"Фрогнюз\" пък дописката е препечатана в bgnews.online. Започна масово споделяне и коментиране на фалшивата новина в социалните мрежи. Според Би Ти Ви домейнът на \"Гъделнюз\" е регистриран на името на Добри Божилов – журналист и интернет предприемач. Бил е кандидат за евродепутат от РЗС на Яне Янев, а в по-ново време за народен представител от листите на партия „Кой” на Светозар Съев. За регионалният сайт kombg.com пък няма никаква информация за собствеността и екипа на медията, а домейнът е регистриран от пловдивската фирма за уеб дизайн „Фай Груп”, според Би Ти Ви.", "date": "2017.11.05", "title": "\"Гъделнюз\" се шегува за турски танкове у нас, кои сайтове се хванаха"}
{"url": "https://www.24chasa.bg/novini/article/6533177", "text": "Полицаи задържаха млад мъж с дрога, съобщиха от пресцентъра на ОД на МВР- Монтана. На 4 ноември претарашили дома на 24- годишния Е.Е. М. от Берковица. Открити са 5,70 грама бяло вещество, което при наркотест реагира на амфетамин и едно полиетиленово пликче със суха зелена тревна маса на съцветия – канабис. Младежът е задържан за 24 часа в ареста на полицията в Берковица. По случая е образувано досъдебно производство.", "date": "2017.11.05", "title": "Закопчаха млад мъж с дрога в Монтанско"}
{"url": "https://www.24chasa.bg/novini/article/6533183", "text": "Първото азиатско турне на американския президент Доналд Тръмп, започна с партия голф, с обичайна спортна шапка и с хамбургер с американско телешко месо, писа Асошиейтед прес тази сутрин. Голф партньор на Тръмп бе самият японски премиер Шиндзо Абе, който посрещна високия си гост с демонстрация на близки, дори фамилиарни отношения, които скоро ще отстъпят място на тънката дипломация, отбелязва агенцията. Двамата разиграха партия на девет дупки в голф-клуба \"Касумигасеки\" в префектура Сайтама. Отчет за играта даде самият Тръмп в Туитър, който пусна там и кратък видеоклип от голф игрището. \"Играх голф с двама удивителни хора - премиера Абе и Хидеки Мацуяма (известен японски състезател по голф - б.р.)\", отбеляза Тръмп, цитиран от ТАСС. Преди да се появят на игрището, двамата поставиха автографите си върху бели голф шапки с надписи: \"Доналд и Шиндзо. Ще направим нашия съюз още по-велик\", в което мнозина видяха игра на думи с мотото на предизборната кампания на Тръмп \"Да направим Америка отново велика\", предаде БТА. Голф дипломацията коментира и премиерът Абе. \"Времето беше много хубаво и аз съм благодарен на клуба за топлия прием. Успяхме да проведем изключителен диалог. На терена за голф можеш наистина да се отпуснеш и да разкажеш за истинските намерения, затова и ние успяхме добре да си поговорим, като понякога вплитахме в разговора сложни въпроси\", каза той, цитиран от тв канала Ен Ейч Кей. Този лежерен старт на японско-американската среща на върха бе прелюдия към формалните преговори, които ще се състоя в Токио утре. Според АП Абе ще настоява за обединен фронт срещу Северна Корея и ще търси уверения, че САЩ ще спазят съюзническите си задължения да защитават Япония, ако тя бъде нападната. След голф партията Тръмп се върна обратно в Токио на хеликоптер и се настани в хотел \"Империал\" недалече от императорския дворец. Довечера той и съпругата му Мелания ще вечерят в компанията на премиера Абе и съпругата му Акие. След утрешните двустранни преговори Тръмп и Мелания ще бъдат приети от император Акихито и императрица Митико, а после ще се срещнат с членове на асоциацията на семействата на японци, похитени от севернокорейски агенти. Визитата ще приключи на 7 ноември, след което президентът на САЩ ще продължи турнето си, заминавайки за Южна Корея.", "date": "2017.11.05", "title": "С партия голф започна японско-американската среща на върха"}
{"url": "https://www.24chasa.bg/novini/article/6533186", "text": "Два самоубийствени атентата, приписани на \"Ал Кайда\" и насочени срещу службите за сигурност, разтърсиха днес Аден. Загинаха най-малко петима и това сложи край на неколкомесечното спокойствие в големия южен йеменски град, предаде Франс прес. Първото нападение бе извършено от камикадзе с кола бомба срещу конвоя на генерал Шалал Шае, когато шефът на градските служби за сигурност влизаше в своя щаб. Източник от органите на реда съобщи за най-малко петима убити полицаи, също и за ранени, като добави, че генералът и гардовете му са се отървали невредими. После бойци на \"Ал Кайда\", разположени по покривите наоколо, открили стрелба. Полицията изпратила подкрепления и престрелката продължила часове, предава БТА. Вторият атентатор самоубиец по данни на същия източник успял да проникне в офиса на криминалната полиция в Аден, където се самовзривил. Избухнал пожар и на мястото започнала престрелка между охраната и хора от \"Ал Кайда\" които сполучили да подпалят архивите на службата. Засега няма съобщения за жертви и ранени, посочва АФП. Откакто проправителствени сили си върнаха Аден, завзет от шиитските бунтовници хуси през 2015 г., генерал Шае, упорито преследван от джихадистите, оцелява вече в пети пореден атентат, изтъква агенцията. Относно авторството на атаките има само предположения. Никоя от действащите в Йемен терористични групировки засега не е поела отговорност, отбелязват ТАСС и Ройтерс.", "date": "2017.11.05", "title": "Най-малко петима загинаха при 2 самоубийствени атентата в Йемен"}
{"url": "https://www.24chasa.bg/novini/article/6533194", "text": "Заловиха двама младежи, яхнали автомобили след употреба на дрога. Това съобщиха от ОД на МВР Монтана. През нощта на 5 ноември полицаите спрели на бул. „Христо Ботев“ 24- годишния Д.И.Д от село Винище, който шофирал напушен, показал дрегера. Водачът отказал да даде кръвна проба. Той ще бъде съден по бързата процедура. Същият ден на бул . „Трети март“ в Монтана по посока паркинга на Кауфланд е засечен напушен зад волана 23- годишния К. М. Е. Взета му е кръвна проба и е образувано досъдебно производство.", "date": "2017.11.05", "title": "Засякоха двама надрусани шофьори в Монтана"}
{"url": "https://www.24chasa.bg/novini/article/6533199", "text": "Мъж от врачанското с. Люти дол бил жестоко обгорен при пожар, възникнал в дома му, съобщиха от полицията. Сигнал за горящата къща бил подаден на тел.112 от съседка в събота сутринта. Пожарът бил потушен от екип на пожарната в Мездра, който се отзовал веднага на молбата за помощ. Пристигналата дежурна група установила, че в горящата сграда имало човек. 39-годишният Светослав Стоянов бил закаран в клиниката по спешна медицина в „Пирогов“ с изгаряния от около 70 на сто. Заради тежкото му състояние лекарите започнали тежка битка за спасяването на живота му. Пострадалият мъж живеел сам в къщата, до която имало стопанска постройка със складирани части от различни битови уреди и гориво-смазочни материали. Според криминалисти огънят може да е тръгнал от тази постройка или от неправилно боравене с печка на твърдо гориво. Съседите обаче чули след пламналия пожар два взрива, вероятно от складираните лесно запалими материали.", "date": "2017.11.05", "title": "Мъж е с тежки изгаряния след пожар в къщата му"}
{"url": "https://www.24chasa.bg/novini/article/6533201", "text": "„Държавата е в изключително добро състояние. Ръстът на БВП е 4%. БВП ще достигне 105 млрд. лв. Минималната работна заплата ще стане 510 лв., а минималната пенсия - 200 лв.“, заяви зам.-председателят на ГЕРБ и председател на ПГ на партията Цветан Цветанов на работна среща в Силистра с представители на партията от областта. Той допълни, че за отбрана ще бъдат отпуснати допълнителни 165 млн. лв. „Ще бъдат отделени и 750 млн. лв. за увеличение на работните заплати на държавните служители“, каза още зам.-председателят на ГЕРБ. Това съобщиха от пресцентъра на партията. „Въпреки тези добри новини и предстоящото европредседателство, опозицията се опитва да измести центъра на вниманието. Те могат само да вадят компромати и да се занимават с глупости. Погледнете какво се случи на Конгреса на БСП - Корнелия Нинова го използва да изчисти опозицията, като използва лъжата, че тя иска да управлява с ГЕРБ“, посочи Цветанов. Той коментира, че дори информацията, която БСП изнесоха за общинските съветници от Силистра, се оказа, че двама от тях дори не са от ГЕРБ. „БСП могат само да рушат, като в същото време не предлагат нищо градивно. Търсят само казуси, които да хвърлят в публично пространство, като впоследствие да ги доокрасяват“, категоричен бе лидерът на ПГ на ГЕРБ Цветан Цветанов. На срещата в Силистра присъстваха народният представител от ГЕРБ-Силистра Алтимир Адамов, областният координатор на ГЕРБ - Силистра Тодор Тодоров и областният управител Ивелин Статев. В разговорите се включиха още кметовете на общините Силистра - д-р Юлиян Найденов, на Дулово - д-р Юксел Ахмед, на Кайнарджа - Любен Сивев и на Алфатар - Янка Господинова. Цветан Цветанов призова структурите на ГЕРБ в Силистра да бъдат активни и да се готвят още отсега за местните избори през 2019 г. „Нека да прегледаме дейността на общинските ни съветници. Да преценим дали са активни и имат ли необходимия авторитет пред местната общност и където има нужда - да се подготвят подходящи кандидати“, заяви Цветанов.", "date": "2017.11.05", "title": "Цветанов: Държавата е в изключително добро състояние"}
{"url": "https://www.24chasa.bg/novini/article/6533204", "text": "17-годишно момиче е с опасност за живота, след като е било нападнато с нож, задържан е извършителят. Това съобщиха от ОДМВР - Разград. Той е 22-годишен мъж с инициали В. В. от град Дулово. Младежът е задържан за това, че причакал жертвата си на улица „Тополница“ в Разград. След скандал между двамата мъжът намушкал с нож в корема момичето с инициали Н. Н. от град Алфатар. Пострадалата е откарана по спешност в Разградската болница от случаен гражданин, станал свидетел на разправията. Настанена е в ОАИЛ с опасност за живота. След предприетите бързи оперативно-издирвателни действия е открит извършителят – неосъждан и наркозависим. По случая се води досъдебно производство.", "date": "2017.11.05", "title": "17-годишна с опасност за живота, след като младеж я намушка с нож в Разград"}
{"url": "https://www.24chasa.bg/novini/article/6533210", "text": "Ловец се е прострелял по време на лов край Благоевград, предаде  . Сигналът за инцидента е подаден малко преди 11 ч. днес от местност край с. Горно Лешко. В момента екип на ЦСМП-Благоевград му оказва първа помощ на място, след което ще бъде транспортиран до Спешно-приемно отделение на МБАЛ. Пострадалият ловец, който се прострелял в слабините, е в съзнание и контактен.", "date": "2017.11.05", "title": "Ловец се простреля край Благоевград"}
{"url": "https://www.24chasa.bg/novini/article/6533274", "text": "Северна Корея призова президента на САЩ Доналд Тръмп да се въздържа от „безотговорни забележки“ по време на обиколката си в Азия, предаде AFP. Севернокорейският правителствен вестник „Родонг Синмун“ съобщи, че американците искат импийчмънта на Тръмп, защото неговата \"духовна нестабилност“ може да доведе до „ядрено бедствие на територията на САЩ\", предава \"Фокус\". „Президентът не се е укротил и сериозно провокира КНДР, отправяйки глупави забележки“, пише в статия на вестника. „Ако САЩ подцени силата на КНДР и посмее да действа безразсъдно, тя ще бъде заставена да действа с решително и безжалостно наказание, мобилизирайки пълната си сила“, сочи „Родонг Синмун“.", "date": "2017.11.05", "title": "Северна Корея: Нестабилният Тръмп да се въздържа от безотговорни забележки"}
{"url": "https://www.24chasa.bg/novini/article/6533295", "text": "Белгийската федерална прокуратура проучва издадените от Испания международни заповеди за арест на уволнения каталунски лидер Карлес Пучдемон и на други членове на неговия разпуснат от централното правителство в Мадрид кабинет, предаде Асошиейтед прес. Пучдемон и четирима от бившите му министри избягаха в Белгия тази седмица след като бяха отстранени от власт заради незаконното обявяване на независимост в североизточната испанска област Каталуния. Други осем от министрите на Пучдемон бяха арестувани в Мадрид. Федералните прокурори казаха, че са представили международните заповеди за арест и на градската прокуратура в столицата Брюксел. Според телевизия \"Евронюз\" белгийските власти изключват незабавно екстрадиране на Пучдемон и министрите му, които най-вероятно се намират в Белгия, предава БТА. Пучдемон писа в акаунта си в Туитър на холандски език вчера, че е\"готов изцяло да сътрудничи на белгийското правосъдие след издаването на европейската заповед за арест, издадена от Испания\". По-рано обаче брюкселският му адвокат, цитиран от Асошиейтед прес, каза, че неговият клиент смята да се бори срещу екстрадиране в Испания без да иска политическо убежище в Белгия. Според правни експерти, до които АС се е допитала, процесът от арест до екстрадиция, включително и обжалванията, може да отнеме два месеца, през което време Пучдемон не може да бъде върнат в Испания. Това време може да му даде възможност да влияе и дори да участва, макар и от разстояние, в обявените от Мадрид регионални избори в Каталуния на 21 декември. Докато Пучдемон остава блокиран в столицата на Европа, в Каталуния политическите партии трескаво се готвят за началото на предизборната кампания, която очевидно ще бъде колкото изострена, толкова и решаваща за изхода от най-тежката институционална криза в Испания от близо 4 десетилетия, отбелязва АП. Партиите трябва до вторник да се регистрират в коалиции или за самостоятелно участие. Пучдемон вече се намеси в дебата, като подкрепи намерението на своята десноцентристка Демократическа партия на Каталуния да формира единен блок на привържениците на отцепване от Испания. Проучване, оповестено днес от испанския вестник \"Ла Вангуардия\" и цитирано от Ройтерс, сочи, че партиите, обявяващи се за независимост на Каталуния и които вероятно ще се обединят в общ блок, ще спечелят регионалните избори през декември, но е малко вероятно да получат парламентарно мнозинство. Според проучването, при което са анкетирани 1233-ма души през последната седмица, трите отцепнически партии ще спечелят между 66 и 69 места в 135-членния регионален парламент. Според друго проучване, публикувано в консервативния вестник \"Ла Расон\", сепаратистите ще вземат най-много гласове и ще получат 65 места, което няма да им стигне за мнозинство.", "date": "2017.11.05", "title": "Белгия проучва заповедта за арест на Пучдемон, но няма да го екстрадира веднага"}
{"url": "https://www.24chasa.bg/novini/article/6533315", "text": "51-годишен мъж е открит мъртъв в кв. „Павлово“. Това съобщават от пресцентъра на МВР. Около 13.10 часа на 4 ноември на частен адрес в столичния кв. „Павлово“ е намерено тялото на мъж с порезно-прободни рани. Установена е самоличността му - 51-годишен, собственик на жилището. Образувано е досъдебно производство, криминалисти от СДВР и ГДНП работят по изясняването на случая. Действията по разследването продължават.", "date": "2017.11.05", "title": "Откриха мъртъв мъж с прободни рани в дома му в столичния квартал \"Павлово\""}
{"url": "https://www.24chasa.bg/novini/article/6533298", "text": "Това, че с Валери Симеонов сме съпредседатели на коалицията „Обединени патриоти“, не значи, че не можем да имаме различни мнения за отбраната, тъй като сме от различни партии. Това каза министърът на отбраната Красимир Каракачанов пред   относно изказването на вицепремиера Валери Симеонов по време на заседание на Министерски съвет, в което от неговите думи става ясно, че е срещу модернизацията на армията. „Не може да продължаваме да пренебрегваме нуждата на военните сили и в същото време да искаме да имаме армия, която да защитава страната, особено във времената, в които живеем. За съжаление, светът през последните години не става нито по-сигурен, нито по-добър. А напротив – става все по-опасен и има все повече предизвикателства, свързани с националната сигурност. И няма как ти да поддържаш сериозна бойна подготовка на военните сили и да имаш модерна армия, която да може да се справя с всички предизвикателства отвън, и в същото време да не отделяш необходимите средства за това. Така че Валери Симеонов има своето мнение, но бюджетът бе приет с необходимите средства за увеличаване на бюджета за отбрана. За първи път от 2013 г. ще се увеличат и заплатите на военнослужещите и за това са отделени 100 млн. лева“, каза още Каракачанов.", "date": "2017.11.05", "title": "Каракачанов: С Валери Симеонов можем да имаме различни мнения за отбраната"}
{"url": "https://www.24chasa.bg/novini/article/6533331", "text": "Говорителят на турския президент Ибрахим Калън съобщи днес за телевизия Хабертюрк, че след разговори с Турция Русия е решила да отложи планирания за 18 ноември в Сочи Конгрес на сирийския национален диалог, предаде ТАСС. По думите на Калън Турция е представила своите възражения, а след това Кремъл се свързал с Анкара и съобщил за отлагането на срещата. \"Нашите контакти с Русия продължават. Нашият президент също продължава да обсъжда тази тема. Русия отложи Конгреса на сирийския национален диалог, представителите на сирийската кюрдска Партия на демократичния съюз /ПДС/ няма да участва в него\", каза Калън. В началото на ноември говорителят на Ердоган заяви, че Турция смята за неприемливо ПДС да участва в разговорите в Сочи. Анкара смята тази партия за сирийски клон на Кюрдската работническа партия /ПКК/, която води въоръжена борба с турските власти и е смятана за терористична организация, предава БТА. На 31 октомври руското външно министерство съобщи, че за участие в Конгреса на сирийския национален диалог са поканени представители на 33 организации, включително опозиционни групировки, базирани в Дамаск, Кайро, Рияд, Истанбул, Париж, Женева и Мадрид. Форумът цели да разшири кръга на участниците в уреждането на сирийския конфликт.", "date": "2017.11.05", "title": "Русия решила да отложи Конгреса на сирийския национален диалог"}
{"url": "https://www.24chasa.bg/novini/article/6533335", "text": "Призовавам прокуратурата да се самосезира от изказването на Лютви Местан за признаване на турското малцинство в България и да го подведе под наказателна отговорност. Това каза съпредседателят на \"Обединени патриоти\" и министър на отбраната Красимир Каракачанов пред  . „Г-н Местан вече доста време се мотае в политиката и в българския парламент и всъщност тук израсна и се научи да говори политически. Така че би следва да е прочел Конституцията на Република България, където много ясно пише, че България не приема колективни малцинствени права, а признава основното правило в международното право – индивидуалните човешки права“, каза още той и уточни, че в нея не се говори за колективни права било то на религиозни, етнически или други общности и са регламентирани и гарантирани правата на всички български граждани без оглед на тяхната религиозна принадлежност, пол и .т.н. „А г-н Местан отново спекулира и се прави, че не знае за какво става дума. Лично аз смятам, че това беше поредната провокация, която той прави, и трябва някой да вземе мерки“, обясни Каракачанов. На въпрос относно намерението на опозицията да иска вот на недоверие министърът заяви, че това е нейно право и не е нещо ново. „Правителството беше подкрепено с гласовете на ГЕРБ и „Обединени патриоти“. В този смисъл позицията на БСП и ДПС не е нова. Те трудно могат да приемат избора на българските граждани и смятат, че нещо априори им се предлага“, каза Каракачанов. Припомняме, че в края на миналия месец партията на Лютви Местан ДОСТ изпрати отворено писмо, с което поиска признаване на турско национално малцинство в България. Основният аргумент, на който от ДОСТ се опряха в писмото си, е неотдавнашното признаване на българско национално малцинство в Албания.", "date": "2017.11.05", "title": "Каракачанов: Прокуратурата да се самосезира за исканото от Местан признаване на турското малцинство"}
{"url": "https://www.24chasa.bg/novini/article/6532662", "text": "Българка може да е отвлякла 3-годишната Мадлин Маккан през 2007 г., съобщи в. “Дейли мейл”. Момиченцето изчезна безследно, докато бе на почивка със семейството си в градчето Прая да Луш в Португалия. През последните 10 г. случаят се превърна в най-отразяваната и мистериозна история на изчезнал човек. За българската връзка властите подозират заради британка, която видяла жена близо до мястото, където отседнали сем. Маккан. Около 8 ч на 3 май 2007 г. Джени Мурат, която живее в крайбрежния град Прая да Луш, забелязала, че жена гледа внимателно в жилищен блок близо до популярен комплекс сред британски семейства. “Видях жената да стои на края на улицата. Тя привлече вниманието ми, защото беше с лилави дрехи. Стори ми се странно, защото е толкова необичайно някой, особено жена, да стои сама и просто да гледа една сграда в нашия курорт”, казва Мурат. През следващите 2 часа 3-годишната Мадлин Маккан изчезва от апартамента си в същия комплекс, докато родителите ѝ вечерят с приятели наблизо. “На следващата сутрин чухме, че детето е изчезнало, а по-късно разказах на полицията за жената, която бях видяла. Не я познавам и нямам представа коя е, но изглеждаше подозрителна”, допълва Джени Мурат. Нейният син Робърт Мурат бе един от основните заподозрени за отвличането, но по-късно бе оправдан. Именно версията с жената в лилаво държи отворено разследването за изчезването на Мадлин, твърди “Дейли мейл”, позовавайки се на свои източници. Според властите заподозряната жена е българка, която живеела в Прая да Луш с мъж от немски или източноевропейски произход. Партньорът ѝ вече бил мъртъв. Полицейският интерес към българката се появил, след като властите направили някои открития за деянията на мъжа ѝ приживе. През последните 6 месеца детективи са обикаляли тайно из цяла Европа, опитвайки се да открият следи от мистериозната българка. През септември бюджетът им бил спрян, но разследващите “жената в лилаво” успели да убедят ръководството да го удължи с още 6 месеца. През годините като заподозрени за отвличането бяха чистачки, банди и педофили. ", "date": "2017.11.05", "title": "Българка отвлякла  най-търсеното британче?"}
{"url": "https://www.24chasa.bg/novini/article/6532476", "text": "“Приятели ми казаха, че болницата в родния ми град Ловеч е в критично състояние. Реших да опитам да помогна”, обяснява Стелиян Тинков, който преди месец направи дарение от Швейцария. Документите и транспортирането на 86 легла му отнело година и половина. Той обаче не се оплаква, а казва, че пак би направил същото усилие - защото си заслужава 37-годишният доктор по фармация работи в голяма швейцарска компания. Роден и израснал в Ловеч, той е завършил математическата гимназия в града, а после - Медицинския университет в София. Стелиян защитил докторантура в Мюнхен през 2009 г. Започва да се занимава с производство на продукти на базата на нанотехнологии. По същото време завършил втора магистратура по бизнес администрация. Изкарал специалност и по индустриални науки, свързана с оптимизиране на производството. Този безспорно успял млад човек вече 12 г. работи и живее със семейството си в швейцарския град Щайн. Съпругата му Керстен е германка, а малкият им син, който е на 2 години и половина, носи българското име Йордан. След като разбрал, че болницата в Ловеч е на прага на фалита, решил, че може да се направи нещо, за да помогне за спасяването ѝ. “Започнах да разпитвам, да организирам срещи с управителния съвет - някои връзки се проваляха, но подхващах нови. В началото, чувайки за България, швейцарците подхождаха с недоверие. Искаха гаранции и ангажимент, че нещата ще се получат”, разказва Стелиян. Опасенията им били, че може да има проява на безотговорност. Затова фармацевтът поел лична отговорност - финансова и организационна. Дарените легла идват от старчески дом, намиращ се в предградие на Базел. Те са толкова запазени, че мнозина останали с впечатлението, че са нови. “Написах кратък доклад за състоянието на болницата, за значението ѝ за общината и това убеди ръководството на дома, че има смисъл и нужда от това дарение”, допълва Стелиян. Съвсем по швейцарски управителният съвет на дома настоявал за подробности - коя фирма ще се нагърби с финансовите разходи, кой ще е превозвачът, кой стои зад това от българска страна. “Нашият отбор - няколко души от Ловеч, свърши много добра работа. А транспортът е дарение от варненска фирма С помощта на тези хора всичко се случи изключително бързо”, обяснява със задоволство Стелиян. Тъй като не знаел кога ще пристигнат работниците от Ловеч за товаренето на леглата, той бил изненадан, когато те се появили една нощ пред дома му. Наложило се да ги приюти. Докато ги превозвал с личния си автомобил, съпругата му разпъвала легла и подготвила всички удобства за 5-има души. На сутринта ги гостила с пресни кроасани и кафе. “Тя спретна страхотна маса с домашен мед и българско сирене и гостите ни ахнаха. Бяха приятно изненадани, че Керстен е дружелюбна като типична българска съпруга”, хвали се младият българин. Възхитен е, че само за един следобед работниците натоварили леглата, всяко от тях по 120 кг. Предстои подписването на воля на дарителя, за да няма злоупотреби. Стелиян е упълномощен да движи всички въпроси, свързани с дарението. “Ако по мои канали науча, че може да се направи ново дарение, веднага ще се заема с организирането”, категоричен е той. Иска да подчертае колко много е направил областният управител Георги Терзийски наред с още няколко сърцати мъже. “Знам, че има виновни за състоянието на болницата. Но има и такива, които не пестят сили за спасяването ѝ - те ще бъдат възнаградени рано или късно”, допълва Стелиян. Казва, че иска да бъде глашатай на добрата вест, защото знае, че всеки може да направи своето малко добро на принципа “Предай нататък”. Това добротворство обаче не е единственото, което придава смисъл на живота му. Затова е учредил награда, която се връчва всяка година Искал да покаже на хората, завършили неговото училище и неговия университет, че не е важно само да вземеш диплома, а и да се реализираш и поемеш отговорност пред обществото. Отличените трябва да имат академични постижения, но това не е най-важното. Може да са с по-ниски оценки, но да са креативни. Наградата “Тинков уорд” носи неговото име, защото той се надява тя да стане семейна, да има приемственост. “Това е нещо лично, парите излизат от собствения ми джоб, а има и голям емоционален момент”, скромен е Стелиян. Как се родила идеята му ли? През 2009 г. му хрумнало, че трябва да създаде някакъв стимул за студентите в Медицинския университет в София. “Исках да върна нещо на университета си. После реших, че трябва да сторя същото и за училището си. Исках да подбудя завършилите да разработват свои проекти”, спомня си началото Стелиян. Имало дълго мислене и споделяне с различни хора какво да бъде посланието. Щом проектът се оформил в главата му, започнал да отделя средства от заплатата си. В София инициативата му получила подкрепа. Връчването на наградата от 400 евро за студенти става в НДК с тържествен ритуал пред голяма аудитория, когато си получават дипломите. 200 евро пък получават при завършването си отличените ученици от математическата гимназия в Ловеч. В последно време го търсели все повече познати и непознати, за да обменят опит. През месец-два той се завръща в родината. В Ловеч го чакат родителите, който се гордеят с постиженията на сина си. Голямата им радост е в това, че той не само е успял професионално, но станал и добър човек. “Сигурен съм, че доброто е заразно Ще ми се в Ловеч да тръгне епидемия от позитивни постъпки, която, дай, Боже, да обхване цяла България”, пожелава си Стелиян, който иска да покаже, че и от чужбина може да се помага. “Ние няма да сме поколението, което да затрие България - тя е по-силна от нас. Но всеки трябва да мисли, че ще си платим цената. Ето защо е нужно да правим добро - за да е сладка отплатата”, е житейското верую на успелия българин.", "date": "2017.11.05", "title": "Българин фармацевт от Швейцария дари 86 легла на болницата в  Ловеч"}
{"url": "https://www.24chasa.bg/novini/article/6532969", "text": "Хиляди хора с маски на Гай Фокс се стекоха в центъра на Лондон, за да се включат в „Марша на милионите маски“, пише The Sunday Telegraph. По време на демонстрацията на привърженици на групировката „Анонимните” лондонската полиция е извършила 53 ареста, включително три за притежание на оръжие, 14 за наркотици и двама заради отказ да свалят маската от лицето си, предава \"Фокус\". От органите на реда посочват, че като цяло демонстрацията е била с мирен характер, но не се е минало без инциденти. Няколко бомбички са били хвърлени срещу полицията, но за щастие не са причинили наранявания, казаха от Скотланд Ярд.", "date": "2017.11.05", "title": "Над 50 задържани след „Марша на милионите маски“ в Лондон (Видео)"}
{"url": "https://www.24chasa.bg/novini/article/6532976", "text": "Полицията е открила порнографски материали на служебния компютър на първия министър на Великобритания Деймиън Грийн, съобщи Sunday Times. По данни на органите на реда, материалът е бил открит през 2008 г. в рамките на разследване за изтичане на информация от правителствени съвещания, в който е било замесено името на Грийн. Доказателствата ще бъдат представени в неделя пред етичната комисия в британския парламент, която заведе разследване срещу първия министър във връзка с появили се срещу него обвинения в сексуален тормоз, предава \"Фокус\". 31-годишната Кейт Малтби, служителка в аналитичния център на британските консерватори Bright Blue, твърди, че през 2015 Грийн опипвал коленете й по време на среща в заведение, а година по-късно й написал неприличен SMS. Министърът отхвърля обвиненията.", "date": "2017.11.05", "title": "Откриха порно на служебния компютър на първия министър на Великобритания"}
{"url": "https://www.24chasa.bg/novini/article/6532981", "text": "Кралят на Саудитска Арабия Салман отстрани от длъжност принца начело на Националната гвардия, уволни министъра на икономиката и обяви създаването на нова антикорупционна комисия, съобщи Al-Arabiya. По данни на телевизията, в рамките на оглавявано от престолонаследника Мохамед бин Салман разследване за корупция в събота вечерта са били задържани 11 принца и десетки бивши министри, предава \"Фокус\". Комисията разследва действията на саудитското правителство по време на опустошителните и смъртоносни наводнения в град Джеда от 2009 г., както и във връзка с разпространението на вируса на Близкоизточния респираторен синдром (MERS), който отне живота на неколкостотин души през последните няколко години.", "date": "2017.11.05", "title": "Задържаха 11 саудитски принца по обвинение за корупция"}
{"url": "https://www.24chasa.bg/novini/article/6532985", "text": "Хакери са получили достъп до 195 интернет адреса, принадлежащи на президента на САЩ Доналд Тръмп и неговото семейство, както и свързани с неговата бизнес империя, съобщи ABC News. Въпреки че компанията Trump Organization отрича домейните да са били компрометирани, според експерти е имало две хакерски атаки три години преди Тръмп да влезе в Белия дом – през август и септември 2013 г., предава \"Фокус\". В резултат на ударите, потребителите, посещавали свързани с Тръмп домейни са били пренасочвани към сървъри в Санкт Петербург, които според експертите съдържали вируси, често използвани за кражба на пароли. Не е известно дали има пострадали в резултат на хакерската атака.", "date": "2017.11.05", "title": "Хакери получиха достъп до 195 домейна, свързани с Тръмп"}
{"url": "https://www.24chasa.bg/novini/article/6532988", "text": "Най-малко 15 полицаи са били ранени при сблъсъци с кюрдите, провели вчера демонстрация по улиците на германския град Дюселдорф в подкрепа на забранената в Германия Кюрдска работническа партия, съобщи списание \"Шпигел\", цитирано от ТАСС. Според изданието протестиращите носели плакати с лика на лидера на ПКК Абдуллах Йоджалан и отказали да се разпръснат, както били призовани от полицията, след което започнали да замерят служителите й с различни предмети. В отговор полицията използвала сълзотворен газ. От ранените 15 полицаи трима са със сериозни наранявания, предаде БТА. Според ДПА в демонстрацията са участвали около 6000 души, девет от тях са арестувани, а двама са ранени.", "date": "2017.11.05", "title": "Най-малко 15 полицаи са ранени при кюрдска демонстрация в Дюселдорф (Видео)"}
{"url": "https://www.24chasa.bg/novini/article/6532991", "text": "Президентът на САЩ Доналд Тръмп смята, че Иран е отговорен за  . Американският лидер заяви това пред журналисти на борда на самолета си на път за Япония, съобщи ТАСС. \"Ние произвеждаме най-добрата военна техника в света. Иран, според мен, току-що извърши нападение срещу Саудитска Арабия. Знаете за това нали? Видяхте, че е била изстреляна ракета\", е казал президентът на САЩ според Белия дом, предава БТА. \"А нашите системи свалиха тази ракета, докато е летяла. Колко сме добри. Никой не произвежда това, което ние произвеждаме, и сега го продаваме по целия свят\", заяви Тръмп.", "date": "2017.11.05", "title": "Тръмп: Зад изстрелването на ракета към Рияд от Йемен стои Иран"}
{"url": "https://www.24chasa.bg/novini/article/6533039", "text": "През последните години националните празници започнаха да се приемат като почивни дни. А те са дни, в които ние трябва да излезем заедно и да почувстваме това, което имаме като наследство, култура и нещо, за което трябва да се гордеем”, каза пред   кметът на Елин Пелин Ивайло Симеонов.   „Не е вярно, че разединих обществото. Обединих българите”, заяви Симеонов. Той обясни, че забраната няма юридическа стойност, но е подействала като аларма, тъй като повечето деца са смятали, че следващите почивни дни са заради Хелоуин.", "date": "2017.11.05", "title": "Кметът, който забрани Хелоуин: Националните празници се приемат като почивни дни (Видео)"}
{"url": "https://www.24chasa.bg/novini/article/6533040", "text": "\"Всяка партия стяга своите редици. Размърдаха се БСП, покрай тях и ДПС, за да има малко повече движение в опозицията, за да разклатят правителството, но няма как да им се получи\". Това заяви пред   зам.-председателят на парламента Цвета Караянчева. \"Нещата, които прави ГЕРБ, могат да се \"пипнат\". Не мисля, че ще има предсрочни избори\", каза тя. Караянчева обясни още, че управлението не дели хората на малцинства, религии и др.  \"Коалицията продължава да работи с пълна пара\", заключи тя.", "date": "2017.11.05", "title": "Караянчева: Нещата, които прави ГЕРБ, могат да се \"пипнат\""}
{"url": "https://www.24chasa.bg/novini/article/6533034", "text": "Американският президент Доналд Тръмп заяви, че се \"очаква\" да се срещне в кулоарите на някоя от предстоящите срещи на върха в Азия с руския си колега Владимир Путин, предаде Асошиейтед прес. Напът за Япония Тръмп каза пред журналисти на борда на президентския самолет \"Еър форс-1\", че \"ще иска помощта на Путин\" за справяне със севернокорейската ядрена криза. Той заяви още, че ще се срещне с редица световни лидери, с които да обсъди начини за поставяне на Северна Корея под натиск, предава БТА. В рамките на азиатската обиколка на Тръмп пътят му би могъл да се пресече с този на Путин два пъти, първо на среща на върха във Виетнам, а после във Филипините. Преди това двамата лидери се срещнаха в кулоарите на среща на върха в Европа през лятото.", "date": "2017.11.05", "title": "Тръмп очаква да се срещне с Путин по време на азиатската си обиколка"}
{"url": "https://www.24chasa.bg/novini/article/6533052", "text": "Бившият каталунски лидер Карлес Пучдемон заяви, че иска да се предаде на „истинското правосъдие в Белгия, а не на това в Испания“. Той добави, че не е избягал след референдума за независимост в областта, но просто не е можел да подготви защитата си в Испания, пише Brussels Times. Пучдемон разкритикува „извънредно варварските действия“ на испанското правителство и на министър-председателя Мариано Рахой. Той ги обвини, че са оркестрирали скорошните събития, довели до това няколко членове на екипа му да влязат в затвора. Същевременно бившият каталунски лидер призова към „политически диалог“, който според него е единственото решение за настоящата безизходица, предава \"Фокус\". Пучдемон добави, че ситуацията в момента изисква „политика, която Мариано Рахой не употребява“. „Министър-председателят използва прокуратурата, съдилищата, полицията, дори и предприемачи. Не е правилно, че рискуваме 30 години затвор заради това, че слушахме електората си“, смята той. „Всичко това е извънредно варварско. Бях избран. Волята на каталунския народ бе нелегално смазана от правителството на Рахой“, добави бившият каталунски лидер.", "date": "2017.11.05", "title": "Пучдемон: Ще се предам на истинското правосъдие в Белгия, а не на това в Испания"}
{"url": "https://www.24chasa.bg/novini/article/6533055", "text": "Терорист-камикадзе се е взривил в централата на йеменското правителство в Аден, като след това са последвали сблъсъци между силите за сигурност на страната и въоръжени лица, съобщи AFP. По данни на високопоставен член на местните сили за сигурност нападението е извършено от членове на „Ал Кайда на Арабския полуостров“, предава \"Фокус\".", "date": "2017.11.05", "title": "Камикадзе се взриви в сградата на правителството на Йемен"}
{"url": "https://www.24chasa.bg/novini/article/6533059", "text": "Подписка срещу насилието в Каталуния инициира българката професор Албена Азманова, която преподава политология в Брюкселското училище за международни отношения към университета в Кент. Тя заедно с независимия депутат в Европейския парламент Барбара Спинели изпратиха събраните подписи до председателите на Европейската комисия и Европейския парламент Жан-Клод Юнкер и Доналд Туск, предаде  . В подписката са се включили 188 политици, интелектуалци и обществени дейци. В документа те се обявяват против действията на испанското правителство срещу искането за независимост на каталунците. Това не е позиция спрямо легитимността на референдума, а против полицейското насилие към гражданите и вкарването на политически фигури в затвора, казва професор Азманова.", "date": "2017.11.05", "title": "Българка-политолог инициира подписка срещу насилието в Каталуня"}
{"url": "https://www.24chasa.bg/novini/article/6533061", "text": "Американският президент Доналд Тръмп окачестви Северна Корея като \"голям проблем\", който трябва \"да бъде решен\", предаде Асошиейтед прес. Пред репортери на борда на самолета си напът за Япония той заяви, че по отношение на Северна Корея \"в продължение на 25 години е била показвана тотална слабост\". Някои регионални анализатори спекулираха, че присъствието на Тръмп в Азия може да подтикне Северна Корея например да извърши ракетно изпитание, предава БТА. На въпрос за подобна възможност той отговори: \"Скоро ще разберем\". Американският президент заяви също, че ще се срещне с китайския си колега Си Цзинпин като равен с равен. \"Смята ни за много силни\", каза той за Си. Тръмп защити твърдата си риторика по отношение на Северна Корея, заявявайки, че по време на разговорите му с азиатските лидери тази тема ще заеме важно място, предаде Ройтерс. Той каза, че скоро ще бъде взето решение дали Северна Корея да бъде включена в списъка с държави, подкрепящи тероризма. \"Мисля, че се очаква да се срещнем\", посочи той. \"Искаме помощта на Путин за Северна Корея\". Преди да отиде в Пекин, за да убеждава Си Цзинпин да се ангажира с още действия по отношение на Пхенян, Тръмп ще се стреми да създаде единен фронт срещу Северна Корея с лидерите на Япония и Южна Корея, отбелязва Ройтерс. Освен КНДР другата главна тема на обиколката ще е търговията.", "date": "2017.11.05", "title": "Тръмп: Искаме помощта на Путин за Северна Корея"}
{"url": "https://www.24chasa.bg/novini/article/6533073", "text": "Делата за корупция по високите етажи на властта вече ще се гледат от Специализирания съд. Докладите на Европейската служба за борба с измамите - ОЛАФ, както и ревизионните актове на НАП, стават доказателства в един наказателен процес. Това са само част от многото промени в Наказателно процесуалния кодекс, които влизат в сила от днес, предаде  . Изцяло нови или поправени са повече от 100 текста. Като обем, това са най-големите промени от влизането на Наказателно-процесуалния кодекс в сила през 2006 г.", "date": "2017.11.05", "title": "Делата за корупция по високите етажи се гледат от Специализирания съд от днес"}
{"url": "https://www.24chasa.bg/novini/article/6533093", "text": "Президентът на САЩ Доналд Тръмп предупреди, че никой диктатор не трябва да подценява САЩ, предаде AFP, цитирана от \"Фокус\". По време на своето посещение в Япония президентът заяви, че „никой диктатор, никой режим и никоя нация не трябва да подценяват американската решителност“ . „От време на време те ни подценяват. Не им е приятно след това, нали?“, добави той. „Ние никога няма да отстъпим, няма да се поколебаем да защитим народа си, свободата си и нашето велико американско знаме“, заяви Тръмп. Обиколката на Тръмп, започнала от Япония, се извършва на фона на изостряне на положението на Корейския полуостров.", "date": "2017.11.05", "title": "Тръмп: Никой диктатор не трябва да подценява решителността на САЩ"}
{"url": "https://www.24chasa.bg/novini/article/6533099", "text": "Най-малко 27 души са загинали във Виетнам заради мощния тайфун, връхлетял страната. Още 22 души се смятат за безследно изчезнали. В понеделник в страната трябва да започне срещата на високо равнище на Азиатско-тихоокеанското икономическо сътрудничество, предаде РИА Новости. Стихията бушува недалеч от град Нячанг, разположен на 500 км от Дананг, където трябва да се проведе срещата. Скоростта на вятъра достига до 90 км/ч. Поривите са отнесли покривите на хиляди домове. Местните власти разработват планове за осигуряването на безопасността на участниците на срещата от бедствието. На нея ще присъстват президентите на САЩ, Китай и Русия Доналд Тръмп, Си Дзинпин и Владимир Путин, министър-председателят на Япония Шиндзо Абе и други световни лидери, предава \"Фокус\".", "date": "2017.11.05", "title": "Жертвите на тайфуна във Виетнам вече са 27 (Снимки)"}
{"url": "https://www.24chasa.bg/novini/article/6533135", "text": "Малки и средни предприятия се оплакват, че Китай не допуска внос на български хранителни продукти със съдържание на роза Дамасцена. Това става ясно от последното участие на фирми на международния панаир за малки и средни предприятия CISMEF в гр. Гуанджоу, където страната ни се представи с национален щанд, съобщиха от Изпълнителната агенция за насърчаване на малките и средните предприятия (ИАНМСП). Проблемът с роза Дамасцена е поставен от Костадин Джатев, ръководител на СТИВ Шанхай пред министъра на индустрията и информационните технологии на Китай Миао Уей по време на панаира. Става въпрос за продукти като вода, сладка, конфитюри, бонбони, локум и др. Департаментът по стандарти за безопасност на храните, изследване и оценка на Националната здравна програма към Националната комисия за здраве и семейно планиране на Китай са приели и публикували допълнителен списък с разрешените съставки за хранителни продукти в Китай. Документът представлява т. нар. положителен списък на традиционно нехранителни субстанции, които могат да бъдат влагани в хранителни продукти. Това означава, че всичко което не фигурира в него не може да бъде добавяно в храни и разпространявано на китайския пазар. В този списък единствения вид роза, който е изрично упоменат е вида Рогоза. Това автоматично означава, че българските хранителни продукти със съдържание на роза Дамасцена нямат право да бъдат продавани в Китай. Проблемът не засяга козметичната и парфюмерийна индустрия.", "date": "2017.11.05", "title": "Китай спря вноса на храни с българска роза"}
{"url": "https://www.24chasa.bg/novini/article/6533143", "text": "Полицаи, които разследват изчезването на малката Маделин Маккан идват в България, за да търсят съпругата на починал педофил, пише \"Сън\". Те търсят жена, облечена в лилаво, която може да има ключова роля в разследването. Нейният съпруг, вече покойник, е бил осъден за педофилия. Двамата работили в близост до апартамента в Алгарве, Португалия, където през 2007 година изчезна 3-годишното дете. Местните дали показания за тях, но никой не им обърнал внимание. Свидетели ги видели в близост до клуб \"Океан\" в комплекса Прая де Луз, където било отседнало семейството на детето. \"Няма доказателства, че са замесени, но все пак трябва да се елиминират\", смята източник от разследването. Родителите на Маделин Кейт и Гери били на вечеря, когато малката изчезва.", "date": "2017.11.05", "title": "Търсят у нас връзка с изчезналата преди 10 години Маделин Маккан"}
{"url": "https://www.24chasa.bg/novini/article/6533345", "text": "Над 500 души са евакуирани от жилищата си в село Траян, окръг Галац, в Румъния, заради опасност от експлозия, след като цистерна с пропан-бутан се преобърна на шосето и от нея започна да изтича газ, съобщи Аджерпрес. Говорителят на Инспектората за извънредни ситуации в Галац Еуджен Кирица заяви, че е взето решение за контролирано изпускане на газа в атмосферата, тъй като техническите условия не позволяват прехвърляне на горивото в друг резервоар, предаде БТА. На мястото се намират пожарникари с четири пожарни коли, които образуват водни завеси около цистерната, за да ограничат разпръскването на отделяния в атмосферата газ. Пътното движение е отклонено, а желозопътният трафик в района е блокиран от съображения за сигурност. Очаква се източването на цистерната да продължи около час.", "date": "2017.11.05", "title": "Цистерна с пропан-бутан се преобърна в Румъния, евакуираха над 500 души"}
{"url": "https://www.24chasa.bg/novini/article/6533359", "text": "Според Пентагона единственият начин САЩ да разберат размера на севернокорейския ядрен арсенал и да го унищожат е чрез наземна инвазия. Министерството на отбраната на САЩ направи това предположение в свое писмо към конгресмените, пожелали да узнаят повече за логистиката и възможната загуба на човешки животи в случай на конфликт със Северна Корея, предаваVoice of America. Писмото от контраадмирал Майкъл Дж. Дюмон от общото командване на началник щабовете на САЩ сочи, че класифициран инструктаж „би бил най-доброто място за детайлното обсъждане на възможностите на САЩ и на съюзниците им да контрират възможността на Северна Корея да отговори с ядрено оръжие и да елиминира ядрените оръжия на Северна Корея, намиращи се в дълбоки подземни обекти“, предава \"Фокус\". По-рано конгресменът-демократ от щата Аризона заяви, че е „важно хората да разберат как би изглеждала война с ядрена сила“. Според него в първите ѝ дни е възможно да загинат 300 хил. души, като от тях 100 хил. да са американски граждани. Неговият колега-демократ от същия щат Рубен Галего заяви, че конгресмените „искат да има пълна прозрачност и информация за това, какво би се случило, ако нашите лидери направят погрешните изчисления“.", "date": "2017.11.05", "title": "САЩ: Инвазията е единстеният начин за унищожаването на ядрения арсенал на Северна Корея"}
{"url": "https://www.24chasa.bg/novini/article/6533192", "text": "По молба на близките на Милка Андонова, на 64 години от Стара Загора, жената е обявена за национално издирване, тъй като е в неизвестност от 3 ноември т.г. Тя е болна от Алцхаймер, не разговаря, но и не е агресивна. Милка е изчезнала от вилното селище \"Светлина\" в района на старозагорските гробища, където живеела. Била е облечена със синьо палто, черен анцунг и ръкавици. Носи очила и е с кестенява коса. За последно е видяна в деня на изчезването й в центъра на Стара Загора, до спирка \"Перун\" на градския транспорт. Близките й молят, ако някой я забележи, да подаде сигнал на телефона на дъщеря й Станимира Бъчварова 0896/61-20-22, на тел. 112 или в най-близкото поделение на МВР. В издирването на изчезналата жена са се включили и доброволци, които са се организирали чрез социалните мрежи в Интернет.", "date": "2017.11.05", "title": "Издирват жена от Стара Загора, болна от Алцхаймер (Обновена)"}
{"url": "https://www.24chasa.bg/novini/article/6533383", "text": "Руската полиция е задържала най-малко 200 активисти, събрали се в центъра на Москва на несъгласуван протест срещу президента Владимир Путин, предаде AFP. „В момента броят на задържаните е достигнал до 200“, съобщава полицейски източник, след като последователите на забранена радикална опозиционна група се събраха край стените на Кремъл, предава \"Фокус\".", "date": "2017.11.05", "title": "Задържаха близо 200 души в Москва при протест срещу Путин"}
{"url": "https://www.24chasa.bg/novini/article/6533418", "text": "Двойна смърт разтресе преди час петричкото село Капатово. При спор между съседи единият извадил пистолет и убил комшията си. След това стрелецът, който е бивш полицай, се самоубил.                                                                                                                                                                                                                                                                                                                       ", "date": "2017.11.05", "title": "Двойна смърт в петричко село"}
{"url": "https://www.24chasa.bg/novini/article/6533509", "text": "Полицията на щата Флорида арестува 53-годишната Дона Бърн за това, че яздила кон по оживена улица в нетрезво състояние, съобщава в. \"Метро\", цитиран от БТА. Нарушението станало посред бял ден в град Лейкланд. Според блюстителите на реда нарушителката лъхала на алкохол, била със зачервени очи и не се държала съвсем изправена на седлото. При направен тест с дрегер се оказало, че г-жа Бърн е с два пъти по-високо алкохолно съдържание в кръвта от допустимото. След задържането на нарушителката конят й Бодуке бил завързан за патрулната кола на полицията. След това той бил откаран в конната база на града.", "date": "2017.11.05", "title": "Арестуваха жена за яздене на кон в нетрезво състояние в САЩ"}
{"url": "https://www.24chasa.bg/novini/article/6533528", "text": "Най-малко 27 са вече жертвите на тайфуна „Дамрей”, връхлетял централните и южни крайбрежни райони на Виетнам, съобщи Reuters. Други 22-ма души се водят за изчезнали. Сред тях са и 17 членове на екипажи на малки търговски кораби, потънали край бреговете на провинция Бин Дин. 74 други членове на екипажите бяха спасени по-рано. Големи са и материалните щети. Над 600 къщи са изцяло разрушени, а близо 40 000 - частично. Съобщава се за поройни дъждове над цял Виетнам, предаде  Под вода е дори центърът на града, който очаква във вторник височайше посещение от британския принц Чарлз и съпругата му Камила. Според Лим засега не се налага обявяване на извънредно положение, защото ситуацията е под контрол.", "date": "2017.11.05", "title": "Тайфун взе десетки жертви и разрушения във Виетнам и Малайзия (Снимки)"}
{"url": "https://www.24chasa.bg/novini/article/6533539", "text": "Двама мъже от село Капатово са починали след възникнал скандал, съобщиха официално от МВР. Около 12,49 часа днес е получен сигнал за това, че в петричкото с. Капатово е възникнал скандал между двама мъже на 66 години от селото, в резултат но което единият е прострелял смъртоносно опонента си, след което се е самопрострерял и също е починал. Работата по случая продължава. Стрелецът е Георги Тимов, бивш полицай, а жертвата - Илия Шкалов. Съпругата на Илия е простреляна в крака и е настанена в болницата в  Сандански. Семействата на Шкалов и Тимов живеят в отсрещни къщи. Дели ги улица от 2-3 метра. По неофициална информация Шкалови се прибирали от пазар в Сандански. На улицата ги пресрещнал бившият полицай и започнал да стреля по тях. След като Илия паднал мъртъв, а жена му се строполила до него с две рани в крака, Георги се самоубил.", "date": "2017.11.05", "title": "Самоубиецът Георги и жертвата му Илия от Капатово - набори, жената на Илия ранена в крака"}
