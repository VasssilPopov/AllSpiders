{"url": "https://www.24chasa.bg/novini/article/7167616", "text": "Британският премиер Тереза Мей предупреди, че провал на проекта за споразумение за Брекзит в британския парламент ще породи по-голямо разделение и несигурност, предадоха световните агенции, цитирани от БТА. Тези предупреждения Мей отправи по време на сесия въпроси-отговори със слушателите на Радио 5 на Би Би Си. В неделя на среща на върха в Брюксел ЕС и Обединеното кралство се очаква да финализират договора за Брекзит и политическата декларация за бъдещите отношения между двете страни. После Тереза Мей трябва да получи одобрението на парламента. Но това далеч не е гарантирано заради противопоставянето на редица политически партии и дори на депутати от нейната собствена партия. \"Това споразумение е доброто споразумение, което прилага на практика онова, за което гласуваха хората на референдума за Брекзит през юни 2016 г.\", каза Мей. \"Моята работа е сега да убедя в това хората в парламента\", допълни тя. \"Ако споразумението не мине там, ние ще се върнем там, където започнахме. Ние ще се озовем в ситуацията на още по-голяма несигурност и разделение\", предупреди Мей. Премиерът отказа да заяви дали ще подаде оставка, ако парламентът не приеме споразумението. Тя призна, че е разочарована от оставките на няколко министри, недоволни от проекта за договора. Мей сподели, че получава и послания в подкрепа на споразумението. Като израз на подкрепа тя разказа, че получавала цветя и дори кексче с нейния лик отгоре, направено от 9-годишно момиче. Тереза Мей отива утре в Брюксел за среща с председателя на Европейската комисия Жан-Клод Юнкер.", "date": "2018.11.23", "title": "Мей: Провал на споразумението за Брекзит в парламента ще предизвика по-голямо разделение"}
{"url": "https://www.24chasa.bg/novini/article/7167362", "text": "Община Банско е напълно готова за зимния сезон с изключение на това, че нямаме втори лифт. Осигурили сме снегопочистваща техника и инфраструктура, но липсата на втори кабинков лифт си остава най-сериозният проблем. Това заяви кметът на града Георги Икономов по време на среща, която Министерството на туризма организира с местната власт, представители на концесионера на ски зоната и контролните органи на различни ведомства за подготовката за зимния сезон. “Като община и като туристически бранш може и да сме готови, но често когато журналистите ме питат готови ли сме за зимата, им отговарям, че не сме, защото няма втора кабинка. Аз вече не виждам много светлина по тази тема”, каза Икономов. През последните месеци в града е затегнат режимът с паркирането на коли. Вече има монтирани камери и снимките на неправилно паркираните коли се предоставят на МВР, за да се съставят по-лесно и бързо наказателните актове, каза кметът. Липсата на втори лифт, който да поеме желаещите да карат ски, кара Икономов да смята, че общината не може да има много очаквания за ръста на туристите и ще бъде добре, ако броят им поне се задържи. Зам.-министърът на туризма Ирена Георгиева обаче заяви, че прогнозите са за поне 5-процентен ръст на туристите от чужбина в зимните курорти в сравнение с миналия зимен сезон, когато в Банско са дошли общо около 202 000 гости. През лятото е имало 241 000 туристи в града. 42-ма служители на реда ще бъдат командировани в Банско през предстоящата зима, като четирима от тях са от Гърция и Румъния, казаха представители на полицията в Благоевград. По време на срещата хотелиерите бяха помолени да не задържат личните документи на гостите си, особено ако са чужденци. Този апел отправи към тях старши инспектор Георги Траянов, началник на ГКПП Кулата. Те често ги забравяли на рецепцията и миналата година имало десетки случаи на чужденци, които напускат страната, но не могат да минат през пункта, защото чак тогава се сещат, че са забравили личните си карти и паспорти. От Планинската контролно-спасителна служба отбелязаха, че са закупени две спортни моторни шейни, с чиято помощ техните служители могат да навлизат дълбоко в планината. Според представител на службата тя разполага с модерна техника. “При нужда през телефон 112 се получават и GPS координати на бедстващи в планината и става много бързо намирането им”, каза представител на службата. От тази зима терминал на 112 ще има и в самата служба. В тази връзка кметът Георги Икономов заяви, че ако допреди две-три години доброволците, без чиято помощ зимният сезон би бил невъзможен, са били 20-30 души, то сега са над 50 човека и това е похвално. През цялата зима те имат около 1200-1500 случая на хора, които са се загубили в планината или са претърпели инциденти в нея. Пенсионерите над 75 години ще карат тази зима ски на Банско срещу 1 лев на ден, обявиха от фирмата концесионер на ски зоната “Юлен” АД. Новата програма за лоялни клиенти предвижда също хората, които са притежавали сезонна карта за миналата зима и закупят нова и за сезон 2018/2017, тя да стане Silver Card и притежателите да ползват привилегиите на този вид карти. Децата до 7-годишна възраст също ще продължат да ползват дневни карти от 1 лев. На същата цена от тази година ще са и картите за инвалиди. Притежателите на карти Silver имат бърз достъп до кабинковия лифт, получават 5% отстъпка в магазините на Maxsport и 5% отстъпка в редица заведения на територията на ски курорта. Тази отстъпка може да се ползва веднъж дневно при представяне на лична карта заедно със сезонната карта. Картата дава също достъп на двама души до трибуните по време на Световната купа по ски и сноуборд в Банско и еднократно използване на услугата ски или сноуборд сервиз. До края на ноември цената за сезонна карта е 1300 лв. за възрастни. Пенсионери, студенти и ученици ще могат да си купят сезонна карта за 1200 лева, а за деца от 7- до 12-годишна възраст картата до края на ноември ще струва 1100 лева.", "date": "2018.11.23", "title": "Кметът на Банско: Готови сме за зимата, но трябва и втори лифт"}
{"url": "https://www.24chasa.bg/novini/article/7167578", "text": "Една проверка, обявяването на имената на двама обвиняеми и писмо до премиера. Това последва по-малко от 24 часа след интервю на главния прокурор Сотир Цацаров в “Шоуто на Слави”. Проверката е за имот на финансовия министър Владислав Горанов, обявените имена са по казуса “Джи Пи Груп”, с писмото до Бойко Борисов Цацаров пита какво е положението с концесията на ски зоната в Банско. Ще има обвиняеми министри и областни управители заради оградата по границата с Турция, каза още Цацаров по Би Ти Ви в четвъртък вечерта. Главният прокурор припомни, че заключението на ДАНС било, че цената на оградата била необосновано завишена. В отговор темата коментира в петък и доскорошният вицепремиер, а от дни депутат, Валери Симеонов. “Аз да се притеснявам? Идеолог - да, но не и монтажник. Не и областен управител - те са тези, които сключват договори и възлагат. Аз бях причината за бързото изграждане на оградата”, каза Симеонов. Той обясни, че под негов натиск се приело решение да става с директно възлагане, а да не се минава през процедурата за обществена поръчка, защото тогава “ни бяха нападнали бежанци”. Цацаров нищо не е казал за мен, допълни Симеонов. По време на моя мандат са обвинени министри, зам.-министри и други висши фигури от политическия живот, припомни още Цацаров. Той уточни, че мандатът на главния прокурор не бива да се мери с това кои или колко са обвинени, а колко от тези обвинения са издържали в съда. ", "date": "2018.11.23", "title": "24 часа след интервю на Цацаров – една проверка, двама осветени обвиняеми и писмо до  премиера (Обзор)"}
{"url": "https://www.24chasa.bg/novini/article/7167594", "text": "Високопоставени представители на Гърция и на Република Македония са заявили в петък, че е постигнат прогрес в разговорите за преразглеждане на учебниците в двете страни като част от усилията за преодоляване на враждебността между тях, съобщава Асошиейтед прес. Според Преспанското споразумение от юни тази година, Гърция и Република Македония се ангажират \"да предприемат ефективни мерки за предотвратяване на всякакви враждебни действия или пропаганда, която може да провокира шовинизъм, враждебност, иредентизъм и ревизионизъм\", предаде БТА. Двете страни създадоха 14-членна научна комисия, която трябва да прегледа учебниците. Първото заседание на комисията беше по-рано този месец в Солун. В рамките на Четиристранната среща на външните министри на Гърция, България, Албания и Република Македония днес в Солун, гръцкият заместник външен министър Йоргос Катрунгалос е определил заседанието на комисията като много конструктивно. Той е съобщил, че комисията е одобрила методологията на работата си, което Катрунгалос е окачествил като \"исторически пробив\".", "date": "2018.11.23", "title": "Гърция и Република Македония са постигнали прогрес относно учебниците по история"}
{"url": "https://www.24chasa.bg/novini/article/7167606", "text": "Ново поевтиняване отбелязаха горивата през тази седмица и в петък в големите вериги дизелът вече бе под 2,30 лв. за литър, а масовият бензин - 2,06 лв. При по-малките обекти цената му дори падна и под 2 лева. Така само през този месец горивата са поевтинели с 20-30 ст. след поскъпването през октомври. Тогава дизелът бе стигнал почти до 2,50 лв., а бензинът бе над 2,30 лв. Сегашните цени на бензина са най-ниски от една година насам, а при дизела - от 6 месеца. Причината за чувствителното поевтиняване са котировките на петрола, които паднаха до 56 долара. Това е най-ниското им ниво от повече от една година - подобни цени е имало през октомври 2017 г., когато и бензинът е струвал колкото сега. Котировките загубиха само за месец близо30%, след като САЩ позволиха на някои държави да продължат да купуват ирански петрол. В началото на октомври нефтът струваше близо 85 долара. Американската инвестиционна банка JP Morgan понижи прогнозата си за петрола през следващата година и предвижда цената да е средно 73 долара за барел, а не 83,50 долара. Според големи петролни търговци до края на годината ще има ново намаление на цените на горивата, ако нефтът запази сегашните си котировки. Понижението им се отразявало в цените на дребно със закъснение от десетина дни. Това означава, че през декември може да се очаква бензинът масово да е под 2 лв., а дизелът да струва към 2,20 лева. ", "date": "2018.11.23", "title": "Бензинът най-евтин от година –  2,06 лв."}
{"url": "https://www.24chasa.bg/novini/article/7167575", "text": "В един и същи час - около 22,40 в четвъртък, зрителят Йордан Бъчваров в “Шоуто на Слави” и сайтът на “Сега” коментират една и съща тема. Водещият Трифонов чете въпроса дали главният прокурор знае, че Влади Горанов живее в апартамент в луксозен комплекс, “предоставен му безвъзмедно от бизнесмен”. Сайтът на “Сега”, чийто издател е собственикът на “Овергаз” Сашо Дончев, пише в същия този час, цитирайки бъдещата първа страница на хартиения вестник от петък: “Горанов живее безплатно в имот на бизнесмен”, и над този казус умува дали е редно комисията “Антикорупция”. Вероятно става дума за случайно съвпадение между темите в шоуто и вестника. Съвпадение е и вероятно “вдигането” на този казус отпреди 2012 г. в седмицата, когато започва да се приема бюджетът на държавата. Както отбелязва коректно “Сега”, финансовият министър през месец юни Хората от високите етажи на властта подават тези декларации по закон в Комисията за предотвратяване на корупцията и отнемане на незаконно придобитото имущество (КОНПИ), която е публично известна като “Антикорупция”. На 8 декември - след две седмици, тази комисия трябва да прегледа всички декларации. Вероятно пак е случайност или професионално любопитство защо “Сега” вади само факта, описан от Влади Горанов в неговата декларация. Така или иначе, главният прокурор обеща и разпореди проверка. Финансовият министър дойде в петък в парламента, за да обясни на журналисти лично своя казус: “Този апартамент е предоставен през 2012 г. за ползване от близък мой роднина. Кръстник на двете ми деца и на мен. Ще спра дотук - позволете ми да запазя и аз някакво лично пространство”. Горанов допълни, че е декларирал ползването на този недвижим имот “с ясно съзнание”, че според неговите оценки не представлява конфликт на интереси. “Твърдо заявявам, че този конкретен имот няма общо с фамилия Домусчиеви, с техния бизнес или с техните собствености”, акцентира той. Всъщност името на братята Кирил и Георги Домусчиеви, които са собственици на комплекса, в който живее семейство Горанови, бе огласено пак от “Сега” с уточнението, че финансовият министър “ползва безвъзмедно” луксозно жилище в тяхна сграда. и допусна, че чрез проверката може да се търси политическа интрига. “Можех да посоча неверни данни в декларацията, но за мен истината и спазването на закона са били на първо място”, каза още Горанов, за когото проверката е най-нормалното нещо при всякакви съмнения за нередности. Единственото, с което финансовият министър не бил съгласен, са твърденията, че домът му е бил предоставен от бизнесмен. “Държа да заявя, че повод за проверката и информацията, която изтече в публичното пространство, е моята декларация. Тоест аз лично съм декларирал факти и обстоятелства, които може да бъдат проверени”, акцентира той. Часове по-късно в ефира на същата телевизия, където бе огласен жилищният казус на Влади Горанов - Би Ти Ви, Цветан Цветанов категорично обяви, че няма никакви притеснения, и похвали българските институции, че независимо кой каква позиция заема в държавата, те работят. “Законът е еднакъв за всички”, коментира още зам.-председателят на ГЕРБ. Не сме предоставяли апартамент за ползване на Владислав Горанов, нито сме му продавали такъв. Това заяви в петък Георги Домусчиев, който заедно с брат си Кирил Домусчиев са инвеститори в комплекса “Есте”. “Комплексът бе построен в периода 2008-2009 г. Ние инвестирахме, след което продадохме жилищата и нямаме собственост там. В “Есте” в момента притежаваме само две офисни сгради”, допълни Домусчиев.", "date": "2018.11.23", "title": "Зрител на Слави и вестник “Сега” в един и същи час питат за апартамента на Горанов"}
{"url": "https://www.24chasa.bg/novini/article/7167602", "text": "Сюжетът с колата на НСО има продължение. Кметът на Стамболийски Георги Мараджиев твърди, че жената от службата, която беше заснета на столичен булевард в скандал със служител на КАТ е влязла в сблъсък и с неговото семейство, разказва  . „Абсолютно съм убеден, че тази жена, която ръкомахаше и се държеше арогантно, която се опитваше по всякакъв начин да унижи служителя на КАТ, е същата служителка, срещу която имам жалба, подадена в НСО на 3 август 2018 година. Семейството на Мараджиев се засякло със служителката на НСО Елисавета Толева в затворен комплекс в Слънчев бряг. Кметът отказва подробности какъв точно е бил поводът за разпрата, защото казусът бил личен. „Подобна агресия, както хората видяха в клипа, абсолютно по същия начин моето семейство изпита на гърба си. Пред очите ми тази служителка със същото арогантно отношение, скубеше руска гражданка. Скандалът беше ужасен”, каза кметът Георги Мараджиев. Веднага след случая семейството на кмета е отведено в полицията в Несебър. „Без телефони, 40 минути разпити. Това за мен беше преднамерено, беше добре организирана атака срещу мен и моето семейство. С една единствена цел – служителят на НСО да бъде оневинен”, допълни Георги Мараджиев. От НСО отказаха интервю с Толева. Оттам обясниха, че действията на служителката им са били в извънслужебно време. Била направена проверка, а преписката от несебърската полиция била изпратена в прокуратурата. Кметът на Стамболийски получил и писмен отговор от НСО. По думите му с уверение, че ще се вземат мерки. „Този човек трябваше да се лекува, този човек трябваше да бъде изключен от системата и аз питам господин Радев – знае ли господин президента какви хора охраняват жена му”, каза още кметът на Стамболийски. От НСО казаха още, че през тази година в службата са наложени дисциплинарни наказания на шестима служители. Не уточниха дали Толева е сред тях.", "date": "2018.11.23", "title": "Кметът на Стамболийски: Служителката от клипа с колата на НСО се е карала и с мен"}
{"url": "https://www.24chasa.bg/novini/article/7167556", "text": "Протестно автошествие се провежда втора вечер в Перник. То е разрешено от община Перник, като е фиксиран маршрут, преминаващ през целия град. Колоната се ескортира от полиция, предаде БТА. Недоволните апелират за борба с корупцията, намаляване броя на депутатите наполовина, също и за промяна члена на Конституцията, непозволяващ да се търси наказателна отговорност от народните представители за техни гласувания в парламента. Перничани настояват още за увеличаване на минималната работна заплата и минималната пенсия , искат и съд за вицепремиера Красимир Каракачанов. Мирният граждански протест ще продължи до 21, 30 ч. Община Перник е дала разрешение за протестни автошествия в четири дни.", "date": "2018.11.23", "title": "Протестно автошествие обикаля Перник"}
{"url": "https://www.24chasa.bg/novini/article/7167561", "text": "Данъкът върху старите автомобили няма да се повишат с фрапантни стойности. Това каза депутатът от ГЕРБ Станислав Иванов в ефира на „Плюс-Минус. Коментарът след новините”. „Те ще се повишат в рамките на 10 до 30 лева, но не повече. Защо трябва да бъдат изплащани от мощните автомобили, от джиповете, 6, 50 лева годишен данък до момента? Те не искат това да се случи. Те искат да защитят своите олигарси поради това, че ние налагаме данъци, които са съотносими към мощността на автомобилите. Нашата цел не е да натоварим гражданите с още данъци, просто влагаме една екологична компонента, която ще влияе върху данъка”, обясни той. ванов коментира и решението на Народното събрание без винетка да не може да се напуска страната и да не може да се мине Годишен технически преглед: „Когато имаме определени такси, те трябва да се плащат от всички. Когато наистина има дължими такси към Агенция „Пътна инфраструктура” и не сте си заплатили за ползване на платената пътна мрежа, тогава ще се търпи санкция и няма да може да се минава Годишен технически преглед. Второто е, че чуждестранните автомобили, които транзитно минават през България, няма да могат да напускат страната, докато не си платят дължимата такса, не се увеличават към днешна дата електронните винетки. Те са продължение на винетките. Цените остават същите, но до 3,5 тона. Над 3,5 тона още не знаем каква ще бъде сумата. Очакваме доклад на Световната банка. След като го получим, ще знае в какви рамки ще се движат таксите”. Предвидената глоба за незаплатена винетка на автомобил до 3,5 тона е 300 лева. „Тези глоби са завишени в новите закони, които предстои да приеме Народното събрание”, съобщи още той. Иванов обясни, че скоро ще бъдат осигурени и устройствата за плащане на глобите чрез ПОС терминал на полицията. „Сроковете още не сме ги дискутирали. Надграждане една наша идея за това да има ПОС терминали първо в районните управления, защото следваме някаква етапност. Първо се слагат в районните управления, след това в автомобилите. Предполагам, че няма да бъде много дълго времето, защото това са технически устройства, които съществуват на пазара и въпрос на коя банка е ще осъществи тази дейност”. Депутатът от ГЕРБ одобрява предложението за таван от 5000 лева за непреките наследници на загиналите при катастрофи. „Досега те не са били обезщетявани. Мисля, че това е добре, защото иначе щяхме да говорим за много голямо увеличение на застраховката „Гражданска отговорност”.” По повод на назначената от главния прокурор проверка на финансовия министър Владислав Горанов. \"Няма нищо лошо прокуратурата да проверява и г-н Горанов не се притеснява от тях\".", "date": "2018.11.23", "title": "ГЕРБ: Данъкът върху старите коли няма да се повиши с фрапантни стойности"}
{"url": "https://www.24chasa.bg/novini/article/7167566", "text": "Роботът-компаньон Симон (Crew Interactive MObile CompanioN) успешно премина през първия си изпитателен етап в космоса, предаде ТАСС. Симон е извършил серия от завъртания и движения в различни посоки, за да бъде тествана неговата автономна навигация. Той успешно е разпознал лицето на германския астронавт Александер Герст, който е ръководил тестването. \"Летящият мозък\", както Симон е наричан от създателите си, е установил визуален контакт с Герст, снимал го е и е записал видеоклипа. Тестването е продължило час и половина в модула \"Кълъмбъс\" на Международната космическа станция, предаде БТА. Успешно са тествани и ултразвуковите датчици, които способстват за пространствената ориентация на робота. Симон е разработен съвместно от европейската компания \"Еърбъс\" и Германския аерокосмически център, а изкуственият интелект IBM Watson е създаден от Ай Би Ем. Роботът представлява сфера, специално програмирана да следва и да контактува с астронавта. Целта е да се проследи взаимодействието на човека с робота в космоса. Създаден е посредством 3D-печат и притежава изкуствен интелект. Роботът може да преобразува звукови команди в текстов формат и да ги анализира. Данните се предават чрез wi-fi. Той може да се ползва и като \"умна\" летяща камера. Симон е способен и да разбира контекст и да води динамичен диалог с човека. Тестването на Симон ще продължи още шест месеца. Успоредно с тестването ще се надгражда и интелектът на робота. Под командите на Герст роботът-компаньон ще реди кубче на Рубик и ще проведе експерименти с кристали, както и сложен медицински опит. В бъдеще Симон ще помага не само при изпълнението на рутинни задачи, но и благодарение на своята способност за обучение, ще предлага самостоятелни решения.", "date": "2018.11.23", "title": "Роботът-компаньон Симон успешно изпълни \nпървата си задача в космоса"}
{"url": "https://www.24chasa.bg/novini/article/7167572", "text": "Прокуратурата на Берлин предяви обвинения в съучастие в убийството на над 36 000 души на 95-годишен бивш надзирател в концлагера Маутхаузен на територията на днешна Австрия от средата на 1944 до началото на 1945 г., съобщи Асошиейтед прес. Според вестник \"Билд\", цитиран от ТАСС, бившият есесовец Ханс Вернер Х., живее в берлинския район Нойкьолн. Следователи открили името му в списъка на членовете на формированието на СС \"Мъртвешка глава\", служили в Маутхаузен. Делото е предадено в окръжния съд на Берлин, който трябва да реши дали да го допусне за разглеждане и дали Ханс Вернер Х. е способен да отговаря за деянията си пред съда. Той не е обвинен за конкретно убийство, но според обвинителите като надзирател е помагал на изпълнението на функциите на лагера. Жертвите там са били умъртвявани главно в газови камери, предаде БТА. Произнасянето през 2011 г. на присъда срещу Джон ( Иван) Демянюк създаде прецедент, позволяващ на компетентните органи да завеждат дела срещу бивши надзиратели в концлагери дори и в случай, че поради недостиг на свидетели е невъзможно да се докаже тяхното непосредствено участие в престъпления. Демянюк бе признат за виновен в съучастие в убийството през 1943 г. на над 28 000 евреи в Собибор и бе осъден на 5 г. затвор. Тогава съдът прецени, че макар на Демянюк да не може да бъде вменена вина за никакви конкретни престъпни деяния, той е виновен, че е служил като надзирател в Собибор на територията на окупирана Полша и е бил \"част от системата за унищожение\".", "date": "2018.11.23", "title": "Прокуратурата в Берлин обвини 95-годишен бивш надзирател от концлагера Маутхаузен"}
{"url": "https://www.24chasa.bg/novini/article/7167583", "text": "7,84 млн. винетки за над 385 млн. лева са продадени от началото на годината до момента, съобщиха за   от Агенция „Пътна инфраструктура“. До този момент от Пътна полиция са издали над 6000 наказателни постановления и фишове на шофьори, които не са имали винетка или са извършили други нарушения, свързани със заплащането ѝ. Купуват ли винетки чужденците, които минават през България, обяснява Александър Марков. От продадените над 7 млн. винетки, 5,4 млн. са за леки автомобили, показват данните на Агенция „Пътна инфраструктура“. От всички продадени винетки 1,4 млн. са еднодневните, каквито купуват предимно тежкотоварните автомибили, които преминават през България, но не само те. От 1 януари до момента Пътната полиция е издала наказателни постановления и фишове на български, но и чуждестранни шофьори, за около 2,5 млн. лв. Най-честите нарушения са липса на винетка, незалепена на стъклото или неотговаряща на категорията на автомобила. Трудно би могло да се каже дали чуждестранните шофьори купуват или не винетка, но трябва да напомним, че на границата всички могат да го направят. 50% от трафика в България е транзитен, предимно от турски и ирански шофьори на тежкотоварни автомобили, които пътуват за Европа. 250 000 са само турските тирове, които преминават оттук годишно. Много чужди шофьори на ТИР-ове, които всеки ден преминават през България, си купуват не ежедневна, а месечна винетка, уточняват експерти. Така месечната винетка, която за тировете струва между 80 и 174 лв., се препредава от автомобил на автомобил, което излиза по-евтино за фирмата. 670 винетки дневно се продават на граничния пункт Дунав мост при Русе, показват данните на Агенция \"Митници\". Чуждите шофьори са задължени да си купуват стикерите. Същото важи и за българските шофьори, които пътуват до двете летища в Букурещ. С въвеждането на електронните винетки и тол системата от 2019 г., принципът на таксуване ще бъде на база изминато разстояние за автомобили над 3,5 тона и на база време за леките. Очакванията са системата да генерира годишно над 1 млрд. лв. приходи, които приоритетно да бъдат инвестирани в поддържане на пътната инфраструктура. Сега приходите са около 300 млн., а парите, които държавата дава за пътища, са 600.", "date": "2018.11.23", "title": "Над 6000 шофьори са глобени без винетка или други нарушения през 2018 г."}
{"url": "https://www.24chasa.bg/novini/article/7167509", "text": "Руският гражданин Александър Виник, арестуван в Гърция през 2017 г. по искане на САЩ за киберпрестъпления, е обявил, че от понеделник започва гладна стачка, съобщи ТАСС, като се позовава на информация, получена по телефона от ръководителя на групата адвокати на Виник Тимофей Мусатов. През 2017 г. Върховният съд на Гърция взе решение за екстрадицията на Виник в САЩ, а тази година взе решение за екстрадицията му в Русия. През юни Франция с европейска заповед за арест поиска от Атина да й предаде Виник. Първоинстанционният съд в Солун реши Виник да бъде предаден на Франция, а на 19 ноември Върховният съд отложи за 29 ноември разглеждането на обжалването на това решение, предаде БТА. Според Мусатов \"Виник реши да обяви гладна стачка, защото разбра, че е лишен от право на защита във Франция и съответно в Гърция\". Освен това според адвоката му срокът на действие на издадената от Франция европейска заповед за арест вече е изтекъл. Мусатов твърди, че гръцкият Върховен съд игнорира постъпките на адвокатите на Виник и \"той неминуемо ще бъде депортиран през Франция в САЩ, където ще получи присъда, равнозначна на доживотен затвор\". На заседанието на Върховния съд на 19 ноември гръцкият адвокат на Виник Зои Констандопулу е заявила, че съдът не би могъл да се отнася с никой гражданин на ЕС или на Гърция, както се отнася с Виник, защото е руски гражданин. Александър Виник бе арестуван по искане на САЩ през юли миналата година, докато бе на почивка със семейството си в Северна Гърция. Виник е заподозрян в пране на милиарди долари чрез виртуална валута. Самият Виник е заявил, че иска да бъде екстрадиран в Русия.", "date": "2018.11.23", "title": "Руснакът Александър Виник започва гладна стачка в гръцкия затвор"}
{"url": "https://www.24chasa.bg/novini/article/7167517", "text": "Русия смята нахлуването на специалните части на Косово в населените със сърби райони за нова провокация от страна на Прищина, предаде агенция ТАСС, като цитира днешен коментар на руското външнополитическо ведомство, съобщи БТА. \"Разглеждаме нахлуването на косовскоалбанските специални части в населената със сърби Косовска Митровица на 23 ноември сутринта и задържането на четирима местни жители като поредна провокация на Прищина\", посочи министерството на външните работи на Русия. Това е \"очевидно продължение на курса на етническа чистка и развихряне на търговска война на Балканите, последвало решението на \"правителството\" на Косово за въвеждане на 100-процентови мита върху стоките от Сърбия, в това число храни, лекарства, печатни издания и други\". Руското МВнР посочва, че тези мерки засягат на първо място сръбското население в Косово, а крайната цел е да бъдат създадени непоносими условия за живот по родните им места. Москва решително осъжда предизвикваната от Прищина конфликтна ситуация. Руското външнополитическо ведомство изразява удивление от пасивността на международните сили в Косово, които са там с мандат на Съвета за сигурност на ООН и са задължени да реагират на провокациите и да действат изпреварващо за предотвратяване на ескалация на напрежението. \"Създава се впечатление, че Европейският съюз и САЩ, които от години покровителстват косоварите, не са в състояние да обуздаят своите подопечни или си затварят очите за тяхното агресивно поведение\", отбелязва руското МВнР. На този фон, според руското външнополитическо ведомство, е особено важна \"отговорната позиция на сръбското ръководство, което предприема усилия за понижаване на напрежението\".", "date": "2018.11.23", "title": "Руското Външно за акция на спецчастите на Косово в сръбски райони: Нова провокация"}
{"url": "https://www.24chasa.bg/novini/article/7167359", "text": "Площта на концесионния договор за ски зоната над Банско е сбъркана още в договора, подписан през 2001 г., и това е въпрос, който много трудно можем да разрешим. Но по увеличението на концесионното възнаграждение имаме готовност да почнем преговори и очаквам това да се случи скоро - веднага след като Министерският съвет ме упълномощи да водя такива преговори, заяви в петък министърът на околната среда и водите Нено Димов. Така той отговори на съобщението на главната прокуратура, че след проверка, възложена от главния прокурор Сотир Цацаров, той е разпоредил писмено на кабинета да измени концесионния договор с “Юлен” АД, като увеличи концесионното възнаграждение и приведе площта на концесията в съответствие с договора. Цацаров е изпратил в петък писмо до премиера с искане на отговор за предприетите действия. “Още на 18 юни премиерът Бойко Борисов ми препрати първото писмо на главния прокурор и ние на оперативно заседание на кабинета на 8 август го обсъждахме. Проведох срещи с представители на концесионера за увеличаване на възнаграждението, което плащат на държавата, и само очаквам Министерският съвет да ме упълномощи, за да почна официално преговори с тях”, каза Димов. Възнаграждението, което сега “Юлен” АД плаща, е около 300 хил. лв. годишно и няма връзка с площта на концесията. Определя се по формула и зависи от брутните приходи от ски зоната. С колко би могло да се увеличи, Димов не пожела да се ангажира, защото е въпрос на преговори. Другото искане на главния прокурор - за привеждане на площта на зоната в съответствие с описаното в договора, според екоминистъра било почти неизпълнима задача. Причината е, че в договора, подписан през 2001 г. от тогавашния екоминистър Долорес Арсенова, са посочени в един и същ член три различни по големина площи: 95 ха, други 818 ха, които са очертани от териториално-устройствения план на Банско, и трета площ от 1075 ха, чиито граници са съвсем различни. “Вече 17 години никой не знае точно с каква площ е концесионната територия. Трябва да намерим начин да определим кое точно от трите е концесионната територия, но втората и третата площ са в пъти по-големи от записаните 85 ха. Абсурдно е да кажем, че концесията може да се разпростре на такива огромни площи, но така е записано в договора”, каза Димов. Според шефа на дирекция “Защитени територии” в МОСВ Мирослав Калугеров последните измервания са показали, че в момента “Юлен” АД ползва към 165 ха за ски зоната над Банско.", "date": "2018.11.23", "title": "Нено Димов:  Площта на концесията на  “Юлен” е сбъркана  още в договора (обзор)"}
{"url": "https://www.24chasa.bg/novini/article/7167544", "text": "Четирима граждани на Пакистан и Афганистан бяха заловени от румънската гранична полиция в Гюргево при опит да влязат в страната с камион, пътуващ от Турция към Русия, предаде агенция Аджерпрес, цитирана от БТА. Шофьорът на камиона е румънски гражданин. Той превозвал плъст за дюшеци към Русия. Румънските гранични полицаи забелязали, че брезентът на полуремаркето е срязан и лепен, а при проверка със сонда за въглероден диоксид била установена повишена концентрация на газ, която довела до отваряне на товарното отделение, съобщава Териториалният инспекторат на румънската гранична полиция. След детайлна проверка на превозното средство били намерени четирима мъже без документи за самоличност. Предварителната проверка установила, че нелегалните пътници са двама граждани на Пакистан и двама на Афганистан, на възраст между 18 и 32 години. Те заявили на полицаите, че се качили в полуремаркето на паркинг в Турция с помощта на друго лице, на което заплатили по 500 евро всеки. Шофьорът на камиона не знаел за присъствието им, а тяхната крайна цел била Западна Европа. Четиримата нелегални мигранти са били предадени на българските власти в съответствие с двустранен протокол.", "date": "2018.11.23", "title": "Заловиха четирима мигранти от Пакистан и Афганистан на българо-румънската граница"}
{"url": "https://www.24chasa.bg/novini/article/7167352", "text": "Саудитска Арабия отхвърли като безпочвени , предадоха Ройтерс и ДПА. Във вторник международните правозащитни организации съобщиха, че маскирани следователи са изтезавали жени активистки с електрошокове и бой с пръчки. След мъченията жертвите трудно ходели, ръцете им треперили, а по телата им имало белези. Повечето от изтезаваните са сред арестуваните над 12 жени през май т.г. по време на демонстрации от кампанията за права на жените да шофират. Това право бе дадено на саудитките през юни, предаде БТА. \"Правителството на Саудитска Арабия категорично и твърдо отхвърля обвиненията. Тези безумни твърдения, които цитират анонимни \"показания\" или \"информирани източници\", са изцяло неверни\", се казва в съобщението на саудитското министерство на информацията. Миналата година в сунитското кралство имаше кампания срещу духовници, интелектуалци и активисти, окачествена като опит на престолонаследника и фактически лидер Мохамед бин Салман да затвори устата на политическите си опоненти. А понастоящем Рияд е под международен натиск заради убийството на журналиста Джамал Хашоги в саудитското консулство в Истанбул.", "date": "2018.11.23", "title": "Рияд отхвърли обвиненията за изтезания на арестувани жени активистки"}
{"url": "https://www.24chasa.bg/novini/article/7167364", "text": "І. МЕТЕОРОЛОГИЧНА ОБСТАНОВКА: Температурите са в интервала от – 2° до + 12°. Времето над страната е предимно облачно. Слаб вятър духа в областите: Бургас, Варна, Добри, Кърджали, Перник, Силистра, Смолян, Търговище, Хасково и Шумен. Пътните настилки са мокри, по усойните и планински райони частично заледени, обработени и проходими при зимни условия. Намалена видимост поради мъгла: - до 50 м в районите на Троянски проход, Панагюрски колонии, Картела и Паничково. - до 100 м в района на проход Шипка. - до 200 м в област Кърджали. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. Движението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. Област Пазарджик: Движението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. Област Стара Загора: Движението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 26.11.18 г.; АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; Движението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; Област Шумен: Движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 25.11.2018 г. Област Варна: Движението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. АМ „Струма“: няма ограничения. АМ „Марица“: няма ограничения. АМ „Черно море“: Област Варна: Движението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. АМ „Люлин“: няма ограничения ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Предел“ - отворен за всички МПС; -„Превала“ - отворен за всички МПС; - „Троянски“ - отворен за всички МПС; - „Пампорово“ - забранен за МПС над 3,5 т. Срок: целогодишно; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516. Обходен маршрут: За МПС над 12 т: - За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; - За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. Област София: Движението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; Движението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. Движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Велико Търново: Движението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Област Хасково: Движението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. Движението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението по път І-8 Калотина – София от км 1+000 до км 15+000 се осъществява с повишено внимание поради ремонтни дейности по банкета и етапна връзка. Срок от 08:00 до 17:00 часа на 24.11.2018 г. Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; Област Бургас: Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. Движението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: Път ІІ-19: Движението по път IІ-19 Симитли – Банско в участъка от гр. Симитли до гр. Банско от км 0+000 до км 38+500 се осъществява в една лента за движение поради полагане на хоризонтална маркировка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 24.11.2018 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; Път III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; Път III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; Път III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; Път ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; Път ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. Ремонтни дейности: Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 20.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. Ремонтни дейности: Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. Път ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. Път ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. ОПУ-Кърджали: Временно са въведени следните ограничения за движение на МПС: Път II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности. Обходен маршрут: през с. Конче – с. Токачка – гр. Крумовград и обратно. Срок до 26.12.2018 г. Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: Път II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; Път III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г. Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г. Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. Път ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности . Обходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 30.11.2018г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. Ремонтни дейности: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. Обходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г.; Път II-101: Движението по път ІII-101 Д. Церовене – Монтана от км 74+000 до км 75+000 се осъществява в едната лента поради извършване на строително монтажни работи. Движението се регулира с пътни знаци. Срок до 30.11.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г. ОПУ-Перник: Временно са въведени следните ограничения за движение на МПС: Път II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. Ремонтни дейности: няма ограничения. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: няма ограничения. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. Път ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. Път ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; Път ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г. ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; Път II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; Път II-81: Движението по път II-81 София – Бучин проход при Петърч от км 12+000 до км 13+000 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 26.11.2018 г. Път III-105: Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; Път III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с. Ценово. За участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. Път III-6602: Движението по път III-6602 Старозагорски минерални бани – Сладък кладенец от км 16+780 до км 28+000 се извършва с повишено внимание поради рязане на и косене на тревни площи. Една от лентите е стеснена. Движението се регулира от сигналисти. Срок до 29.11.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 20.12.2018 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.11.23", "title": "Вижте ограниченията по пътищата на страната за утре"}
{"url": "https://www.24chasa.bg/novini/article/7167365", "text": "Приемам изявлението на министър-председателя като пожелателно мислене в бъдеще време. Чуждестранни стратегически инвеститори отдавна не са се появявали в България, а много вече даже напуснаха страната. Това заяви днес президентът Румен Радев пред журналисти, помолен да коментира  съобщиха от прессекретариата на президента. Държавният глава припомни многократно направените констатации от Българската стопанска камара и други организации у нас за драстичен спад в чуждестранните инвестиции през последните години. „Споделят ги и представителите на чуждестранния бизнес, с които се срещам редовно. Определено има разлика между пропагандата в медиите и реалната ситуация на живота в България. Точно заради това хората протестират и тези протести няма да спрат, не защото медиите не ги показват, а защото техният корен е в бедността и несправедливостта. А точно тези проблеми управлението не може да реши. Напротив – то ги генерира!“, подчерта президентът. Попитан за отхвърленото от парламента негово вето върху по-високото данъчно облагане за старите автомобили, президентът беше категоричен, че този закон няма да има екологичен ефект, но ще има лош социален ефект. „Депутатите се направиха на разсеяни за една друга важна част от моето вето, която засяга Закона за митниците. С една внесена поправка след първо четене, която е извън обхвата на Закона за корпоративното подоходно облагане, става ясно, че трансформирането на митниците в териториални дирекции ще стане чрез закриване и прекратяване на трудовите правоотношения. Това излага на административен произвол служителите в митниците и това ще тежи на съвестта на нашите законотворци“, посочи Румен Радев. По думите на президента зачестилите пътно-транспортни скандали, в които бива въвличано неговото семейство и които се раздухват в медиите, няма да се превърнат в индулгенция на управляващите за техните безобразия. Това може да има някакъв временен ефект и да се скрие разломът между управляващите и обществото, но това няма да трае дълго, подчерта Румен Радев. Държавният глава беше категоричен, че в случая, когато ескортиращ автомобил от неговата охрана е участвал в леко пътно-транспортно произшествие, екипът е действал изцяло според разпоредбите на закона и инструкциите за НСО. „Но може би ви прави впечатление, че много зачестиха тези ситуации? Спомняте си режисурата в Харманли, която целеше да изкара моя баща автохулиган. Да добавим и последните случаи. И винаги, всеки път в тези ситуации има някакво видео, което се пуска в мрежите – или от общински камери при грубо нарушение на правилата за работа с подобна информация и нейното съхранение, или от случаен свидетел с интересно минало. Мобилизират се министри да се хвърлят по студията, нагнетява се медийна истерия. Сами можете да отгатнете кой е поръчителят на тези суперпродукции“, посочи още президентът Румен Радев.", "date": "2018.11.23", "title": "Радев: Скандалите, в които въвличат моето семейство, не могат да са индулгенция за властта"}
{"url": "https://www.24chasa.bg/novini/article/7167384", "text": "Министерството на външните работи предупреждава пътуващите за или през Полша български граждани, че страната въвежда временен граничен контрол на 264 пункта по границите си с Германия, Литва, Чехия и Словакия. По информация от българското посолство във Варшава, контролът се въвежда за периода от 22.11.2018 г. до 16.12.2018 г. включително във връзка с Конференцията на ООН за промените в климата, която ще се проведе в град Катовице от 3 до 14 декември 2018 г., и обхваща и морските и въздушни граници на страната. Съгласно информация на полската Гранична служба, пътуващите граждани /автомобили/ ще бъдат проверявани на базата на анализ на риска. Всеки гражданин следва да бъде готов да представи документ за самоличност при поискване.", "date": "2018.11.23", "title": "Временно възстановиха граничният контрол в Полша"}
{"url": "https://www.24chasa.bg/novini/article/7167404", "text": "Три метеорологични станции от мрежата на Националния институт по метеорология и хидрология са сред 70-те станции в света, работещи повече от сто години без прекъсване, съобщи НИМХ, цитиран от БТА. Те са признати като световно културно и научно богатство от Световната метеорологична организация /СМО/ към ООН. Метеоролозите уточняват, че това са станциите в Образцов чифлик, открита през 1889 г.; в Сливен, открита през 1890 г.; и в Кнежа, открита през 1910 г. Станциите не са прекъсвали работа дори по време на войните от първата половина на 20-и век. След номинацията им станциите са били подложени на подробно проучване, включващо метод на работа, местоположение и представителност. Експерти на СМО са прегледали всички исторически документи и българските кандидати са получили статут на \"Стогодишни станции\", сертификати от СМО, като са поставени метални плочи за обозначаването им.", "date": "2018.11.23", "title": "Три наши метеорологични станции сред 70-те в света, работещи над 100 г. без прекъсване"}
{"url": "https://www.24chasa.bg/novini/article/7167402", "text": "Заместник-министърът на икономиката Лилия Иванова откри първия национален семинар по програма \"Коперник\" за България, съобщи министерството. България изпълнява Споразумението по Плана за европейска кооперираща държава към Европейската космическа агенция /ЕКА/, което дава възможност на български фирми и научни организации да участват в тръжните процедури на ЕКА за България. До сега са проведени три тръжни процедури. През декември 2018 г., се отваря и четвърта тръжна процедура за България, която ще приключи на 27 март 2019 г. По процедурите, организирани от Европейската космическа агенция, са одобрени 14 български проекта на стойност 2.3 милиона евро. Освен тях са одобрени още три проекта и се очаква да започне тяхното изпълнение. Водещите европейски програми, сред които и \"Коперник\", както и тяхното развитие и продължаване, са от съществено значение за осигуряването на стратегическата независимост на ЕС. Трябва да насърчаваме и подпомагаме космическия отрасъл и с общи усилия да създадем благоприятна среда за развитие на българските предприятия, развиващи дейности в тази област, включително стартиращи компании, е заявила тя.", "date": "2018.11.23", "title": "Одобриха 14 български проекта за 2.3 млн. евро към Европейската космическа агенция"}
{"url": "https://www.24chasa.bg/novini/article/7167417", "text": "Въоръжен мъж уби един студент и рани още 11 души в технически университет в югозападната китайска провинция Юнан днес, при поредния свързан с насилие инцидент на публично място, съобщи Ройтерс, позовавайки се на местните власти. 20-годишният мъж с фамилно име Ян ранил девет студенти и двама преподаватели в 11.26 ч. сутринта местно време (03.26 ч. по Гринуич), съобщиха властите на град Анин в социалната мрежа Вейбо, китайска версия на Туитър. Властите не уточниха какво е било използваното оръжие и съобщиха, че случаят се разследва от компетентните органи. Свързаните с насилие престъпления са относително редки в Китай, особено в големите градове, където сигурността е засилена, въпреки че през последните години бяха извършени серия нападения с ножове, брадви и автомобили, отбелязва агенцията, цитирана от БТА. Държавните медии съобщиха вчера, че полицията с Североизточен Китай е задържала шофьор, който блъснал автомобила си в група деца пред начално училище, при което загинаха най-малко шест и бяха ранени 17 души, повечето ученици. През октомври китайската полиция съобщи, че издирва 30-годишен мъж след нападения с нож в северната провинция Хъбей. През септември в Китай беше екзекутиран мъж, убил девет ученици и ранил 11 при атака с нож в средно училище в централната китайска провинция Шенси през април.", "date": "2018.11.23", "title": "Въоръжен уби един студент и рани още 11 в китайски университет"}
{"url": "https://www.24chasa.bg/novini/article/7167437", "text": "Турция заяви днес, че ЕС \"малко е преминал границите\", призовавайки за освобождаване на кюрдския опозицонен политик Селяхаттин Демирташ, който се намира в затвора от повече от две години, предаде АФП. На съвместна пресконференция в Анкара вчера заедно с турския министър на външните работи Мевлют Чавушоглу, върховният представител на ЕС по външната политика и сигурността Федерика Могерини изрази надежда, че Демиташ ще бъде освободен \"скоро\". Могерини \"малко премина границите. Аз й го казах по време на нашата среща\", посочи Чавушоглу в интервю за турския телевизионен канал СиЕнЕн-Тюрк. През септември Демирташ - бивш лидер на прокюрдската Демократична партия на народите /ДПН/, който е в затвора от ноември 2016 г., бе осъден на над четири години затвор по обвинения в терористична пропаганда, свързани с произнесена от него реч през 2013 г. Срещу него са повдигнати други обвинения в тероризъм, по които, ако бъде намерен за виновен, може да бъде осъден на 142 години затвор. Турция обвинява ДПН във връзки с поставената извън закона Кюрдска работническа партия /ПКК/. Във вторник Европейският съд по правата на човека /ЕСПЧ/ постанови, че Турция е нарушила правото на бърз процес на Демирташ и призова Анкара да прекрати предварителния арест на прокюрдския политик. Турският президент Реджеп Тайип Ердоган обаче отхвърли това решение, като заяви, че то не е задължаващо за Анкара. В текст, написан в затвора в Одрин и публикуван днес от ДПН, Демирташ обвинява турското правителство, че е ускорило апелативната процедура, засягаща присъдата му за \"тероростична пропаганда\". Според Демирташ неговото апелативно досие е било изпратено на съдия след решението на ЕСПЧ, при положение че процедурата е трябвало да отнеме още няколко месеца. Това \"извънредно ускоряване не е съвпадение\", пише Демирташ. Целта на властите, според него, е \"да приключат работата\", като получат възможно най-бързо потвърждение от апелативна инстанция на наложената му присъда от четири години и осем месеца затвор за \"терористична пропаганда\". По този начин турските власти биха могли теоретично да задържат Демирташ в затвора, за да изтърпи тази присъда, като технически отменят мярката предварителен арест в рамките на другия процес срещу него, която е визирана в решението на ЕСПЧ, отбелязва АФП. Изпращането в затвора на Демирташ редовно е критикувано от правозащитни организации, които обвиняват Ердоган, че се опитва да заглуши всеки опозиционен глас, особено след опита за преврат от юли 2016 г.", "date": "2018.11.23", "title": "Турция: ЕС премина границите, искайки освобождаване на опозиционера Демирташ"}
{"url": "https://www.24chasa.bg/novini/article/7167446", "text": "Единението в славянския свят има дълбоки нравствени устои, които отразяват широтата, миролюбието и добротата на славянската душа. Всички знаем, че културата и изкуството са спойката на всяко общество, но вашата мисия има далеч по-високи измерения. В съвременния глобален свят вие като културни посланици работите за това, културата да бъде олицетворение на интелектуалните, духовни и културни връзки в славянския свят. С тези думи президентът Румен Радев се обърна към поетите и творците, участващи в представянето на Всеславянска антология на поезията в Централния военен клуб в столицата, съобщиха от прессекретариата на президента. В приветствието си президентът подчерта, че приема признанието на 20-те представени страни в Управителния и Обществения съвет на Славянската литературна и артистична академия като силен знак на подкрепа за дейността на неговия екип. Всички имаме обща цел, която отстоявам упорито, и това е единението на българския народ, което трябва да се осъществява около духа и духовните ни ценности, а този дух не се ограничава само в националните граници, заяви държавният глава. Президентът приветства благородната дейност и значението на Славянската литературна и артистична академия, която обединява творците - поети, художници, артисти, музиканти в клубове от 40 града в България, които развиват своята активна дейност. Доказателство за престижа на организацията са и нейните задгранични структури в 20 държави. На тържественото събитие в Централния военен клуб президентът Румен Радев беше обявен за почетен член на Славянската литературна и артистична академия от основателя и председателя на издателството Елка Няголова. Поетесата връчи на държавния глава картата, реверния знак и пластиката на издателството.", "date": "2018.11.23", "title": "Радев: Единението на българите трябва да се осъществява около духовните ни ценности"}
{"url": "https://www.24chasa.bg/novini/article/7167459", "text": "Русия не поддържа никоя политическа фигура в Сирия и спазва резолюциите на Съвета за сигурност на ООН по уреждането на кризата там, каза днес руският външен министър Сергей Лавров, цитиран от ТАСС. Той говори в Рим на международната конференция \"Средиземноморски диалози\", предаде БТА. \"Що се отнася до (сирийския президент) Башар Асад, ние неведнъж сме казвали, че не подкрепяме никоя политическа фигура в Сирия. Ние уважаваме резолюцията на Съвета за сигурност на ООН и Женевското комюнике от юни 2012 г., където еднозначно се казва, че процесът на уреждането в Сирия трябва да бъде воден и насочван от гражданите на Сирия\", подчерта той. Лавров намира за странни твърденията на Държавния департамент на САЩ, че присъствието на Иран в Сирия и оставането на президента Башар Асад на власт пречат за победата над терористичната организация \"Ислямска държава\". Той изрази надежда, че участниците в международната конференция не споделят тази теза.", "date": "2018.11.23", "title": "Лавров: Русия не подкрепя никоя политическа фигура в Сирия"}
{"url": "https://www.24chasa.bg/novini/article/7167456", "text": "\"Кой създаде олигарсите - не е честно човек от една партия, която много години управляваше държавата, да хвърля думи срещу една много по-нова, по-млада партия\", това обяви Вежди Рашидов по  в отговор на обвинения от лидера на БСП Корнелия Нинова. \"Бях приятел на Илия Павлов без да съм работил във фирмата му. Жена му е само една весела вдовица, а мен всички ме наричат \"мултак\" без да са съм работил за него\", добави той. Като председател на медийната комисия, Вежди Рашидов коментира и закона за осветляването на медийни собственици, внесен от депутата Делян Пеевски и приет с мнозинство в парламента: \"Няма нищо по-нормално от това да се знае кой какво притежава, медиите са бизнес. В България медии се правят, за да бъдат финансирани. Нищо лошо не казвам, такава е ситуацията\". Рашидов коментира и участието на премиера Бойко Борисов в \"Шоуто на Слави\" през седмицата: \"Липсваше ми песента \"Няма такава държава\", за да е завършено шоуто\".", "date": "2018.11.23", "title": "Вежди Рашидов: Жената на Илия Павлов е весела вдовица, а мен наричат \"мултак\""}
{"url": "https://www.24chasa.bg/novini/article/7167486", "text": "Държавите по света трябва да приемат правила за защита на климата по време на поредната среща на върха за климата в Полша през декември. Това заявяват 16 държавни и правителствени ръководители от Европа в разпространена днес съвместна декларация, предадоха ДПА и АП, цитирани от БТА. Глобалното затопляне \"заплашва голям брой сектори, вкл. земеделието, горското стопанство, туризма, енергетиката и доставките на вода, и несъмнено е сериозна заплаха за мира и стабилността по света\", се казва в изявлението, инициирано от австрийския президент Александър ван дер Белен. На 24-ата конференция на ООН за климата (Conference of the Parties, COP), която започва на 2 декември в южния полски град Катовице, държавите ще се опитат да договорят правила за прилагането на рамковите споразумения от конференцията в Париж през 2015 г., както и да изработят начини за финансирането на политики в защита на климата. В призива си 16-те европейски лидери се позовават на последния доклад на Междуправителствената комисия към ООН по климатичните промени, в който се подчертава, че сега са необходими драстични стъпки, ако светът иска да ограничи до 1,5 градуса по Целзий повишаването на средната годишна температура на планетата. \"Трябва да бъде направено повече и действията трябва да бъдат бързи, решителни и съвместни\", заявяват лидерите и приканват правителствата по света да си поставят още по-амбициозни цели в името на бъдещите поколения. Документът е подписан от президентите на Австрия, Германия, Гърция, Ирландия, Исландия, Италия, Кипър, Латвия, Литва, Португалия, Словения, Унгария, Финландия и Швейцария и от премиерите на Холандия и Швеция. Сред подписалите не е Полша, която е домакин на предстоящата среща на върха от 2 до 14 декември, отбелязаха агенциите.", "date": "2018.11.23", "title": "Европейски лидери зоват държавите да приемат правила за защита на климата"}
{"url": "https://www.24chasa.bg/novini/article/7167343", "text": "Чешкото правителство оцеля при вот на недоверие в парламента, предадоха Ройтерс и ТАСС, цитирани от БТА. Вотът се проведе по искане на опозицията, като целта му беше отстраняването на левоцентристкия премиер Андрей Бабиш заради разследване срещу него за измами с европейски субсидии за стопанство, което той прехвърлил на свои родини, в това число и на сина си Андрей Бабиш-младши, припомня Асошиейтед прес. Неотдавна синът на Бабиш каза на репортери, че нарочно е бил държан в Крим, за да не бъде разпитван по случая с измамата. Бабиш отрича да е извършил нещо нередно и казва, че синът му е психически болен и че е бил в Крим доброволно. След разкритията, направени от сина на Бабиш, в Прага и на други места се състояха масови протести, призоваващи премиера да подаде оставка. На вота днес в парламента не бяха събрани необходимите 101 гласа от общо 200, за да бъде свалено правителството. Това се очакваше тъй като опозицията разполага с 92 места. Партията на Бабиш АНО и влизащата в управляващата коалиция Чешка социалдемократическа партия имат 93 мандата. Правителството разчита на подкрепата на Комунистическата партия на Чехия и Моравия, която има 15 депутати. По-рано тази седмица социалдемократите и комунистите отказаха да подкрепят вота на недоверие срещу правителството.", "date": "2018.11.23", "title": "Правителството на Чехия оцеля при вот на недоверие (Обновена)"}
{"url": "https://www.24chasa.bg/novini/article/7167252", "text": "\"Когато се гласуваха оставките на тримата министри, тогава също една от политическите партии в Обединени патриоти не подкрепи оставките им. Не искам да коментирам отношенията с коалиционните ни партньори, защото не е коректно\". Това каза пред   председателят на ПГ на ГЕРБ Цветан Цветанов. \"ЕК отпусна 160 млн. евро целеви средства за България, за да купим техника. Ние членуваме в най-голямото европейско семейство - Европейската народна партия\", обясни Цветанов. \"Нямаме абсолютно никакви притеснения. За всяка една информация, която постъпва за личности в управлението, има съответни институции, които трябва да направят проверки, за да се покаже истината. Чест прави, че българските институции, че независимо кой каква позиция заема в държавата, те работят и правят проверки. Законът е еднакъв за всички\". Така коментира той проверката на имотите на финансовия министър Владислав Горанов. \"Апартаментът бил от кръстника и се оказа, че няма нищо общо с Домусчиеви\".  \"Проверка има. Не се притеснявам от това. Аз съм минал по този път няколко пъти за един и същи период. Политиците са изложени винаги на фокуса на обществения интерес. И нека да се докаже, че няма защитеност за нито един, независимо от поста му\", допълни Цветанов. \"Не водя битки с никого и не разглеждам Радев като политически опонент на ГЕРБ. Той ще забрави много бързо за тези, които го номинираха и избраха. Към настоящия момент действията с координирани между Корнелия Нинова, БСП и президента. Румен Радев не е направил нито едно обръщение от парламентарната трибуна\", каза за президента председателят на ПГ на ГЕРБ. \"В любителското видео вчера видяхте какъв е манталитетът на сегашното президентско семейство. Той е държавен глава, който трябва да се стреми да обединява политическите партии\", добави още той. \"Нека имаме уважение към българската полиция. Съвсем нормално е да има присъствие на органи на реда в близост при големи събития\", заяви Цветанов по повод ", "date": "2018.11.23", "title": "Цветанов за проверката на Горанов: Аз съм минал по този път няколко пъти"}
{"url": "https://www.24chasa.bg/novini/article/7167285", "text": "На 21.11.2018 г. в Търговския регистър бе вписано преобразуването на ТБ „Виктория“ ЕАД, чрез вливане в „Инвестбанк“ АД. ТБ „Виктория“ ЕАД е заличена поради прекратяването ѝ без ликвидация в резултат от вливането. С вписването на вливането всички права и задължения на ТБ Виктория преминават върху Инвестбанк като универсален правоприемник. С това успешно приключи процесът по вливане на ТБ „Виктория“ ЕАД в „Инвестбанк“ АД, съобщиха от банката, цитирани от БТА", "date": "2018.11.23", "title": "ТБ „Виктория“ окончателно се вля в „Инвестбанк“ АД"}
{"url": "https://www.24chasa.bg/novini/article/7167315", "text": "Служители на сектор „Кражби“ - СДВР предприели незабавни действия във връзка със сигнал, постъпил снощи около 23.00 часа, за взломна кражба от магазин за авточасти и аксесоари на ул. „Пирин“. В непосредствена близост до обекта полицейските екипи задържали двама 40-годишни мъже, криминално проявени, придвижващи се с лек автомобил „Ауди А 6“. Това съобщиха от пресцентъра на МВР. При оперативните действия е установено, че малко по-рано, използвайки метален прът тип кози крак, двамата взломили вратата на магазина и отнели картонена кутия, съдържаща дневния оборот. Последвали обиски и претърсвания, при които полицаите намерили и иззели откраднатите пари и други веществени доказателства, имащи отношение към престъпната им дейност на двамата. На задържаните са наложени полицейски мерки за срок до 24 часа. След доклад на събраните по досъдебното производство материали в Софийската районна прокуратура, мъжете са привлечени като обвиняеми за престъпление по чл. 195 от НК. Взети са им постоянни мерки за неотклонение „задържане под стража“.", "date": "2018.11.23", "title": "Двама ограбиха магазин в столицата, полицията ги хвана"}
{"url": "https://www.24chasa.bg/novini/article/7167047", "text": "Археолози за пръв път попаднаха на гроб в селището Хоя де Серен, погребано от вулканично изригване преди повече от 1400 години и смятано за \"Помпей на маите\" в Салвадор, предаде Франс прес. Човешки кости, които не са добре съхранени, и нож от обсидиан бяха открити в гроба на обекта, който е включен в Списъка на световното културно и природно наследство на ЮНЕСКО и се намира на около 35 км северно от столицата Сан Салвадор. \"Погребаният вероятно е живеел в селището, но не е намерил смъртта си при изригването на вулкана Лома Калдера - заяви археоложката Мишел Толедо. - Смятаме, че гробът датира от 600 - 900 г., тъй като в него има пръст, в която се съдържат следи от вулканичното изригване през 535 г.\" Въпросното катастрофално изригване на Лома Калдера е разрушило селища на маите и е станало причина за образуването на езерото Илопанго с площ над 50 кв.км., предаде БТА. За пръв път след над 40-годишни разкопки беше открит гроб на обекта. Затрупването на Хоя де Селен със слоеве пепел от вулканичното изригване е позволило да се съхранят структури на селището и да се опознае начинът на живот на местната общност на маите.", "date": "2018.11.23", "title": "Археолози разкопаха гроб в \"Помпей на маите\" в Салвадор"}
{"url": "https://www.24chasa.bg/novini/article/7167068", "text": "43-годишен интернет педофил е създал неправителствена организация за популяризиране на физическото възпитеание сред подрастващите. Това става ясно от съобщение на ГДБОП за поредната акция срещу онлайн експлоатация на деца. Така той търсил контакти с потенциални жертви. 43-годишният мъж е задържан в столичния кв. \"Люлин\". Той създавал еротични обяви с лични данни на набелязани от него деца. Дни след създаването на обявите, изпращал по скайп линковете на обявите към жертвите си. Така изнудвал децата за срещи, като при отказ заплашвал да разпространи обявите им в социалните мрежи, пред родители и техни съученици. Операцията на служители от отдел „Киберпрестъпност“ в ГДБОП е проведена в градовете Стара Загора, София, Казанлък и Димитровград под наблюдението на Софийската районна прокуратура. Арестувани са 5-има, разпространявали брутални кадри със сексуална експлоатация на деца. В компютрите им са открити над 2 терабайта видео файлове със сексуално насилие над деца на възраст от 5 до 9 години. На един от адресите – в Димитровград, в съдържанието на 30% от намерените видео файлове жертвите били бебета на възраст до 3 месеца. Интернет педофилите действали над 3 години. Само през ноември са арестувани 8 мъже за интернет педофилия.", "date": "2018.11.23", "title": "Интернет педофил създал НПО за физическото възпитание на децата"}
{"url": "https://www.24chasa.bg/novini/article/7166306", "text": "Първата експериментална зона за 5G в югозападния китайски муниципалитет Чунцин бе открита за обществеността в сряда, демонстрирайки безкрайните възможности на 5G ерата, предава bulgarian.cri.cn. Зоната е с площ от 2,4 кв.км и представя широка гама от продукти, като интернет на нещата, интернет в колите, индустриален интернет и роботи за облачни технологии. 5G устройството за шофиране например може да подобри безопасното управление на автомобила като комбинира интернет, видео, технологии за контрол и изкуствения интелект. В бъдеще дистанционното шофиране ще бъде интегрирано с автопилота, който ще позволи базирана на трафика намеса на изкуствения интелект. Това ще подобри безопасността при шофиране и ще намали задръстванията, както и ще увеличи ефективността на градския транспорт, отбеляза Ян Юдун, експерт по интернет технологии в чунцинския клон на Чайна мобайл. Чунцин е един от първите градове, одобрен от Националната комисия за развитие и реформи на Китай за изграждането на 5G проекти, като първата 5G мрежа в града бе пусната през април.", "date": "2018.11.23", "title": "В Чунцин бе открита първата експериментална зона за 5G"}
{"url": "https://www.24chasa.bg/novini/article/7167097", "text": "Седмица след началото на протеста си срещу цените на горивата, днес белгийските \"жълти жилетки\" освободиха заградените досега складове на петролните доставчици, съобщиха местни медии. Заради \"черния петък\" те се отправиха към входовете на големите търговски вериги. Целта им е да затруднят покупките, с искането да се обърне внимание на онези, които живеят трудно с доходите си. Протестиращите уверяват, че намеренията им са мирни и се разграничиха от присъединилите се към тях по-рано хулигани, предава БТА. Докато протестът снощи достигна Брюксел, след като започна във Валония, днес медиите търсят отговор защо не са недоволни фламандците. Изглежда причините са в това, че повечето северни белгийци живеят по-близо до работното си място. Много от тях ползват служебни автомобили, за чието зареждане с гориво не плащат. Отбелязва се, че голяма част от фламандците се движат с велосипеди (заради равнинния терен), все по-често електрически. Неотдавна бе съобщено, че за година търсенето на такива велосипеди в страната е нараснало 10 пъти. Обичайната цена за електрическа двуколка е около 600 евро, при средна заплата от 3300 евро по данни от националната статистика.", "date": "2018.11.23", "title": "Белгийските \"жълти жилетки\" освободиха складовете за гориво, тръгнаха към моловете"}
{"url": "https://www.24chasa.bg/novini/article/7167102", "text": "Темата с африканската чума по свинете носи изключително големи икономически загуби. През май т. г. болестта тръгна изключително бързо от север откъм Румъния през Дунав в България. В рамките на допълнителните разходи, за които получихме разрешение от МС за изграждане на съоръжение по сухопътната граница с Румъния за предотвратяване преминаването на диви прасета на територията на България, получихме 600 хил. лева по бюджета на Изпълнителната агенция по горите. Това информира по време на парламентарния контрол днес министърът на земеделието, храните и горите Румен Порожанов, цитиран от БТА. Общо разходите по това съоръжение за ИАГ и държавните предприятия възлизат на 1 млн. 358 хил. лева с ДДС. Дължината на сухопътната граница между България и Румъния е 133 км. Патрули от горските инспектори обхождат всеки ден изграденото съоръжение, за да проверят има ли компрометирани участъци. Към момента не са изразходвани допълнителни средства за поддръжка на съоръжението. Закупена е резервна тел и при необходимост тя ще бъде използвана, посочи Румен Порожанов. Към настоящия момент най-засегнатата държава от болестта африканска чума по свинете в ЕС е Румъния, с над 100 регистрирани огнища и над 400 хил. умъртвени свине. Разпространението на болестта чрез дивите свине е неконтролируемо, каза Порожанов. Той посочи още, че най-засегнатите региони са по делтата на река Дунав. Засегнатите са множество свиневъдни ферми и парите за обезщетяване са за над десетки милиона евро. В момента, в който завършихме оградата, се появи първото огнище на около 600 метра от границата в близост до Силистра, подчерта министърът. От наша страна към момента са регистрирани само три огнища на африканска чума - две при дивите свине и едно при домашните, каза Порожанов. Не са засегнати свиневъдни ферми. От това е видно, че съоръжението е изиграло своята роля. Благодарение на него са предпазени най-големите свинекомплекси, в които са съсредоточени близо 93 на сто от свинете в страната, подчерта още министърът. В индустриалните ферми, разположени в Северна България, най-рисковия регион, размерът на инвестициите за изграждането и оборудването, заедно със стойността на животните е 352 млн. лева. Без предприетите мерки в това число и изграденото съоръжение по сухопътната граница преките и косвени щети от заболяването за свиневъдния бизнес щяха да надминат половин милиард лева, каза министър Порожанов.", "date": "2018.11.23", "title": "Изчисляват на половин млрд. лв. щетите, ако я нямаше оградата за диви свине"}
{"url": "https://www.24chasa.bg/novini/article/7167099", "text": "На тазгодишния Черен петък, предлагащ изгодни намаленията на всякакви стоки, НАСА реши да помогне на хората да се възползват от възможността вместо да похарчат пари, да натрупат знания за черните дупки, съобщава сайтът на американското космическо управление. Ето защо на сайта на НАСА е обявена инициативата Петък на черните дупки. Всеки, който кликне върху линка https://www.nasa.gov/black-holes, ще може да обогати знанията си за черните дупки. В линка са качени информации за това какво представляват черните дупки. Има и публикации за разнородни изследвания за черните дупки, направени от учени от целия свят с помощта на богат космически изследователски инструментариум. В линка има и различни симулации за \"поведението\" на черните дупки, предаде БТА. Това е шестото издание на инициативата Петък на черните дупки, който НАСА организира на Черния петък.", "date": "2018.11.23", "title": "НАСА обяви Петък на черните дупки"}
{"url": "https://www.24chasa.bg/novini/article/7167120", "text": "Президентът на Сърбия Александър Вучич обсъди днес по телефона ситуацията в Косово с европейския комисар по въпросите на разширяването и политиката на добросъседство Йоханес Хан, предаде агенция ТАСС, като се позова на пресслужбата на сръбския президент. Вучич и Хан са се съгласили, че трябва да бъдат запазени мирът и стабилността, предава БТА. Президентът Вучич заяви, че Сърбия винаги се държи сериозно и отговорно, посочвайки провокациите от страна на Прищина, които застрашават сигурността на сърбите в Косово и Метохия, а също и мира и сигурността в целия регион, се казва в съобщението на пресслужбата на сръбския президент. През последните три дни Вучич се срещна два пъти с посланиците на Русия и Китай Александър Чепурин и Ли Манчан. Сръбският президент запозна посланиците с последния развой на събитията и ги помоли да запознаят лидерите на Китай и Русия със случващото се в Косово. Вучич и посланиците се договориха да поддържат ежедневен контакт, докато кризата, предизвикана от Прищина, не бъде преодоляна, се казва още в прессъобщението. Днес сръбският президент проведе и среща с ръководителите на силовите ведомства, в която участваха министърът на отбраната Александър Вулин, началникът на Генералния щаб Милан Мойсилович, министърът на вътрешните работи Небойша Стефанович и началниците на специалните служби. Бившата сръбска провинция Косово, чиято независимост Сърбия не признава, въведе в сряда 100-процентови мита върху стоките, внасяни от Сърбия и Босна и Херцеговина. В отговор Вучич проведе спешни срещи с посланиците на Русия, Китай, САЩ, Великобритания, Франция, Германия и Италия, както и извънредно заседание на Съвета за сигурност. Премиерът на Босна и Херцеговина Денис Звиздич заяви, че решението на Прищина е погрешно и нарушава Споразумението за свободна търговия на страните от Централна Европа (ЦЕФТА). Върховният председател на ЕС по въпросите на външната политика и сигурността Федерика Могерини заяви в сряда, че правителството на Косово трябва незабавно да отмени решението за митата и заяви, че то представлява очевидно нарушение на ЦЕФТА, а също и на Споразумението за стабилизиране и асоцииране с ЕС. Руското министерството на външните работи обяви вчера, че Европейският съюз трябва да повлияе на косовските власти и да постигне незабавна отмяна на наложените мита. Според руското МВнР става дума за начало на \"търговска война\" в руслото на политиката на етническо прочистване, тъй като сръбското население в Косово в много голяма степен зависи от снабдяването със стоки от централната част на Сърбия.", "date": "2018.11.23", "title": "Вучич към Йоханес Хан: Сърбия трябва да се държи сериозно въпреки провокациите на Косово"}
{"url": "https://www.24chasa.bg/novini/article/7167151", "text": "Лидерът на БСП Корнелия Нинова се срещна с животновъди от Шарково в НС. Тя припомни, че е посетила Болярово и заедно с народни представители от ПГ на левицата е провела срещи със земеделските производители, чиито животни са били убити и е поканила техни представители в парламента. Това съощиха от пресцентъра на БСП. „Хората там се намират в безизходица. След избиването на животните им, за тях остават задължения, като земеделски производители, да плащат осигуровки, да връщат кредити, а те нямат никакви средства”, обясни председателят на БСП и подчерта, че има опасност да им отнемат и пасищата, които са си заплатили авансово за години напред, защото нямат животни. „Това е нов удар по тях”, категорична бе тя. Нинова подчерта, че както левицата е поела ангажимент, е поканила адвокати да помогнат за защита на правата им. Тя коментира, че по време на срещата са били обсъдени няколко варианта на действие: \"Още днес да поставим на министър Порожанов въпроса- кога ще бъде вдигната забрана. Ще поставим въпроса- защо изискват от тях със собствени средства да възстановят 50% от стадата си? Ще потърсим варианти- възможно ли е да се направи отсрочка за задълженията, които имат за това, че са земеделски производители, но вече де факто не са, защото са им избити животните.\" Нинова обясни, че с адвокатите е бил обсъден вариант да им се помогне да си потърсят правата по съдебен ред по закона за вреди, причинени от държавата и пропуснати ползи. „Те вече 5-ти месец губят и ползите от това, че им бяха убити животните”, поясни тя и допълни че животновъдите са споделили за пореден път, че и до ден днешен няма доказателства, че там е имало действително чума - животните, които са останали там са живи и нито едно не е починало от това заболяване. \"Няма да оставим нещата така. Настояваме да дойде министър Порожанов, да се срещне с тях и да поеме конкретни ангажименти\"- категорична бе Корнелия Нинова. След искането на левицата, министър Порожанов дойде в парламента и се срещна с животновъдите.", "date": "2018.11.23", "title": "Нинова покани животновъди от Шарково в парламента: Няма да ви оставим в безизходица"}
{"url": "https://www.24chasa.bg/novini/article/7167148", "text": "Тереза Мей, както и всеки друг в Камарата на общините, знае, че в момента не разполага с необходимите гласове, за да получи одобрение за сделката си за Брекзит. Затова беше неизбежно договарянето и публикуването тази седмица на политическата декларация от 26 страници за бъдещото партньорство между Европейския съюз и Великобритания да се разглежда до голяма степен като поредна стъпка в тежката й битка за спечелване на труднопостижимо мнозинство за прокарване на сделката за Брекзит в парламента. \"Даунинг стрийт 10\" със сигурност подходи по този начин към съобщението, че декларацията е договорена след пътуването в сряда на министър-председателката до Брюксел. Мей използва всички оръжия, с които разполагаше, за да спечели подкрепата на депутатите при завръщането си: предварително популяризиране в социалните медии сутринта; изявление по телевизията от \"Даунинг стрийт\" - навреме за обедните новинарските емисии; а следобед още един маратон от въпроси и отговори в Камарата на общините. Мей беше използвала тази тактика в своя полза миналата седмица - рейтингът й рязко се беше покачил. Сега, когато е в по-благоприятна позиция, тя очевидно беше решена да упражни натиск върху отдавнашните твърдолинейни привърженици на Брекзита в Консервативната партия. Затова и заседанието в Камарата на общините беше забележително, по две причини. Първо, лейбъристите и другите опозиционни партии бяха предимно зрители. Второ, в резултат фокусът беше върху противопоставянето между сини и сини, консерватори срещу консерватори, а от време на време - между Мей и Демократичната юнионистка партия (ДЮП). Заседанието на моменти приличаше на лични разговори между редовите депутати на консерваторите и министър-председателката. Ясно беше, че Мей възприема по-мек тон във връзка със Северна Ирландия, опитвайки се да убеди влиятелни привърженици на Брекзита като Иън Дънкан Смит и Оуен Патерсън да приемат нейната сделка. Отправи и ясно предложение към ДЮП за по-нататъшни преговори. Всичко това все още е в развитие, но стратегията е ясна и едва ли ще се промени. Тя е да се използва всеки ден, за да бъде отслабена решимостта и подкрепата за предлаганите от твърдолинейните привърженици на Брекзита алтернативи на сделката на Мей. Министър-председателката ще се опита да увеличи този натиск през уикенда - в събота предстоят твърде напрегнати сблъсъци с Франция заради риболова и с Испания заради Гибралтар, а в неделя трябва да има среща на върха в Брюксел за одобряване на сделката, вероятно с някои допълнителни промени в черновата. После Мей ще се върне в Камарата на общините следващата седмица, за да обяви още веднъж, че е уредила Брекзита и сега обществеността иска да се върви напред. Това е убийствено сериозна политика за Мей и нейната партия. Но не е достатъчно, а и не е основният въпрос. Не е достатъчно, защото Мей се нуждае и от гласовете на опозиционните депутати. Досега обаче тя не е направила достатъчно, за да привлече лейбъристите или Шотландската национална партия (ШНП). Вярно е, че се върши някаква работа зад кулисите в опит да бъдат спечелени някои опозиционни депутати. Но Мей не е създала политически климат, който би било необходим, ако тя наистина иска да позволи на колебаещите се лейбъристи да се опълчат на своите партийни отговорници и да поемат риска да не бъдат избрани за кандидати на избори, дръзвайки да гласуват за нейната сделка. Напротив, от самото начало на своето управление тя подхожда към Брекзит по начин, който прави това невъзможно. Затова все още няма мнозинството, от което се нуждае. Нейното изпитание се утежнява от факта, че политическата декларация не е стегнато написана програма, а сбор от пожелателни общи приказки. Тя отлага решаването на важни въпроси като достъпа до единния пазар, уреждането на проблема с митническия съюз и възможността за сключване на отделни търговски сделки за 21-месечния преходен период, след като Великобритания напусне ЕС през пролетта. Така се запазва несигурността по въпроси като северноирландската граница. Това я превръща в документ, на който не могат да имат доверие тези, които се страхуват от по-твърд Брекзит. Следователно дори Мей да спечели гласуването в Камарата на общините, което съвсем не е сигурно, искането й Великобритания да продължи напред също остава в сферата на пожеланията. Ето защо най-важното събитие около Брекзит вчера може би беше изричната подкрепа на председателя на Камарата на общините идния месец правителството да представи в парламент документ за Брекзита, допускащ и предоговаряне на сделката. Джон Бъркоу изглежда е твърдо решен да гарантира, че депутатите могат да гласуват за алтернативи на сделката на Мей, включително втори референдум. Мей със сигурност предприема големи усилия. Но докато тя не разполага с достатъчна подкрепа, остава отворен пътят към нов референдум, който може дори сега напълно да преобърне Брекзита. /БТА/", "date": "2018.11.23", "title": "Сделката за Брекзит: всички варианти остават възможни"}
{"url": "https://www.24chasa.bg/novini/article/7167176", "text": "Преди Международния ден за премахване на насилието над жените заявяваме отново своя ангажимент за прекратяване на насилието над жените и момичетата, съобщиха от пресцентъра на Европейската комисия Насилието над жени е сериозно нарушение на човешките права и въпреки това то все още е често срещано явление по света. Разбирането, че тормозът или насилието над жени е нещо нормално и приемливо, е погрешно и трябва да се промени. Всички ние носим отговорност да кажем \"не\", открито да отхвърлим актовете на насилие или тормоз и да подкрепим жертвите. Насилието над жени се среща навсякъде - у дома, на работното място, в училищата и университетите, на улицата, в обществения транспорт и онлайн. Всяка жена може да стане жертва на насилие, което да повлияе на общото ? благосъстояние и да ? попречи да участва пълноценно в обществото. Около половината от жените в Европейския съюз са били обект на словесен, физически или онлайн сексуален тормоз. По данни на Евростат 80 % от жертвите на трафик в ЕС са жени. Всяка година около 12 милиона момичета на възраст под 18 години биват омъжвани по света - едно на всеки две секунди. Омъжените момичета често забременяват бързо, напускат преждевременно училище и са изложени на по-висок риск от домашно насилие, отколкото жените, които сключват брак като възрастни. Днес най-малко 200 милиона жени и момичета са били подложени на генитално осакатяване, което все още се практикува в около 30 държави. Жените мигранти са особено уязвими и изложени в по-голяма степен на опасност от малтретиране и насилие. Премахването на насилието над жени и момичета е в основата на Програмата до 2030 г. за устойчиво развитие. Това е първа стъпка към постигане на световен мир и сигурност, предварително условие за насърчаване, защита и упражняване на правата на човека, за равенство между половете, демокрация и икономически растеж. Европейският съюз е предприел значителни действия, чрез които да се гарантира, че насилието срещу жени и момичета ще бъде прекратено веднъж завинаги. Действията ни дават своите плодове. Нещата започват да се променят. През последните две години помогнахме на над 1,5 милиона момичета и жени, като предоставихме закрила и грижи, свързани с гениталното осакатяване на жени. 3000 общности с население от 8,5 милиона души обявиха публично, че прекратяват тази практика. Що се отнася до браковете с непълнолетни, ЕС достигна до повече от 1,6 милиона души посредством инициативи, насочени към промяна на отношението и практиките във връзка с правата на момичетата. Глобалните предизвикателства изискват глобални решения, които могат да бъдат формулирани и впоследствие приложени най-добре в тясно сътрудничество с нашите международни партньори и чрез ефективен многостранен подход. През декември миналата година се споразумяхме с ОИСР, Съветът на Европа и ООН - Жени за провеждането на глобални действия за борба с насилието над жените. Засилвайки нашето сътрудничеството, ние призоваваме световните лидери както от публичния, така и от частния сектор да се присъединят към по-мащабните глобални усилия за борба с насилието срещу жени. В партньорство с ООН започнахме инициативата Spotlight - глобална многогодишна инициатива, насочена към изкореняване на всички форми на насилие срещу жени и момичета. С безпрецедентна първоначална инвестиция от 500 млн. евро защитаваме и даваме думата на тези жени и момичета, които са принудени да мълчат в своите общества, но сега искат да говорят. Също така сме начело на глобалната инициатива \"Призив за действие за защита от основано на пола насилие при извънредни ситуации\". В това действие участват близо 80 различни организации с цел повишаване на отговорността във връзка с насилието, основано на пола. Работим също и за приключване на присъединяването на ЕС към Конвенцията от Истанбул на Съвета на Европа за превенция и борба с насилието и тормоза над жени, по силата на която жертвите на насилие получават право на защита и подкрепа. Трябва най-накрая да премахнем основаното на пола насилие. Европейският съюз ще продължи да работи неуморно за постигането на тази цел. Животът без насилие е неотменно основно право. Лишаването на жените и момичетата от свобода означава лишаване на света от свобода. Контекст Насилието над жени и момичета е едно от най-широко разпространените сериозни нарушения на правата на човека в света. Според оценки една трета от жените и момичетата по света стават жертва на насилие в някакъв момент от живота си. Това насилие е пречка за равенството между половете, упражняването на правата и овластяването на жените и момичетата и за цялостното развитие, както и за постигането на целите за устойчиво развитие. Европейската комисия провежда кампанията \"NON.NO.NEIN - Кажи НЕ! Да спрем насилието над жени\" от 2016 г. до края на 2018 г. и предоставя финансиране от 15 млн. евро за държави членки, местни органи на управление, специалисти и организации на гражданското общество от цяла Европа за засилване на техните действия и кампании за борба с насилието над жени. В заключение на тази изпълнена с целенасочени действия година Европейската комисия организира конференция на високо равнище за представители от държавите от ЕС и международни организации, за участници от организации на гражданското общество и активисти. Конференцията ще се проведе на 4 декември 2018 г. в Брюксел. В рамките на инициативата Spotlight, чието начало бе обявено заедно с ООН, се вземат мерки във връзка с всички форми на насилие над жени и момичета. На 27-28 ноември Европейската комисия и ООН - Жени ще проведат регионален форум в Скопие за насърчаване на прилагането на Конвенцията за премахване на всички форми на дискриминация по отношение на жените и на Истанбулската конвенция в страните от Западните Балкани и в Турция. В момента Европейската комисия приключва регионална кампания за борба и предотвратяване на насилието над жени и момичета в Северна Африка и Близкия изток. Изпълнението на инициативата ще започне през пролетта на 2019 г. и ще продължи три години, през които u1089 с безвъзмездни средства в размер на 3,24 млн. евро ще бъдат подкрепени дейности за повишаване на осведомеността и образование.", "date": "2018.11.23", "title": "ЕК: Да спрем насилието над жени"}
{"url": "https://www.24chasa.bg/novini/article/7167178", "text": "В бюджета на държавата за догодина е заложено 10 процента увеличение на заплатите, каза в Пловдив Менда Стоянова, председател на парламентарната комисия по бюджет и финанси. Тя бе в града под тепетата за откриването на 10-то юбилейно издание на фестивала \"Дефиле на младото вино\". Предвидено е 10 процента увеличаване на заплатите в бюджетната сфера, с 20 на сто ще се повишат и заплатите на учителите, бюджетът също така определя и минималния осигурителен доход и там също има увеличение, каза Стоянова. Всичко това е политика по доходите, които ще повлияят и върху частния сектор, който практически плаща основната част от заплатите в България. По отношение на гласуваното повишаване на данъка на старите автомобили Менда Стоянова каза, че целта не е да се събират повече пари в общините, а всъщност се цели въвеждане на екологичен компонент. Той ще влияе върху размера на данъка, за това дали един автомобил замърсява повече или по-малко околната среда. Председателят на бюджетната комисия конкретизира, че колите притежаващи сертификат \"Евро 4\" или тези произведени след 2005 година ще имат с около 20 процента намаление на данъка с този екологичен коефициент. Увеличение ще има само за много старите коли, които нямат екологична категория, и които повече замърсяват околната среда. На тези автомобили данъкът ще се увеличи дори двойно, каза тя и даде пример, че за тях от 26 лева налогът ще скочи на 48 лева. Менда Стоянова подчерта, че смисълът на този закон не е да се съберат повече пари, а да се направи първата крачка към това хората да мислят по-екологично, когато си купуват и избират автомобил. Пред журналисти в Пловдив Стоянова отново заяви, че не е привърженик на идеята за въвеждане на диференцирано подоходно облагане, защото с това няма да се реши социалното неравенство в обществото.", "date": "2018.11.23", "title": "Менда Стоянова: Данъкът на старите коли не цели да събира пари, а да възпита еко мислене"}
{"url": "https://www.24chasa.bg/novini/article/7167209", "text": "Елена Шекерлетова е назначена за нов посланик на България в Германия на мястото на Ради Найденов, съобщи  . Бившият външен министър в служебния кабинет на Огнян Герджиков оглавяваше дипломатическата мисия в Берлин от 2012 г. Сега Найденов ще се върне в България, преди евентуално да замине за ново назначение. Досега Елена Шекерлетова беше посланик на България в Австрия. Юрист по професия, тя работи в дипломатическата служба от 1992 г. Заемала е различни длъжности в МВнР и посолствата на България в Австрия и Германия. Владее немски, испански, английски, руски, китайски. Назначението й става след указ от президента Румен Радев.", "date": "2018.11.23", "title": "Елена Шекерлетова е новият ни посланик в Германия"}
{"url": "https://www.24chasa.bg/novini/article/7167221", "text": "Германският Бундестаг одобри рекорден бюджет за 2019 година. Той предвижда 13 милиарда евро повече спрямо 2018-а за разходи, или общо над 356 милиарда евро. Правителството планира да се справи без нетни заеми за шеста поредна година. Бюджетът беше одобрен с 366 гласа „за“, 284 „против“ и 0 въздържали се, предава  . Той предвижда повече пари за социално подпомагане, семействата, отбраната и помощта за развитие. Семействата ще получават с 10 евро повече под формата на детски надбавки спрямо сегашните около 200 евро месечно. Като компенсация за инфлацията са предвидени и промени в подоходното облагане. Анулира се данък, с премахването на който обаче ще се регистрира спад в данъчните приходи от 10 милиарда евро. Най-голямата сума от бюджета - над 145 милиарда евро, е отпусната за труд и социалния сектор, основно под формата на пенсии. От партията „Свободни демократи“ определиха предвидените пари за социални разходи като твърди високи.", "date": "2018.11.23", "title": "Бундестагът одобри рекорден бюджет за 2019 година"}
{"url": "https://www.24chasa.bg/novini/article/7167232", "text": "Районна прокуратура – Бургас внесе в съда искане за налагане на мярка за неотклонение „задържане под стража“ спрямо Ерхан Р. Той е обвинен за това, че на 06.11.2018 г. в с. Крушевец, община Созопол, откраднал 15 000 лв., три мобилни телефона и други вещи (дрехи и обувки) от жена.                                                                                                                                                                                                                                                                                                                       ", "date": "2018.11.23", "title": "Поискаха постоянен арест за мъж, откраднал 15 000 лева в созополско село"}
{"url": "https://www.24chasa.bg/novini/article/7167251", "text": "Източна Австралия беше връхлетяна днес от необичайно метеорологично явление, донесло едновременно пясъчна буря, сняг и силни ветрове. Ветровете разпалиха горски пожари и предизвикаха щети и нарушения на транспортните връзки в много райони, предаде ДПА, цитирана от БТА. \"Това явление предизвика ненормално и донякъде доста опасно време\", каза Джейн Голдинг, представител на австралийската метеорологична служба. \"В частност имахме едновременно пожари и сняг на разстояние от само 500 км едни от други\", добави тя. Започнала снощи и продължила и през днешния ден пясъчна буря връхлетя Сидни и столицата Канбера. В щата Куинсланд гореща вълна обхвана северните крайбрежни градове, а южните райони също бяха засегнати от голямата пясъчна буря. В Южна Австралия около 40 000 сгради останаха без електричество, а неуточнен брой домове понесоха материални щети заради изключително силни ветрове вчера. Днес заради силен вятър бяха отменени около 100 полета на летището в Сидни. Поривите му достигаха 70 км/ч, а на летището самолетите можеха да използват само една писта. В планинския щат Нов Южен Уелс имаше снежна буря с пориви на вятъра от 110 км/ч и необичайно студено за сезона време. В североизточната част на щата днес бяха издадени предупреждения за извънредна ситуация поради заплаха за домове, намиращи се близо до бързо разрастващ се горски пожар, който е подхранван от силния вятър. Днес следобед противопожарната служба заяви, че пожар в гориста местност в района на град Солт Аш (на около 170 км северно от Сидни) все още представлява заплаха. \"Огънят е изпепелил над 1500 хектара. Обстановката се подобрява, но пожарът все още не е овладян\", заяви пожарната. Училища останаха затворени, а домове бяха евакуирани, докато пожарникари и доброволци, сред които бившият премиер на Австралия Тони Абът, се бореха с пожара. Поривите на вятъра достигаха до 90 км/ч, което затрудняваше усилията на огнеборците. Силният вятър е попречил на самолетите за гасене на пожари да излетят. Преди това представител на пожарната каза пред австралийската телевизия, че пожарът гори \"много агресивно\" и че се разраства \"много бързо\", с което създава заплаха за десетки имоти. Очаква се в следващите часове вятърът да отслабне, но ще продължи и през почивните дни, според метеорологичната служба.", "date": "2018.11.23", "title": "Странно време в Австралия: пясъчни бури, сняг, силни ветрове и пожари (Снимки)"}
{"url": "https://www.24chasa.bg/novini/article/7167259", "text": "Излишно е засиленото полицейско присъствие при срещите на Корнелия Нинова на различни места в страната. Това каза депутатът от БСП Кирил Добрев в ефира на „Плюс-Минус. Коментарът след новините.” Според него се създава излишно напрежение: „Оказа се, че има доста засилено полицейско присъствие и преди срещата в село Шарково, и където беше ходила по села по повод убиването на животните, което е абсолютно излишно. Хората бях разпитани защо са дошли. По линия на МВР разбрахме, че става въпрос за превантивни мерки, но от наша страна е излишно изхвърляне на службите. Смятам, че присъствието на МВР на подобни срещи е абсолютно излишно\". Добрев заяви, че в БСП редовно получавали жалби на граждани, които се страхуват за бизнеса и работните си места: \"Искам хората спокойно да се срещат с нас, без да се страхуват. Те се страхуват на кой ще му вземат бизнеса, на кой ще уволнят роднината му от работа, на кой какви проблеми могат да му създадат. Това са ежедневни жалби, които БСП получава от хора, които желаят да правят срещи с нас или имат някакъв сигнал да дадат\". БСП е единствената алтернатива на политическия терен, заяви още Добрев. \"Нашата задача е да спечелим следващите парламентарни избори и БСП да стане първа политическа сила. На този терен БСП е единствената алтернатива\", каза той. \"Убеден съм, че БСП ще спечели едни предсрочни парламентарни избори\", добави депутатът. Добрев не уточни, ако левицата спечели следващите парламентарни избори, с коя партия би се коалирала: „Ние няколко пъти сме „сърбали попарата” на ДПС. За да можем да решим за коалиция, трябва да видим кои политически субекти са в следващия парламент. Най-важното, за да можеш да правиш коалиция, е да си първа политическа сила.” По отношение на протестите в страната, Добрев обобщи, че според него хората искат промяна: „Тях не ги бъркат тези 5 лева, които ще им вземат в повече. Те обаче не искат да ги мислят повече за лимони и не искат да живеят по правилата, които създадоха днешните политици”. По отношение на твърдението на руския вестник \"Комерсант\", че втората тръба на \"Турски поток\" ще минава през България, Добрев коментира: \"Русия е твърдо убедена, че трябва да заобиколи Украйна. Единствената алтернатива за България беше „Южен поток”. Казаха, че той няма как да стане, но пък „Северен поток”2 ще стане. Това е много добър пример за това как Европа е разделена. Ние по-малко ли ще бъдем зависими от Русия, след като тръбата минава през Турция, или освен руска зависимост, ще бъдем зависими и от Турция. И аз съм убеден, че ще купуваме руски газ с турска надценка. По-добре е трасето да минава през България, отколкото през Гърция”, добави Добрев.", "date": "2018.11.23", "title": "Кирил Добрев: Излишно е полицейското присъствие при срещите на Нинова"}
{"url": "https://www.24chasa.bg/novini/article/7166722", "text": "София, 23 ноември 2018 г. – По инициатива на евродепутата Момчил Неков, в Дома на Европа, бе представено социологическо проучване „Изследване на състоянието и потребностите от умения и кадри в Силистренска област за периода 2018-2028 г. Проучването беше изготвено от Черноморски институт и Агенция за социални проучвания и анализи АССА-М и презентирано от проф. Михаил Мирчев. Целта на извършеното допитване е да се разбере какви са проблемите, които карат голяма част от младите българи, особено в по-уязвимите, погранични региони, да напускат родните си градове и да търсят бъдеще в столицата или в чужбина. Това съобщиха от пресцентъра на евродепутата Момчил Неков. „За голямо съжаление данните от проучването са стряскащи. Най- вероятно, ако направим подобна извадка в други региони, реузлтатът няма да е много по- различен. Има огромен луфт между това какво се търси на пазара на труда и кадрите, които предлага образователната ни система. Този феномен води липсата на адекватни кадри, и съответно до безработица. Как, изобщо, можем да говорим за икономическа стабилност, при положение, че най-ценният ресурс-човешкият е в недостиг и не съответства на изискванията на пазара. А пазарът на труда сам по себе си е динамичен, той изиква регулярно проучване на тенденциите по региони, за да могат да се вземат своевременни мерки. Бизнесът и образованието трябва да работят заедно за развитието на българските региони“, каза Момчил Неков. „Миналата година Европейският парламент прие резолюция, по която работих като докладчик от Комисията по образование по Новата програма за умения, която дава възможност за справяне с този проблем, защото той не е само български, а на целия Европейски съюз, но за целта трябва да се проучва конкретно.“, добави още той. Целевата група, сред която е изготвено проучването са младите хора между 16 и 45- годишна възраст в Силистренски регион. От него става ясно, че 22% от младите с основно и по-ниско образование декларират, че са в състояние на безпомощност – разчитат не на труд, а на помощи. И до тях още 33%, които са изпаднали в отчаяние и безизходица. За всички тях пазарът на труда е социално премазващ и изключващ ги. Очевидно, за тези млади, училището сега не е ресурс за житейски възможност, то не успява да ги привлече, задържи и после мотивира за учене и труд. До такива изводи водят акцентите извадени от проф. Мирчев, като той допълни, че „главната причина за заминаване от региона към други големи градове в България или чужбина са парите. Те са мотив при около 80%. 41% търсят надалеч работа, защото тук не намират никаква или работодателите не предлагат по професията на младите, или не дават възможност и стимули за кариера тук. Това е въпрос на обществено-икономическо състояние. Ако икономиката в района се съживи, то бързо и рязко ще се свие говоренето за неизбежната (е)миграция“. Проф, Мирчев посочи като акцент, че освен в знания, образователната система трябва да обръща внимание и на качества като мотивация, амбициозност, обща образованост, и умения за планиране, защото те също са дефицитни, колкото и квалификацията и каза, че „съвременна квалификация не може да се гради върху мизерно тройкаджийство, или върху подарените високи оценки. Дипломи могат да се подаряват. Но квалификация и производителен капацитет, не се подаряват – те се вземат и изработват от самите млади.“ На събитието присъстваха представители на министерства, образователни институции, медии. Сред гостите бе и проф. Янка Такева, която каза, че на проблемите на младите трябва да се обърне специално внимание, те да бъдат предпазвани и стимулирани да учат. Основните данни, които проучването предоставя са следните: Хората с добро и високо материално положение и доход търсят качествена работа, не правят големи компромиси, при висока квалификация работодателят е по-зависим от тях. Безработицата за тях често е добре дошла, за да намерят нещо по-добро за себе си. Тези млади са взискателни и към училището и търсят оазисите на едно истинско напредничаво и гъвкаво училище. Такива училища и паралелки в района има. Проблемът е да се взема техният добър опит и да се разпространява активно и целенасочено. Откроява се зависимост между образование и доходи. Завършилите „Бакалавър“ и „Магистър“ получават по-добро заплащане. Училището има не само масив и тежък проблем с оставащите с ниско образование, но и работодателите имат спешен проблем с тази гражданска маса, която не подава към тях годна работна сила, нито мотивирана да се подготвя и да полага лично усилие. 24% от младите в региона са пасивни. Не търсят още работа, защото пазарът на труда е свит, работодателите не предлагат. Или не търсят поради личната си леност, отчужденост, предпочитат да се оплакват, вместо да са активни и гъвкави. Очевидно е, че системата „образование-бизнес” в района за тези млади действа отблъскващо, демотивиращо и отчайващо. Едва 13% от тях планират сами своето бъдеще, търсят възможности, възползват се от тях, организират си сами кариерата и реализацията. 56% мислят за конкретни стъпки в развитието си – но не цялостно, не упорито, не гъвкаво. 31% са се пуснали по течението на живота, откровено казват, че живеят ден за ден. Младите висшисти, както и повечето със средно образование, ясно разграничават диплома от знание, и после от квалификация. В близо половината случаи дипломата и знанията при висшистите не дорастват до реална квалифицираност и надеждни умения за производителна реализация. Проблемът е в полето на училището и университета. Той е решим чрез оперативното им сътрудничество с бизнеса за по-адекватни програми, учебни дисциплини и форми. Проблемът е и при младите работници и специалисти. Съвременна квалификация не може да се гради върху мизерно тройкаджийство, или върху подарените високи оценки. Дипломи могат да се подаряват. Но квалификация и производителен капацитет, не се подаряват – те се вземат и изработват от самите млади. Проблемът е и при работодателите. Очакването им, че те наготово ще получат добри и завършени работници, със специална квалификация, както и с култура за работа в конкретна фирмена среда днес в повечето случаи е също неадекватно. От проучвавето става ясно, че по своята професия и специалност работят най-често висшистите – 53%, плюс нещо близко още 22%. Това са 2/3 от висшистите. 25% от висшистите работят нещо съвсем различно от това което са учили и научили. Младите със средно образование са в междинна трудова позиция. Около и над 40% работят по специалността си или нещо близко. Останалите са попаднали на чуждо място – 40% работят нещо съвсем различно, а около 15% дори не се интересуват от това, работят каквото има и каквото им попадне, само заради парите.", "date": "2018.11.23", "title": "Момчил Неков: В обществото се насажда масова психоза (е)миграция"}
{"url": "https://www.24chasa.bg/novini/article/7166734", "text": "България прави реформи на всички равнища на образованието, тъй като това е политически приоритет. Мерките все още не съответстват на мащаба на предизвикателствата, но е налице засилен акцент върху намаляване на преждевременното напускане на училище, увеличаване на заплатите на учителите, въвеждане на дуалното обучение, подобряване на цифровите умения на учениците и укрепване на приобщаващото образование. Това са основните акценти в мониторинговия доклад за образованието и обучението в България за 2018 г. на Европейската комисия /ЕК/, представен на форума \"Образование за бъдеще\", предаде БТА. В документа се посочва, че България по принцип инвестира малко в предучилищното и началното образование - области с ключово значение за даването на равен старт в живота. Неравенството на доходите в България е сред най-големите в ЕС, а социално-икономическото положение на родителите оказва сериозно влияние върху степента на образование на учениците. Като процент от БВП, разходите на България за средно образование са 1,7 на сто, а за висше образование са 0,7 на сто и са по-близки до средните стойности за ЕС /съответно 1,9 и 0,7 на сто/. Друг извод от доклада отбелязва, че през 2018 г. България измени своя модел на финансиране на училищата, така че на училищата в неравностойно положение да бъдат отпускани повече средства, включително на тези в селските райони, на по-малките училища и на тези с голяма концентрация на ученици в неравностойно положение. Неотдавна бяха взети и мерки за предоставяне на повече гражданско образование на българските ученици, като беше установено правото представители на учениците да участват в училищните настоятелства без право на глас. Всяка година класните ръководители изготвят персонални профили на учениците, които включват оценка на участието им в извънкласни граждански форми. В доклада се акцентира, че намалението на преждевременното напускане на училище е от приоритетно значение в България. През 2017 г. процентът на преждевременно напусналите системата на образованието и обучението между 18 и 24 години е намалял за първи път от 2011 г. насам. Процентът бе 12,7 на сто, което е с 1,1 процентни пункта по-малко спрямо 2016 г. Въпреки това той остава над средната стойност на ЕС от 10,6 на сто и над националната цел по стратегията \"Европа 2020\" от 11 процента. Преждевременното напускане на училище се наблюдава особено много в селските райони /27,9 на сто/ и сред ромите /67 на сто/. С цел да се справи с напускането на училище българската държава създаде мултидисциплинарни екипи и предприема мерки в подкрепа на учениците да останат в училище, се констатира в мониторинговия доклад. В него се припомня, че през 2017 г. България въведе механизъм за сътрудничество между институциите, за да се установят децата, непосещаващи училище и да бъдат върнати отново в образованието. Бяха създадени повече от 1100 мултидисциплинарни екипи, съставени от учители, социални работници, медиатори от ромски произход и други експерти. Те посетиха около 209 000 домове на деца, които са отпаднали от училище или никога не са ходили, емигрирали са или са сменяли училища, но няма информация за това. Почти 22 000 деца от 5 до 18 години са върнати обратно в училище. За сравнение през 2016 г. 20 000 ученици от първи до 12-и клас са спрели да ходят на училище, като се смята, че повече от 40 процента от тях са емигрирали. 1200 или 5 процента от повторно върнатите ученици са отпаднали до края на първия учебен срок наред с други 4500 ученици, които не са част от системата. Друг акцент в доклада е свързан с подобряването на достъпа до образование и грижи в ранна детска възраст, като се отбелязва, че участието на децата от ромски произход в образованието в ранна възраст е особено слабо - 66 процента. Таксите за детските градини се възприемат като основна пречка за присъствието на децата. Общините имат право да налагат такси за дейности, свързани с грижите за децата и голяма част от тях се възползват от него. Данни, налични за 205 от 264 общини в България, сочат, че едва 9 процента не налагат такси за задължителната предучилищна програма. Приети са обаче наскоро мерки за инвестирането в предучилищното образование, които включват проекта \"Активно приобщаване в системата на предучилищното образование\", съфинансиран от Европейския социален фонд. Проектът е одобрен през 2018 г. и е с бюджет от 41,2 милиона евро, като се предоставя и допълнително обучение за деца, чийто майчин език не е българският. Приобщаването на ромите в образованието продължава да бъде сериозно предизвикателство за България, се посочва в доклада и се допълва, че сред ромите се наблюдава по-висок риск от отпадане от училище, а също и по-малко деца от ромски произход ходят на детска градина. Сегрегацията в образованието продължава да бъде проблем, като приблизително 60 процента от учениците от ромски произход се обучават в образователна среда, в която всички или повечето от учениците са роми. В мониторинговия доклад има данни и за възрастта на учителите, като се отбелязва, че в България преподавателският състав е сред най-бързо застаряващите в ЕС. През 2016 г. 49 процента от учителите са били над 50 години, а 30 процента - над 55 години. Това означава, че през следващите десет години половината от учителите в България ще се пенсионират. С цел да направи професията им по-привлекателна през май 2017 г. правителството се ангажира да удвои учителските заплати до 2021 г. Миналата година заплатите бяха увеличени два пъти - с 10 процента през януари и с 15 процента през септември. През януари 2019 г. се очаква допълнително диференцирано увеличение на учителските заплати в България. Уменията на завършилите висше образование не отговарят в достатъчна степен на нуждите на пазара на труда в България, се констатира в доклада. В него се казва, че през 2017 г. процентът на завършилите висше образование сред българите от 30 до 34 години е спаднал леко до 32,8 процента, което все още е значително под средната стойност за ЕС /39,9 процента/ и е под националната цел по стратегията \"Европа 2020\" от 36 процента. Процентът на заетост на наскоро завършилите висше образование се е увеличил с 8 пункта до 86,5 на сто и сега е над средната стойност за ЕС /84,9 процента/. От 2012 г. до 2017 г. броят на студентите в България е спаднал със 17 на сто. Това се дължи на съчетание от демографски фактори и предпочитание за обучение в чужбина. През 2016 г. броят на българите, следващи в чужбина, се е равнявал на 9 на сто от студентите в собствената си държава, докато делът на чуждестранните студенти е бил едва 3 на сто. \"Докладът на ЕК е изключително реалистичен, тъй като в него се отделя внимание на професионалното образование и на приобщаването на учениците\", коментира пред журналисти заместник-министърът на образованието и науката Таня Михайлова. Тя отбеляза, че не може да очакваме докладът да бъде изцяло положителен, но добрата новина е, че той е изключително реалистичен. Можем да откроим някои постижения, защото в доклада се отчита факта, че се подобряват условията за учителския труд и имаме сериозно увеличение на учителските заплати и то не е последното, което ще бъде направено. Знае се и за ангажимента за четиригодишния мандат на правителството за това почти двойно да бъдат увеличени учителските заплати, каза Михайлова. Тя съобщи, че предстои подписване на анекс към Колективния трудов договор в образованието, където ще бъдат разписани 20-те процента увеличение на заплатите от 1 януари догодина, които ще са за учителите в училищата. \"Държим всички ученици да бъдат в училище и се полагат усилия за това учениците да бъдат върнати в класната стая, както и родителите да бъдат върнати с отношение към училището\", коментира заместник-министърът на образованието. По думите й така ще се гарантира намаляване на преждевременно отпадналите от образователната ни система, които са в \"зряла възраст - между 18 и 24 години, а нямат документ за степен на образование\". Отчитат се и усилията ни за дуалното образование и беше променен Законът за професионалното образование и обучение с по-ясно разписани условия за дуалната система на обучение, която да гарантира по-добра реализация на учениците, заяви Михайлова.", "date": "2018.11.23", "title": "Доклад на ЕК: България прави реформи в образованието, това е политически приоритет"}
{"url": "https://www.24chasa.bg/novini/article/7166733", "text": "Мадрид \"няма нужда от камшик\". Гибралтар - британски анклав в Южна Испания, не скри вчера раздразнението си, че за няколко дни се превърна в главната заплаха, тегнеща над Брекзита, съобщава Франс прес, цитирана от БТА. След като започна обратното броене до извънредната среща на върха в неделя, на която би трябвало да се одобри споразумението за развода между Европейския съюз и Обединеното кралство, процъфтяващата колонийка с 30 000 жители внезапно попадна в светлините на прожекторите и населението й обвинява за това Мадрид. \"Безумно е страна с площ половин милион кв. км, 46-милионно население и дълбоки вътрешни проблеми да изразходва толкова енергия за една скала от 6 кв. км. и 30 000 жители\", казва 44-годишният анестезиолог Хамиш Томсън. Елтън Морено, 44-годишен мениджър на компания за онлайн игри (доста развит икономически сектор в анклава), от своя страна, \"не е изненадан, че използват Гибралтар в тази схватка, но казва, че се е уморил постоянно да слуша за това в новините. Разположен на стратегическо място, позволяващо контрол върху Гибралтарския проток, Гибралтар (наричан често Гибралтарската скала) е отстъпен през 1713 г. от Испания на Великобритания с договора от Утрехт. Мадрид има претенции към него и отношенията между анклава и голямата му съседка често са трудни. За да има право на контрол по въпроса, преди началото на преговорите за Брекзит през юни 2017 г. Мадрид получи от европейските си партньори гаранции, че \"никое споразумение между ЕС и Обединеното кралство няма да се прилага на територията на Гибралтар\" без одобрението на испанските власти. Проблемът е, че това уточнение го няма в роденото миналата седмица с форцепс споразумение за излизането на Великобритания от ЕС и това разгневи испанското правителство. Сега то заплашва да направи всичко възможно да блокира всичко, ако искането не бъди изрично потвърдено черно на бяло. \"Ако до неделя този въпрос не бъде решен, Испания за съжаление ще трябва да гласува с \"не\" и да упражни правото си на вето. Браним интересите на испанската държава и ще правим това докрай\", заяви категорично в сряда вечерта испанският премиер Педро Санчес. Снощи той отново го потвърди в Туитър, пристигайки на официално посещение в Хавана. Преди това бе разговарял с британската министър-председателка Тереза Мей: \"Няма сближаване по позициите ни. Правителството ми винаги ще отстоява интересите на Испания. Ако не настъпи промяна, ще наложим вето на Брекзита\", каза Санчес. \"В последната минута\" \"Няма нужда четвъртата по големина европейска икономика да подкарва с камшик най-малката европейска икономика към масата за преговори\", заяви през деня ръководителят на изпълнителната власт на Гибралтар Фабиан Пикардо пред парламента на британската колония. \"Испания е входната врата към Европа. На практика имаме повече причини да си сътрудничим и разговаряме с Испания, отколкото с останалите страни\", допълни главният министър Пикардо. \"След месеци на преговори недопустимо е в последния момент испанското правителство да заплашва, че ще използва правото си на вето над споразумението за Брекзит\", отбелязва критично от своя страна 48-годишният адвокат Моузес Анахори. Макар и недопустимо, за съжаление не е изненадващо от страна на Испания да повдигне \"проблема за Гибралтар\" в последната минута\", допълва той, опасявайки, че това може да подрони доверието между Скалата и нейната съседка. Друг адвокат, 41-годишният Оуен Смит, казва, че би се радвал Брекзитът да пропадне, след като и той като огромната част от жителите на Гибралтар е гласувал Обединеното кралство да остане в ЕС. Смит обаче не казва, \"че сегашният спор около Гибралтар е в състояние да провали целия процес\", въпреки че три дни до срещата на върха все още нищо не е договорено.", "date": "2018.11.23", "title": "Гибралтар се дразни, че е станал трън в петата на Брекзита"}
{"url": "https://www.24chasa.bg/novini/article/7166747", "text": "Процедурата за одобрение на АЕЦ „Белене“ от страна на Европейската комисия би отнело месеци, а не години, и това няма да забави проекта, заяви пред   енергийният министър Теменужка Петкова. Тя коментира появили се информации, че заради процедурата проектът може да се забави с години и да не може да бъде осъществен. Преди да се стигне до искане за нова нотификация, първо трябва да се разбере дали ще бъде избран инвеститор за проекта и дали ще се строи централата, обясни Теменужка Петкова. „Ние трябва да проведем процедурата за избор на стратегически инвеститор, да видим дали ще има интерес към проекта и ако се стигне до създаване на компания, до възможност за реализация на проекта, то тогава тези инвеститори, които са в дружеството, трябва да подадат информация до Европейската комисия, че са настъпили промени в инвестиционния проект“, обясни Петкова и каза, че след това Комисията ще направи своите анализи и проверки. Проектът, който ще предложим на инвеститорите, е същият проект като технология – той не е променен, каза още енергийният министър. Не съществува хипотеза държавата да налива пари, категорична бе тя и добави: \"Нашето мнение е, че този проект трябва да бъде реализиран изцяло на пазарен принцип. Това, с което българската държава ще участва, е апорт на активите, които притежаваме във връзка с този проект. Това са активите, с които ние ще участваме, но за наливане на пари не става дума. Може би до края на годината ще приключи оценката на активите\". Теменужка Петкова обясни също, че държавата ни може да получи 1 милиард и 92 милиона долара по договора за транзит с Русия, ако след пускането на „Турски поток“ преносът не става през страната ни. Разработва се концепция за газоразпределителен център на територията на България, заедно с ЕК, обясни министър Петкова. Тя уточни, че концепцията включва необходимостта от изграждане на инфраструктура, която да даде възможност за доставка на природен газ от различни източници. Съдържа се и концепция за реализация на борса за търговия с газ. „За да бъдем абсолютно сигурни в това, което възнамерява да направи „Газпром“, ние трябва да получим официална информация от тяхна страна. Ние сме готови за реализацията на такъв проект“, коментира енергийният министър и посочи какви са ползите: \"Печелим това, че ще България ще запази стратегическото си място на газовата карта на Европа, защото може би по-добре е да си зададем въпроса какво губим. Как ще разработим концепцията за хъба, ако през територията на България не преминават потоци природен газ? Ние разполагаме с много добре развита газопреносна инфраструктура. 80 процента от компресорните станции в региона се намират на наша територия. Какво ще се случи с тази инфраструктурна - все едно ли е на българския данъкоплатец, все едно ли е на нас като държава, че тази инфраструктура на практика ще остане неизползваема и всички тези средства, които ние сме инвестирали през годините, просто ще останат на празно и на хаос?”. За да се види дали има икономически интерес от изграждането на такава инфраструктура е предвидено да се направи пазарен тест. „Булгартрансгаз“ ще проведе този тест може би в началото на декември и ще се види реалният интерес, обясни министър Петкова. По думите й ако излезе, че проектът е неефективен, той няма как да се реализира. Тя е категорична, че много по-неефективно е обаче през тръбите да не минава газ: \"Трябва да е ясно едно - няма как да бъде подписан друг договор или няма как да бъдат предприети други действия, преди ние да имаме гаранция, че ще бъде резервиран капацитет във връзка с новия проект. Това означава, че трябва да бъдат предприети действия за преструктуриране на този договор, на действащия договор, при условие, че бъде резервиран капацитет за следващите 15-20 години\". Сделка може да има, когато се водят преговори, а такива още не са стартирали, каза Теменужка Петкова и добави, че все още не е получено официално уведомление от страна на „Газпром“: \"Това са в момента възможни сценарии, за които ние говорим и които и колегите от \"Булгартрангаз\" са анализирали, и ние тук - в Министерството на енергетиката правим един много сериозен анализ на приходите, които бихме могли да реализираме по договора, който е съществуващия до 2030-а година. Първоначалният анализ показва, че индикативната печалба до 2030-а година, която бихме могли да реализираме по този договор, при положение, че по тръбите не преминава природен газ, е около милиард и 92 милиона. Това, което показва съвсем първоначалният ни анализ е, ако такъв един проект бъде реализиран при всичките условия, при всички изисквания на европейското законодателство - след провеждане на пазарните тестове, след резервиране на капацитет, след подаване на обвързващи оферти, показва, че от 2020-а до 2040-а година индикативната печалба е над 4,358 млрд.", "date": "2018.11.23", "title": "Теменужка Петкова: Одобрението на АЕЦ „Белене“ от ЕК няма да забави проекта"}
{"url": "https://www.24chasa.bg/novini/article/7166742", "text": "Турската прокуратура внесе днес в съда обвинителния акт по делото за убийството на руския посланик в Анкара Андрей Карлов, предаде ТАСС, като се позовава на Анадолската агенция. Общо 28 са лицата, заподозрени в организирането на убийството на посланик Карлов. Сред заподозрените е живеещият в САЩ лидер на Фетхуллахистката терористична организация (ФЕТО) Фетхуллах Гюлен, предаде БТА. Посланик Карлов бе застрелян на 19 декември 2016 г. по време на откриването на фотоизложба в Анкара. Нападателят Мевлют Мерт Алтънташ, 22-годишен полицейски служител, бе убит от турските сили за сигурност. Според турските власти зад убийството на руския посланик стои движението на Гюлен. Анкара обвинява Гюлен за организирането на опита за преврат в Турция през юли 2016 г.", "date": "2018.11.23", "title": "Внесоха в съда обвинителния акт по делото за убийството на руския посланик Карлов"}
{"url": "https://www.24chasa.bg/novini/article/7166750", "text": "Количеството „Новичок“ в шишенцето от парфюм, използвано в Солсбъри, е достатъчно да убие хиляди, заявиха разследващите случая. Дийн Хейдън, който води разследването на инцидента в Солзбъри, при който с „Новичок“ бяха заразени бившия руски шпионин Сергей Скрипал и дъщеря му Юлия, заяви в предаването „Панорама“ на Би Би Си, че поставянето на нервнопаралитичното вещество на вратата на Сергей Скрипал е абсолютно безотговорен акт, съобщи  Версията на разследването е, че веществото е било внесено във Великобритания в шишенце парфюм „Нина Ричи“ със специален пулверизатор, с който е била напръскана дръжката на входната врата на Сергей Скрипал, но след това в шишенчето е останало достатъчно количество „Новичок“, който да убие хиляди хора. По-късно в Солсбъри се заразиха още двама души от намерено в кофа за боклук шишенче от парфюм, като 44-годишната Доун Стърджес почина. Полицаят Ник Бейли, който също бе заразен с веществото, разказа в предаването как животът му напълно се е преобърнал след инцидента. Лондон обвини Кремъл за инцидента в Солсбъри. В „Панорама“ бяха показани нови кадри на двамата руснаци, които британците обвиняват в извършването на нападението и които според тях са агенти на руското военно разузнаване.", "date": "2018.11.23", "title": "„Новичок“ в шишето от парфюм в Солсбъри било достатъчно да убие хиляди"}
{"url": "https://www.24chasa.bg/novini/article/7166753", "text": "Учени се натъкнаха на фосилизирани останки от тревопасно животно с размерите на слон, което е обитавало Европа преди над 200 милиона години, съобщиха Асошиейтед прес и Ройтерс, цитирани от БТА.  Видът е кръстен Lisowicia bojani на името на селцето в южната част на Полша, където е направена находката. Полските учени отбелязват, че тревопасното се е хранело с нещо като човка и е имало вид на влечуго. Живяло е през геоложкия период триас. Уникалността на новото откритие се състои в това, че Lisowicia bojani принадлежи към същия еволюционен клон, към който са причислени бозайниците. Това означава, че подобното на слон създание е било един от най-ранните предшественици на човека. Откритието доказва, че динозаврите не са били единствените едри животни, които са живели в този период. \"Това е едно от най-изненадващите фосилни открития от епохата на триаса в Европа\", заяви палеонтологът Грегорж Невдиедски от университета в шведския град Упсала, един от авторите на проучването. Досега преобладаваше теорията, че далечните предшественици на човека са били с малки размери и са се хранели с насекоми. Находката в Полша е на път да предизвика истински обрат в науката.", "date": "2018.11.23", "title": "Учени се натъкнаха на фосил на голямо тревопасно с размерите на слон"}
{"url": "https://www.24chasa.bg/novini/article/7166754", "text": "Установен е извършителят на убийството на 59-годишния Румен Райчев. По разпореждане на наблюдаващия прокурор от Окръжната прокуратура в Добрич е привлечен като обвиняем за умишлено убийство 56-годишният Иван Ж. Той задържан за срок от 24 часа. Обвиняемият е направил самопризнания. Както информира пресслужбата на Апелативната прокуратура във Варна, 59-годишният Румен Райчев е бил обявен за издирване по сигнал на близките му. След като напуснал дома си на 31 октомври тази година, той бил в неизвестност.  Извършената аутопсия е открила тежки травми по тялото на жертвата, които били несъвместими с живота – счупени са били почти всички ребра, което е довело до дихателна недостатъчност. Жертвата и обвиняемият са се познавали. Назначени са експертизи по образуваното досъдебно производство за престъпление по член 115 от НК. Окръжната прокуратура в Добрич ще внесе искане в Добричкия окръжен съд за вземане на най-тежката мярка за неотклонение „Задържане под стража“ на обвиняемия Иван Ж.", "date": "2018.11.23", "title": "Арестуваха мъж за убийството на изчезналия преди месец добричлия"}
{"url": "https://www.24chasa.bg/novini/article/7166768", "text": "Специалисти ще разработят догодина стандарти и правила при срещи с бели мечки в Арктика за компаниите и техните сътрудници, предаде ТАСС, цитирана от БТА. Тези едри едри хищници понякога се приближават опасно до населените места. Приетите правила ще бъдат включени в общонационалния Росстандарт. Те ще имат за цел избягването на конфликтни ситуации, като под внимание са били взети препоръките на 40 предприятия и ведомства, които развиват дейности в Арктическия регион. Правилата ще се отнасят както за среща с бели мечки извън населените места, така и за начините на реагиране при техни посещения в обитаеми постройки. Стандартите ще вземат предвид биологичните особености на животните и някой принципи - да не се дава храна на мечките, как най-ефикасно да бъдат изплашени и прогонени и как никога да не бъдат вземани на ръце малките на хищника. Предвидено е и изграждане на задължителни заграждения в ареала на на белите мечки, когато в съседство има училища и детски градини.", "date": "2018.11.23", "title": "В Арктика въвеждат правила при срещи с бели мечки"}
{"url": "https://www.24chasa.bg/novini/article/7166772", "text": "България предложи експертна помощ за предприсъединителния процес на Албания и Република Македония към членство в Европейския съюз. Това заяви вицепремиерът и министър на външните работи Екатерина Захариева в Солун, където участва в четвъртата четиристранна министерска среща на Албания, България, Гърция и Република Македония. Захариева призова още всяка от четирите страни да излъчи дипломат за връзка, който да координира изпълнението на решенията, приети в четиристранен формат, информира от външно министерство.  “Когато се видяхме през май т.г., се разбрахме нашите срещи да бъдат по-практични и да доведат до конкретни резултати - с участието на университетите, журналисти за съвместни пътувания в четирите държави, обмен на млади дипломати”, заяви Захариева. Тя припомни и усилията, които положи България по време на своето Председателство на Съвета на ЕС за даването на зелена светлина за започване на преговори за Албания и Република Македония, като изтъкна, че работата на българската дипломация за европейска перспектива на Западните Балкани продължава. “След Солун 2003 имаше София 2018 и се надявам да имаме Загреб 2020. Софийската декларация и Софийският дневен ред съдържат конкретни предложения за сътрудничество между 28-те държави членки и шестте страни от Западните Балкани, които искат да се присъединят”, допълни Захариева. Тя изтъкна и конкретните области на сътрудничество, заложени от европейските лидери в София - сигурност, икономика, младеж, свързаност, дигитализация и добросъседски отношения. По време на министерската среща в Солун участниците обсъдиха още редица регионални въпроси като диалога Белград-Прищина и ситуацията в Босна и Херцеговина след изборите. Екатерина Захариева изтъкна полезността на тези формати и припомни, че именно в Солун е постигнала договорка със своя албански колега Дитмир Бушати за признаването на българското малцинство в Албания. На срещата Албания бе представена от заместник-министъра на външните работи Артемиса Драло, заместник-министъра на финансите и икономиката Албана Шкурта, Гърция - от алтернативния министър на външните работи Йоргос Катругалос и от алтернативния министър на икономиката и развитието Стергиос Пицорлас, Република Македония - от министъра на външните работи Никола Димитров. На двустранна среща със своя колега от Република Македония Никола Димитров българският първи дипломат обсъди конкретните стъпки по прилагане на Договора за приятелство, добросъседство и сътрудничество между двете страни и заяви, че в общ интерес е съвместната мултидисциплинарна комисия най-накрая да излезе с реални резултати. Третото нейно заседание ще се проведе в София другата седмица. Захариева и Димитров обсъдиха предстоящото провеждане на съвместен бизнес форум и второ съвместно заседание на правителствата на двете страни след подписването на договора. Захариева проведе и среща с алтернативния министър на външните работи на Гърция Йоргос Катругалос, с когото обсъди редица аспекти на регионалното сътрудничество с акцент върху енергетиката. Двамата подчертаха важността от енергийна диверсификация на Балканите.", "date": "2018.11.23", "title": "България подкрепя процеса на Албания и Република Македония за влизане в ЕС"}
{"url": "https://www.24chasa.bg/novini/article/7166766", "text": "Окръжният съд в Пазарджик присъди обезщетение от 60 хиляди лв. за кмета на община Белово Костадин Варев за причинени му неимуществени вреди от страна на прокуратурата на Република България. Освен обезщетението от държавното обвинение ще трябва да заплатят на кмета и лихва върху него от 2015 г. насам, както и 2400 лв. разноски по делото. Като мотив за решението от съда посочват, че срещу Костадин Варев са били повдигнати незаконно обвинения за злоупотреба със служебно положение и умишлена безстопанственост с цел лична облага в качеството му на председател на общинския съвет на община Белово, по които образуваното производство е спряно и той е изцяло оневинен. Наказателното преследване започва преди повече от 10 години, когато Варев, тогава общински председател, и бившия кмет на Белово Веселин Найденов, са обвинени в незаконна приватизация на транспортно дружество, с която е причинена вреда на общинската хазна в размер на 250 хиляди лева. Срещу двамата са повдигнати обвинения и за безвъзмездно отдаване на общинския минералния плаж „Топлата вода“ и за промяна на регулацията му. В рамките на 10-годишния период са проведени множество съдебни заседания по делото, то е връщано за ново разглеждане от различни съдебни състави, като в крайна сметка Варев е оправдан. Съдът в Пазарджик обаче удовлетвори частично искът на Костадин Варев, който в исковата си молба настоява за обезщетение от 100 хиляди лв., но магистратите определиха размера му на 60 хиляди лева. Решението подлежи на обжалване пред апелативния съд в Пловдив.", "date": "2018.11.23", "title": "Кметът на Белово осъди прокуратурата за 60 000 лева"}
{"url": "https://www.24chasa.bg/novini/article/7166297", "text": "Китай се превърна във втората по големина дигитална икономика в света (около 3,5 трилиона щатски долара) след САЩ, според жълта книга, публикувана наскоро от „Social Sciences Academic Press\". Япония и Великобритания са съответно трети и четвърти, предава  . В жълтата книга, която представлява Доклад за развитието на конкурентоспособността в световен мащаб (2011 - 2017), се посочва, че след 70 години развитие, дигиталната икономика е проникнала в различни области на обществото на много нива, превръщайки се в решаващ фактор за устойчивото развитие на световната икономика. САЩ, Китай, Япония и Великобритания се нареждат съответно на първо, десето, четвърто и девето места по отношение на конкурентоспособност в сферата на иновациите, се казва в доклада, отбелязвайки, че дигиталната икономика е тясно свързана с иновациите. Броят на интернет потребителите на хиляда души, както и популярността, приложимостта и възможностите на дигитализацията бяха избрани от жълтата книга като четирите основни стандарта на измерване. Резултатите показаха, че световната дигитална икономика поддържа слабо, но стабилно развитие през последните пет години. Групирайки анализите, докладът разделя 100 големи държави в четири категории, базирайки се на нивото на развитие на дигиталната икономика. Посочват се големи различия между всяка категория, а най-слабо развитата е далеч зад първата, което разкрива сериозен дисбаланс в развитието на дигиталната икономика. С изключение на няколкото развити държави, като САЩ и Великобритания, повечето други показват очевидни слабости в развитието на индустрията.", "date": "2018.11.23", "title": "Китай е втората по големина дигитална икономика в света"}
{"url": "https://www.24chasa.bg/novini/article/7166790", "text": "Седемнадесет чужди граждани са открити в товарен влак тази сутрин в Пловдив, съобщиха от пресцентъра на ОД на МВР. Влакът пътувал от Турция към Централна Европа. Рано сутринта, около 6.20 часа на тел. 112 е подаден сигнал, че при проверка на товарната композиция, в един от вагоните са били установени 17 чужденци, 9 от които деца. По техни данни са сирийски граждани. По случая е образувано досъдебно производство, което се наблюдава от Районна прокуратура - Пловдив.", "date": "2018.11.23", "title": "17 бежанци са открити в товарен влак тази сутрин в Пловдив"}
{"url": "https://www.24chasa.bg/novini/article/7166784", "text": "Най-голямата опозиционна партия в Полша \"Гражданска платформа\" съобщи днес, че ще внесе в парламента искане за вот на недоверие на правителството на евроскептичната дясна националистическа партия \"Право и справедливост\", предадоха световните агенции. Шефът на парламентарната група на \"Гражданска платформа\" Славомир Нойман каза на пресконференция във Варшава, че причината за този ход на опозицията е корупционният скандал в полската Комисия за финансов надзор, избухнал след публикуването на информация, че председателят на комисията Марек Хшановски е искал рушвет от 40 млн. злоти (над 11 млн. долара) от крупен бизнесмен. Заради тези обвинения Хшановски подаде оставка и сега се води разследване. Премиерът Матеуш Моравецки побърза да назначи нов шеф на комисията, предаде БТА. \"Съвсем очевидно е, че управляващата партия се опитва да замаже аферата, а начело на правителството стои (нейният представител) Матеуш Моравецки\", каза Нойман пред журналистите. \"Гражданска платформа\" неведнъж се е опитвала да предизвика оставката на един или друг министър в правителството, както и на самия премиер, но винаги е губела гласуванията в Сейма, където управляващата партия има стабилно мнозинство. Затова, според Ройтерс, сегашният опит за вот на недоверие на правителството е по-скоро политически жест. Това призна и самият Нойман, като каза, че неговата партия си дава сметка, че опозицията не разполага с мнозинство, за да свали правителството. Той обаче изрази надежда, че може да се постигне свалянето на премиера Моравецки.", "date": "2018.11.23", "title": "Опозицията в Полша внася искане за вот на недоверие на правителството"}
{"url": "https://www.24chasa.bg/novini/article/7166852", "text": "Тя, за разлика от майка си и малкия си брат, оцелява благодарение на непознати, които споделят храната си с нея \"до последния грам\". Деветдесет и седем годишната Оксана Остапенко не е забравила за големия глад, покосил украинците през 30-те години. \"Идваха и ни отнемаха всичкото зърно\", разказва с треперещ глас Оксана Остапенко за \"Голодомора\" (\"изтребване посредством глад\" на украински), от който утре Украйна отбелязва 85 години. \"Кой нареди това?\", продължава да се пита прегърбената и слабичка възрастна жена. Този въпрос разискват и историците. По заповед на Сталин съветските власти започват през 1932 г. кампания за принудителна колективизация, в рамките на която конфискуват зърнените култури, житото, маслото, зеленчуците и добитъка на селяните, като по този начин ги обричат на глад. Тази трагедия, която според някои историци е причинена умишлено от съветската власт, за да пречупи копнежите на Украйна за независимост, причинява смъртта на милиони хора. Има данни и за случаи на канибализъм. \"От 1932 до 1934 г. гладът убива 13 процента от украинското население\" - 3,9 милиона души, от които един милион деца на възраст под две години, сочат най-новите изследвания на Украинския демографски институт. Съветските власти, които с десетилетия крият случилото се, блокират доставките на хранителни продукти в засегнатите от глада региони и продължават да изнасят жито в чужбина, въпреки че всеки ден хиляди хора умират от глад. Семейството на Оксана живее тогава в село Козлив в региона на Киев. Баща й, който имал парче земя, бил обявен за \"кулак\" (богат селянин) и изпратен от съветските власти за пет години в Далечния север на Русия. Останала сама с пет деца, майката на Оксана я изпраща да работи в съседно село. 12-годишно момиче пасе кравата на мелничар. Работникът от мелницата Егор Кривенко се смилил над детето и го поканил да живее с неговото семейство. \"Те ми казваха: дете, не се връщай в твоето село, там ще умреш\", спомня си Остапенко, която сега живее в Киев заедно с една от дъщерите си. \"Извадих късмет\", казва тя. Един ден майка й дошла да я види, \"а след това ми казаха, че е починала\", разказва бавно възрастната жена. Малкото и братче също починало. За да оцелеят, Кривенко разделял малкото, което имало за ядене, между двете си деца и Оксана. \"Всичко до последния грам се пресмяташе и делеше на малки порции за определен брой дни. По една лъжичка за неговите деца и за мен също, казва Остапенко. С риск да бъдат наказани членовете на семейството успяват да скрият малко зърно и картофи и да ги заровят дълбоко в земята. Оксана ходела и на гарата да събира разсипаните зърна, когато товарели на влаковете конфискуваното от селяните жито. С тези зърна варели нещо като супа. Украйна, където четвъртата събота на ноември е Ден на преклонение пред жертвите на глада, обяви през 2006 г. Голодомора за геноцид срещу украинския народ. Близо 15 други страни, сред които САЩ и Канада, последваха примера на Украйна. Русия, където няколко милиона души също стават жертва на глада през 1933 г., от години се противопоставя на подобно тълкуване. В навечерието на 85-ата годишнина от Голодомора в Украйна бе публикувана книга с десетки разкази като този на Оксана Остапенко. Казва се \"Човечност в нечовешки времена\". Според Володимир Тилишчак, един от авторите на книгата, много украинци са вкарани в затвора заради това, че са помагали на сънародниците си да оцелеят. Независимо дали са били учители, ръководители на колхози или просто селяни, те се осмелявали да дават на гладуващите част от реколтата или тайно да организират обеди за учениците. \"При възможно най-крайни обстоятелства някои хора са имали смелостта да се опълчат\", подчертава Тилишчак. /БТА/", "date": "2018.11.23", "title": "\"Кой нареди Голодомора\", се питат още украинците 85 години по-късно"}
{"url": "https://www.24chasa.bg/novini/article/7166870", "text": "Сръбският президент Александър Вучич обвини силите на НАТО в Косово /КейФОР/ в умишлено заблуждаване на обществеността, предаде ТАСС, като се позовава на пресслужбата на президента. Вучич посочи това днес на среща с посланиците на Русия и Китай, предаде БТА. Нахлуването на отряди на РОСУ /косовските специални части/ в северна Митровица показа, че силите КейФОР, тоест НАТО, умишлено са заблуждавали обществеността. Днес на всички е ясно по чия заповед и в съглашателство с кого представителите на НАТО са лъгали, каза Вучич. По-рано днес косовските специални части РОСУ предприеха арести на няколко адреса в северната /сръбска/ част на Косовска Митровица, където трябваше да се състои протестна акция на косовските сърби срещу въведеното от Прищина увеличаване със сто процента на митата върху сръбски стоки. Косовската полиция арестува в северна Митровица четирима души в рамките на разследването на убийството на косовския сръбски политик Оливер Иванович, съобщи говорителят на косовската полиция Даут Ходжай. Ходжай допълни, че косовската полиция е извършила акция на четири места по заповед на съда. Във връзка със ситуацията Вучич се срещна извънредно с посланиците на Русия и Китай Александър Чепурин и Ли Манчан и проведе също среща с ръководителите на силовите структури. Лидерите на етническите сърби в Косово призоваха за спокойствие и поискаха от Сърбия и международната общност да им помогне, съобщава Асошиейтед прес. Горан Ракич, кмет на северната част на Косовска Митровица, заяви пред АП, че лидерите на етническите сърби са формирали кризисен център и са призовали международната общност и Сърбия за помощ. Той посочи, че е говорил по телефона със сръбския президент Вучич. Съветникът на Вучич Никола Селакович заяви, че арестите на четирима сърби в Косово са имали за цел \"всяване на страх, сплашване и демонстриране на сила\" спрямо сърбите в Косово. Това е игра на нерви, ходене по въже. Целта да се провокира нашата реакция, което ще бъде незабавно използвано за мерки срещу нас, каза Селакович.", "date": "2018.11.23", "title": "Вучич: Силите на НАТО в Косово умишлено заблуждават обществеността"}
{"url": "https://www.24chasa.bg/novini/article/7166539", "text": "Астрономи откриха близнак на Слънцето, образувал се в същия облак от газ и прах преди 4,6 милиарда години, съобщи в. \"Дейли мейл\". Звездата HD 186302 е на разстояние около 184 светлинни години. Звездите се образуват в облаци от газ и прах, които постепенно се разпадат и питомците им се пръсват из галактиката. Смята се, че до 85 процента от звездите са бинарни двойки. След като се разделят, обаче е трудно да бъдат идентифицирани като сходни, предаде БТА. \"Тъй като няма много информация за миналото на Слънцето, изучаването на такива звезди може да ни помогне да разберем къде в галактиката и при какви условия се е образувало Слънцето\" - каза ръководителят на екипа Вардан Адибекян от Института по астрофизика и космически науки в Португалия. Учените са използвали данни от проекта AMBRE за галактическа археология и от мисията \"Гая\" на Европейската космическа агенция. Те са подбрали звезди с химичен състав, съответстващ най-много на слънчевия, изчислили са как те се променят и какви са кинематичните им свойства. Макар и астрономите да са открили само един сродник на Слънцето - HD 186302, той се оказал много специален. Той толкова прилича на звездата ни, че вероятно е неин близнак", "date": "2018.11.23", "title": "Астрономи откриха близнак на Слънцето"}
{"url": "https://www.24chasa.bg/novini/article/7166537", "text": "\"Концесионната такса на \"Юлен\" за ски зона Банско ще бъде увеличена и ще водим преговори за преразглеждане на концесионната площ\". Това съобщи министърът на околната среда и водите Нено Димов на брифинг днес.  \"Очаквам следващата сряда Министерският съвет да ме упълномощи да преговарям с \"Юлен\" АД за преразглеждане на концесионното възнаграждение. Засега с тях сме водили само предварителни разговори по тази тема\", каза Димов. За концесионната площ обаче той каза, че тя е изначално сбъркана още при подписването на договора през 2001 година. \"Този въпрос ще бъде разрешен много трудно\", каза екоминистърът. ", "date": "2018.11.23", "title": "Нено Димов: Площта на концесията на \"Юлен\" е сбъркана още в договора"}
{"url": "https://www.24chasa.bg/novini/article/7166549", "text": "Не трябва да се отъждествяват съобщенията за намаления и намалението на цените, предупреждават от Националната асоциация за защита на потребителите, предаде БТА.  За днешния \"Черен петък\" те съветват да не се пазарува от сайтове, които са непознати за нас и с които не сме работили до момента. Съобщение за намаление над 30 процента създава предпоставка да си помислим разумно, че търговецът не ни прави подарък, а просто се опитва да ни принуди да купим ненужна стока, отбелязват от асоциацията. Най-големите измами те очакват в ценовия сегмент между 10 и 20 лв. или около тях, защото това са сделки, в които встъпва обикновено социалнослабият потребител и в последствие той нито има социалния контакт, нито икономическия ресурс, за да предяви рекламация с успешен край за стока, закупена с измама, и връщане на средствата. Има много ясна и точна формулировка в закона при какви условия се прави съобщението за намаление, но за съжаление тя се чете неправилно, смятат от асоциацията. Много често се отъждествяват съобщенията за намаления и намалението на цените. Когато бъде изписано, че една цена ще бъде намалена, то трябва да бъде спазено условието, че тя трябва да бъде прилагана поне един месец преди това - константно. Търговецът може да променя цената свободно, но когато поставя съобщение за намаление, то трябва да бъде обявено поне един месец след като една цена е била прилагана без промяна, като то не може да бъде по-кратко от един ден и по-дълго от един месец, обясняват от асоциацията. На територията на страната масово се наблюдава, в продължение на месеци и дори на години, едно и също текстово съобщение за намаление да стои по витрините на търговските обекти, а според Закона за защита на потребителите то не трябва да е по-дълго от един месец, припомнят те. И като изключим \"Черен петък\" и сезонните разпродажби, основно зимни и летни, всяко едно съобщение през останалия период от време трябва да ни бъде предупреждение, че този търговец ще се опита да ни продаде нещо, което е отхвърлено и не е прието от пазара, отбелязват от асоциацията.", "date": "2018.11.23", "title": "Асоциацията за защита на потребителите: Не пазарувайте от сайтове, които са ви непознати"}
{"url": "https://www.24chasa.bg/novini/article/7166555", "text": "С 99 гласа \"за\", пет - \"против\" и 27 въздържали се парламентът ратифицира Актуализираното общо споразумение за създаване на рамка за управление и обвързаност с условия на Механизма за бежанците в Турция между държавите-членки на Европейския съюз и Европейската комисия и образеца за сертификат за финансов принос, съобщи БТА. Внесеното за ратификация от правителството актуализирано общо споразумение продължава политиката на ЕС за хуманитарно подпомагане на бежанците в Турция, която приютява в момента най-голям брой бежанци и мигранти от Сирия и Ирак, се посочва в мотивите. Първият транш от 3 млрд. евро включва един млрд. евро от бюджета на ЕС, а останалите 2 млрд - от страните-членки. В резултат на това успешно са подпомогнати около 1,2 млн. бежанци от най-уязвимите групи, а също така са осигурени образователни материали за 500 000 ученици от семействата на бежанците и са подпомогнати с основна медицинска помощ 764 000 бежанци, пише вносителят. На заседание на Съвета на Европейския съюз от 28 и 29 юни 2018 г. е постигнато споразумение за осигуряване средства за втория транш отново от 3 милиарда евро, като 2 милиарда - от бюджета на ЕС, а 1 млрд евро ще постъпят от страните-членки, като вноските им са изчислени въз основа на дела на брутния национален доход на страната в общата сума на брутния доход общо за Европейския съюз. По това изчисление делът на България е 3 198 581 евро /6 255 880,68 лв./ . Той трябва да бъде изплатен съгласно предложения от комисията график през всяко трето и четвърто тримесечие на годините в периода 2019-2023 г. Графикът за плащанията ще започне от третото тримесечие догодина като съответно - за 2019 г. - 722 240 евро, за 2020 г.- 938 624 евро, за 2021 г. - 557 194 евро, за 2022 г. - 548 716 евро, за 2023г. - 431 808 евро. Финансирането за България ще се осъществи от централния бюджет, чрез бюджета на МВнР. Според Плане Манушев /ГЕРБ/, въпреки критиките към споразумението, след получаването на първия транш от Турция, бежанският натиск към българската граница е намалял съществено. Той посочи като недостатък несъгласието на Анкара да допусне мониторинг на изразходваните средства. Против ратификацията се изказаха от БСП и от Обединени патриоти. Групите на ОП и БСП си прехвърлят топката и важни международни документи не биват подкрепяни от България, коментира председателят на външната комисия Джема Грозданова /ГЕРБ/. Това, подчерта тя, не е полезно в момента за страната ни, особено, когато предстоят евроизбори. И даде още доказателства - сходните позиции на двете групи по т.нар. Истанбулска конвенция, по Глобалния пакт за миграция. Споразумението с Турция е в полза на националната ни сигурност за ограничаване на нелегалната миграция, то не е трайно, нито единствено, но е решение, което в момента работи, посочи Грозданова. Проблемът според нея е, че документите не се познават, а политиците вътрешнополитически се заиграват с темите. Определени политики на ОП по международни теми не са в полза на ГЕРБ, защото ГЕРБ по този начин започва да губи идентичност, смята председателят на външната комисия. От ОП възприеха като обида обвързването им с БСП по международни документи. Това, че мислиш различно, не означава че си враг на ЕС, опонира й Юлиан Ангелов. Той напомни, че с ГЕРБ имат подписано споразумение за общо управление. От левицата са категорични, че с ратификацията на документа не се гарантират националните ни граници. Валери Жаблянов посочи, че това споразумение действа три години, но какво е решило то, дори не е последвано от друго. БСП са против сепаративни споразумения на ЕС, обяви представителят на българската левица.", "date": "2018.11.23", "title": "Ратифицирахме споразумение на ЕС с Турция за бежанците"}
{"url": "https://www.24chasa.bg/novini/article/7166556", "text": "Военноморските сили ще разполагат с високотехнологичен комплекс за подводни операции след реализацията на проект, финансиран от ЕС. Това съобщи днес командирът на ВМС контраадмирал Митко Петев, който участва в отбелязването на годишнината от създаването на Военноморската база във Варна, цитиран от БТА. Техниката, която Военноморските сили ще придобият при реализацията на проекта, е барокамера, високотехнологично водолазно оборудване, включително и автономни апарати. Модулният комплекс е преносим и може да бъде транспортиран с контейнери, като в рамките на 24 часа може да бъде доставен навсякъде, където е необходимо в страната, обясни Петев. Чрез комплекса ВМС ще има възможности не само да изпълнява морски подводни операции за оказване на аварийна помощ, но и да извършва дълбоководни действия до 100 метра. Освен това модулният елемент може да се използва когато е необходимо и във водни басейни във вътрешността на страната. Високотехнологичният комплекс може да се използва и за гарантиране на безопасността на пристанищата, а също така и за противоминни действия, каза командирът на ВМС. В проекта са включени и обучението на военнослужещи и разработването на високи технологии, като костюм за подводна интервенция, при който всички биометрични данни на водолаза ще могат да се следят и контролират дистанционно. Петев каза, че срокът за изпълнението на проекта за създаване на \"Модулен елемент за бързо развръщане за подводни интервенции\" е 2 години. ВМС участва реализацията му съвместно с Франция и Гърция. При отбелязването на 121-та година от създаването на Военноморската база във Варна контраадмиралът каза, че създаването й не е събитие от регионално значение или от значение за ВМС. Преди 121 години България решава да е морска държава и с преместването на Дунавската флотилия на море и създаването на морска част заявява пред света, че има българско море и то ще бъде отстоявано достойно от български моряци, допълни той. В момента в Пункта за базиране - Варна, каквото е сегашното име на базата, са позиционирани две дивизиона кораби, отделен отряд противоминни кораби и спомагателни брегови и логистични и комуникационни формирования.", "date": "2018.11.23", "title": "Военноморските ни сили с барокамера и водолазно оборудване за подводни операции"}
{"url": "https://www.24chasa.bg/novini/article/7166571", "text": "Бившият македонски премиер Никола Груевски не е избягал, а му е дадена възможност да напусне Македония, смята Сладжана Тасева, председателка на \"Трансперънси интернешънъл\" за Република Македония, предаде Танюг. Тя смята, че става въпрос за договорен сценарий, за който тепърва ще се узнава какво точно е договорено, предаде БТА. \"Мисля, че не е възможно в държава, в която функционират закони и институции, лице, против което се водят няколко съдебни процедури, което също така има лична охрана и спрямо което са наложени мерки за неотклонение, да може да напусне държавата. Това не е възможно без предварително договаряне\", каза Тасева за ТВ 21. Тя смята, че Груевски е пуснат да напусне страната или че му е помогнато да го стори, за да може да се реализират всички предвидени сценарии в Република Македония. \"Смятам, че е станало точно така въз основа на факта, че преди бягството е успял незабелязано да изчисти всичките си банкови сметки в Македония\", заключава Тасева.", "date": "2018.11.23", "title": "\"Трансперънси интернешънъл\": Бягството на Груевски е договорено"}
{"url": "https://www.24chasa.bg/novini/article/7166350", "text": "Издателят на вестник \"24 часа\" - \"168 часа\" ЕООД, . С този грант и допълнително финансиране от \"168 часа\" ЕООД беше създаден продуктът Smart24chasa, в партньорство със специализираната в дигитализация фирма „Димирома”.  Digital News Initiative (DNI) e  \"Издателят на „24 часа” с  - платформа за иновативна журналистика, която ще бъде използвана както от работещите в \"24 часа\", така и от всички журналисти от Медийна група България и от други медии, от обикновени потребители, които се регистрират в нея чрез профила си в Google или Facebook\", според координатора на проекта Станимир Въгленов, директор \"Онлайн проекти\" на Медийна група България. Платформата е съвкупност от функционалности за събиране на информация по дефинирани теми от потребителите и комбинирането й в краен дигитален продукт, казва управителят на специализираната в дигитализация фирма „Димирома” Роман Ангелов. С помощта на Smart24chasa потребителят ще може да създава нова тема, която след това да бъде достъпна за проучване и развиване, като всички потребители ще могат да я редактират, коментират и модерират. Цялата информация ще бъде категоризирана по източник: социални медии, собствен цифров архив на „24 часа”, източници на данни със свободен достъп, правителствени и частни сайтове, търговски и потребителски източници и др. В този четвърти кръг получихме 685 проекта от 29 държави. От проектите, финансирани днес, 47 са прототипи (проекти в начален етап, изискващи финансиране до 50 000 евро), 33 са средни проекти (изискващи финансиране до 300 000 евро), а 22 - големи проекти (изискващи до 1 милион евро от финансирането), уточняват от Google.", "date": "2018.11.23", "title": "\"24 часа\" представя продукта Smart24chasa, \nфинансиран от Google със 100 000 евро"}
{"url": "https://www.24chasa.bg/novini/article/7166594", "text": "Трябва да има законова възможност държавата да финансира част от дейностите ни, каза за БТА председателят на Национална пациентска организация д-р Станимир Хасърджиев. По думите му пациентските организации са инициатори на различни скринингови програми, които по принцип би трябвало да са част от държавната политика, но държавата не плаща нищо за тях, нито подпомага дейността на организациите. Той обясни, че не става въпрос за финансиране на цялата дейност, а на тази, която произтича от закона, засягаща работата на национално представените организации. За поредна година се опитваме да договорим с държавата европейски принципи на партньорство, допълни още Хасърджиев и подчерта, че министърът на здравеопазването е поел такъв ангажимент, но има отпор от страна на Министерството на финансите. Отговорностите на национално представените пациентски организации са сериозни, те излъчват представител в Надзорния съвет на НЗОК, дават становища по законопроекти, участват в различни комисии, добави още Хасърджиев. По света всички тези дейности са ангажимент и на държавата, която урежда финансирането, като целта е то да бъде публично и прозрачно. Европейският пациентски форум получава годишно оперативно финансиране, като принципът там е, че 80 процента от средствата, необходими за оперирането на организацията, се предоставят от европейските институции, а до 20 на сто се кофинансират от различи други източници, включително и от фармаиндустрия, посочи още Хасърджиев. По този начин се гарантира независимостта на пациентските организации, както и това, че съответните институции имат партньор, с който заедно разработват план за дейности от обществен интерес и е нормално тези дейности да бъдат финансирани с обществени средства, добави той.", "date": "2018.11.23", "title": "Пациентски организации настояват държавата да финансира част от дейността им"}
{"url": "https://www.24chasa.bg/novini/article/7166447", "text": "Съдия Атанас Атанасов от Софийския градски съд написа мотивите към оправдателната присъда по делото срещу депутатката от БСП Светла Бъчварова-Пиралкова. Заради забавянето им от близо 5 месеца на 9 ноември тази година главният прокурор Сотир Цацаров изпрати сигнал до Инспектората на Висшия съдебен съвет. В него той настоя да бъдат проверени причините за забавянето. Пиралкова бе оправдана от съдия Атанасов на 27 юни. В писмото до Инспектората на Цацаров уточняваше, че Софийската градска прокуратура е поискала от второинстанционния съд да постанови нова, осъдителна присъда, но поради липса на изготвени в срок мотиви към нея, делото в Софийския апелативен съд все още не може да започне. Прокуратурата даде на съд Светла Бъчварова- Пиралкова с мотив, че съзнателно била сключила неизгодна сделка между Селскостопанската академия, която тя е ръководила през 2009 г. и \"Литекс Комерс\", от което настъпила щета за 1 326 671,36 лв. Договорът, сключен на 13 август 2009 г. бил за отдаване на земи на академията, която по това време ръководела Пиралкова. Според мотивите на Атанас Атанасов тезата, че от сключената сделка е произлязла значителна вреда е изградена на безкритичното възприемане на заключенията на вещите лица, които са направили експертизата. Съдът отбелязва, че в хода на съдебното следствие събраните доказателства са опровергали твърдението на вещите лица от досъдебното производство.", "date": "2018.11.23", "title": "Излязоха мотивите по делото срещу\nдепутатката от БСП Светла Пиралкова"}
{"url": "https://www.24chasa.bg/novini/article/7166614", "text": "Точно 563 936,93 лв. са открити в банковата касета, наета и ползвана от главния секретар на Държавната агенция за българите в чужбина (ДАБЧ) Красимир Томов. Това е показало преброяването на всички банкноти в нея. Парите са в различни валути - евро, долари и паунди. Равностойността им в левове е изчислена по актуалния валутен курс на БНБ. Всички банкноти вече са описани. Предварителните данни на спецпрокуратурата от 20 ноември т.г. бяха, че в банковия сейф има 427 000 лв. Те бяха открити на 13 ноември т.г. Красимир Томов е следствен заедно с шефа на агенцията за българите в чужбина Петър Харалампиев и още двама души. Те са обвинени за участие в организирана престъпна група, замесена в схема за даване на български паспорти на чужденци. Томов бе арестуван на 29 октомври с още 20-ина души. След отварянето на банковата касета от прокуратурата съобщиха, че той е декларирал пред КПКОМПИ само 25 000 лв. спестявания и още 36 000 лв. от заплати.", "date": "2018.11.23", "title": "Преброиха 563 963,93 лв. в банковия сейф на главния секретар на ДАБЧ"}
{"url": "https://www.24chasa.bg/novini/article/7166615", "text": "\"Декларирал съм ползването на този недвижим имот - с ясно съзнание, че според моите оценки не представлява конфликт на интереси. Твърдо заявявам, че този конкретен имот няма общо с фамилия Домусчиеви, с техния бизнес или с техните собствености. Този апартамент е предоставен през 2012 г. за ползване от близък мой роднина. Кръстник на двете ми деца и на мен. Ще спра до тук - позволете ми да запазя и аз някакво лично пространство\". Това заяви в парламента финансовият министър Владислав Горанов във връзка  . Снощи в интервюто си в \"Шоуто на Слави\" главният прокурор каза, че ще назначи проверка за жилището, в което живее министърът и днес бе съобщено, че я назначил. Горанов обясни, че може чрез проверката да се търси политическа интрига и допълни: \"Можех да посоча неверни данни в декларацията, но за мен истината и спазването на закона са били на 1-о място\". Единственото, с което финансовият министър не бил съгласен, са твърденията, че домът му е предоставен от бизнесмен. \"Държа да заявя, че повод за проверката и информацията, която изтече в публичното пространство, е моята декларация. Тоест, аз лично през април съм декларирал факти и обстоятелства, които могат да бъдат проверени\", акцентира той. Министърът допълни, че главният прокурор е наложил проверка в резултат на журналистическо разследване. Той посочи, че ако проверката го изиска - ще представи цялата нужна информация.", "date": "2018.11.23", "title": "Апартаментът на Горанов бил предоставен от кръстника му през 2012 г."}
{"url": "https://www.24chasa.bg/novini/article/7166407", "text": "Кабинетът \"Борисов 3\" вероятно ще изкара пълния си мандат, каза във Велико Търново вицепремиерът Томислав Дончев. \"Ако разсъждаваме на ниво парламентарна аритметика, правителството има достатъчно подкрепа в парламента. Естествено парламентарната аритметика не е единственият отговор на този въпрос. Правителството ще работи, докато е възможно и докато има смисъл от неговата работа, това важи и за самия мен. Аз бих бил на служба, докато усещам смисъл от работата си. Надявам се да има смисъл до края на мандата\", коментира Дончев. Той подчерта, че това зависи и от обществените настроения. По повод протестите, които не спират в страната, вицепремиерът каза, че това е право на всеки български гражданин и единствената му молба е по време на протест, тези, които протестират, да не пречат на другите, които не протестират. \"Иначе всеки протест и всеки призив, който е издигнат, аз го слушам и го чувам внимателно и ако е възможно и реалистично, се опитвам да съобразя действията си с него. За съжаление невинаги е възможно\", допълни Томислав Дончев. Той предупреди недоволните, които зоват за смяна на системата, да внимават да не я разрушат. \"Не ме разбирайте криво. Системата не е съвършена, тя има нужда да се променя и с по-големи, и с по-малки крачки. Единственият стремеж е в опитите си да променим системата и да я направим по-добра, да не я разрушим. Защото ние друга държава си нямаме.Ако разрушим тази, която имаме, после ще трябва да я изграждаме наново, а както знаем от прехода, това отнема десетилетия\", каза той.", "date": "2018.11.23", "title": "Томислав Дончев: Правителството вероятно ще изкара пълния си мандат (Oбновена)"}
{"url": "https://www.24chasa.bg/novini/article/7166617", "text": "БСП организира петиция до Европейската комисия и ОЛАФ с искане за проверка на качеството на българските магистрали в лицензирана европейска лаборатория. Това заяви в декларация от парламентарната трибуна говорителят на ПГ на \"БСП за България\" Елена Йончева. Тя припомни, че групата на левицата е внесла в Агенция \"Пътна инфраструктура\" искане за независима експертиза на пътната настилка на магистралите, но все още няма отговор. \"Ако не искат чуят нашия глас, надяваме се гласът на суверена, гласът на българския народ да бъде чут\", коментира Йончева и призова хората да подпишат петицията без страх. Във връзка с получени сигнали и обществено недоволство от качеството на строителството, от БСП искат ЕК и ОЛАФ да направят независима експертиза на участъците от автомагистралите \"Тракия\", \"Хемус\", \"Струма\" и \"Марица\", изградени в последните пет години със средства от ЕС. Случаят \"Своге\" показва, че при сроителството на пътища се слагат материали, които не отговарят на задължителните изисквания, коментира Йончева и посочи, че това е предпоставка за пътни произшествия. Магистрали, първокласни и второкласни пътища започват да се ремонтират често веднага след като се изградят, посочи още тя. По думите й последният пример е с автомагистрала \"Марица\", която е официално открита в края на октомври 2015 г. и само пет месеца по-късно ремонтирана заради пропадане на около 200-метров участък. Йончева отбеляза, че в българското общество съществува и убеждението, че строителството на пътища е основен инструмент, който генерира корупция.", "date": "2018.11.23", "title": "БСП иска петиция до ЕК и ОЛАФ за независима експертиза на магистралите"}
{"url": "https://www.24chasa.bg/novini/article/7166628", "text": "Втори месец вече сме свидетели на наглостта и популизма на БСП. Втори месец сме свидетели на подбуждане на българския народ към протести с фалшиви покани за тях. Това заяви в парламентарната зала депутатът Спас Гърневски в декларация от името на групата на ГЕРБ. \"Лидерът на БСП заявява пред свои кметове призив за метеж - ще ги изметем, на 11-и ги няма. Както виждам, днес още сме тук, ама май вас няма да ви има напролет\", обърна се той към групата на социалистите, предаде БТА. По думите на Гърневски от БСП говорят за социална справедливост, но вчера в пленарната зала са защитавали богатите. \"Опитаха се да спрат увеличаването на данъка на онези коли, които са в гаражите на олигарсите. Вчера те не защитаваха българския народ, а техните, онези, които ги финансират\", коментира Гърневски. \"Говорят за социална политика, искаха във всяко село да има полицейски патрули. Ами ето, г-жа Нинова в своето изказване каза вчера - отивам в онези села и във всяко село патрули\", коментира Гърневски и допълни, че това показва, че ГЕРБ си изпълнява предизборната програма. \"Ама пазили г-жа Нинова, патрулите да не я изпускали от очи. Как няма да те пазим, г-жо Нинова, ние те пазим като рохко яйце. Само ти си тази, която много бързо най-после ще ликвидира тази пиявица, впита в тялото на българския народ, наречена българска социалистическа мафия. Затова ще те пазим. Още няколко месеца и ще си изпълниш задачата\", коментира той. По думите на Гърневски държавата е социална и доказателство за това бил фактът, че депутатите от БСП не работели, но получавали заплати. \"Каква е тази социална държава, откъде тези пари? Президентът нищо не работи, никакви отговорности няма, цял ден работата му е да критикува тези, които се мъчат да оправят хала на народа, 11 хиляди лева заплата. И толкова големи заплати, че вече объркаха посоките и взеха да спират в насрещното движение, да са по-близо до магазините за нови рокли\", заяви депутатът. В края на изказването си Гърневски прочете негов вариант на стихотворението на Христо Смирненски \"Червените ескадрони\". \"В утрото на светла eра, с факела на нова вера, идат бодри хамелеони с устрем стар и набег смел, летят над Тракия, летят над Мизия и с шрапнели проповядват новата фалшива визия\", бе част от стихотворението, пренаписано от Гърневски.", "date": "2018.11.23", "title": "Спас Гърневски: БСП подбужда народа към протести"}
{"url": "https://www.24chasa.bg/novini/article/7166633", "text": "Лидерът на БСП Корнелия Нинова изрази надежда експертизата за изграждането на оградата по границата да приключи с обвинителен акт в съда. Тя беше помолена да коментира телевизионно интервю на главния прокурор Сотир Цацаров, в което той заявява, че на базата на доклад на ДАНС е възложена експертиза, която да установи има ли завишени цени при изграждането на оградата по границата с Турция, предаде БТА.  Това означава, че сме били прави, когато сме подали сигнала, коментира пред журналисти в парламента лидерът на БСП. \"Очакваме да приключи експертизата, която е назначена, но от това, което чух от главния прокурор снощи, има сериозни основания да се смята, че там е извършено престъпление, т.е. надяваме се да приключи с обвинителен акт, внасяне в съда и поемане на отговорност от политически лица, които са взимали тези решения\", каза Нинова. Що се отнася до министър Горанов, крайно време е някой и него да го провери за нещо, коментира още тя.", "date": "2018.11.23", "title": "От БСП се надяват експертизата за оградата по границата да приключи с обвинителен акт"}
{"url": "https://www.24chasa.bg/novini/article/7166634", "text": "Няколко човека са ранени при стрелба в четвъртък вечерта (местно време) в мол в град Хувър в американския щат Алабама, съобщава AL.com. В мола е имало много посетители заради Черния петък, предава  Стрелецът, чието име засега не се съобщава, произвел няколко изстрела. Пристигналите на място полицаи успели да го убият. Точният брой на ранените не се съобщава.", "date": "2018.11.23", "title": "Стрелба в мол в Алабама на \"Черния петък\", има ранени (Видео)"}
{"url": "https://www.24chasa.bg/novini/article/7166282", "text": "Китай ще построи първия си подводен тунел за високоскоростни влакове, който ще свързва два града в източната провинция Джъдзян, съобщиха местните власти, цитирани от  . Според плановете за строежа, общата дължина на жп линията, която ще свързва гр. Нинбо с островния град Джоушан, ще бъде 70,92 км, а на подводния тунел – 16,2 км. Влаковете ще се движат със скорост от 250км/ч, като съкратят времето за придвижване между двата града от сегашните час и половина на 30 минути. Дължината на железопътните линии в Китай достигна 25 000 км, а Джъдзиян е една от първите провинции в страната с високоскоростна железница.", "date": "2018.11.23", "title": "Китай ще строи първия си подводен тунел за високоскоростни влакове"}
{"url": "https://www.24chasa.bg/novini/article/7166640", "text": "\"Ако възникне хипотезата, че трябва да увеличим цената, означава да стартираме процедурата отново, защото парламентът е гласувал милиард и половина без ДДС за авиацията. Така бихме загубили една година\". Това заяви министърът на отбраната и вицепремиер Красимир Каракачанов пред журналисти в парламента за процедурата за закупуването на нови изтребители. \"Няма защо да се притеснявам от натиск отвън. Всеки си рекламира собствената продукция. За мен е важно дали накрая те ще дадат цени, които отговарят на това, което ние можем да изразходваме като бюджет и най-вече дали отговарят на това да пазят въздушното пространство на България\", коментира Каракачанов на въпрос дали се притеснява от натиск отвън, след като в сряда американският посланик Ерик Рубин представи американските Ф-16 пред него и ги похвали като най-добрите. Според Каракачанов възможността цената за изтребителите да се вдигне за сметка на една от страните купувачи не стои, защото така другите ще обжалват поръчката. \"Нинова не е следена. В селата имаше патрули, за да не се изнася заразеният добитък. Тя обаче си позволи да излъже. Каза го, а след това отрече - че там се избиват нарочно животни, за да могат хората да се принудят да се изселят. Точните ѝ думи бяха - Нали четете, че нощно време кацат самолети с имигранти. Аз тогава повиках проверка от ДАНС, макар че на мен ми е ясно, че не просто няма как да кацне, а няма как да излети нито един самолет, на което и да е военно или бивше военно летище, без аз да знам. Въпреки това имаше проверка. Такива самолети никога не са кацали. Пътнически самолет много трудно ще кацне на изоставено военно летище - кой ги направлява изобщо нощно време, къде е кулата, кой им разрешава. Няма как да се я следвали полицаи. Те бяха там. На практика тя ги е следвала\", коментира вицепремиерът изказването на червената лидерка вчера, че при срещата ѝ с хора в селата в Ямболско са я пресрещнали полицаи и са присъствали на срещите ѝ.", "date": "2018.11.23", "title": "Каракачанов: Ще загубим 1 година, ако се увеличи цената за изтребителите"}
{"url": "https://www.24chasa.bg/novini/article/7166639", "text": "Цените на петролните фючърси се понижават рязко по време на петъчната търговия към най-ниски нива за 2018-а година с оглед на оставащите в сила притеснения относно възможността за подновяване на проблема с дисбаланса между предлагане и търсене на фона на влошаващите се перспективи пред глобалния икономически растеж в края на тази и за следващата година, предава  . По време на европейската търговия Фючърсите на петрола сорт брент с доставка през януари се понижават с близо 3,5% към 60,30 долара за барел, достигайки най-ниско ниво от февруари месец насам. Аналогичните фючърси на американския лек суров петрол се обезценяват с над 5% към 51,80 долара, достигайки по този начин най-ниско ниво от октомври 2017-а година и отправят поглед към психологическата важна бариера от 50 долара за барел. По този начин петролните фючърси вече се търгуват с около 30% под техните върхове, достигнати в началото на октомври с оглед на факта, че глобалното производство започна да надвишава потреблението на важната енергийна суровина през последното тримесечие на годината, слагайки край на периода на известен недостиг, който беше в сила от началото на 2017-а година. Трябва да се има предвид, че с оглед на драматичния спад през последните седмици, ценовата волатилност (ценовите колебания) и на двата типа основни петролни фючърси вече достигна през ноември нива, които за последно бяха видени при срива на цените на черното злато през периода 2014-а/2016-а година и преди това - по време на глобалната финансова криза през 2008-а/2009-а година. Поредното силно поевтиняване на петрола е факт въпреки предстоящата важна среща на 6-и декември на страните-производителки, известни като \"ОПЕК +\" (страните от картела и техни важни съюзници, включително Русия). Очакванията са, че на тази среща вероятно ще бъде договорено съкращаване на петролните добиви с между 1 млн. до 1,4 млн. барела на ден, тъй като водещите производители също се опасяват от завръщане на проблема със сръхпредлагането, който беше в основната на драматичната обезценка на петрола преди няколко години от нива около и над 100 долара към нива под 30 долара за барел.", "date": "2018.11.23", "title": "Най-ниски нива за 2018 г. на цените на петрола"}
{"url": "https://www.24chasa.bg/novini/article/7166664", "text": "27-годишен мъж от варненското село Есеница бе глобен 100 лв. по указа за борба с хулиганството, след като нахлу в час и зашлеви ученик. Странният инцидент станал на 20 ноември, около 12.30 часа в училището в селото. Децата от средния курс били в час, когато вратата на едната от стаите се отворила, мъжът влязъл, отишъл до едно от момчетата, ударил му шамар без никакви обяснения и си тръгнал. По данни на полицията нападателят и момчето нямат роднинска връзка. В случая става въпрос за съседски скандал.", "date": "2018.11.23", "title": "Мъж нахлу в час и зашлеви ученик, глобиха го 100 лева"}
{"url": "https://www.24chasa.bg/novini/article/7166666", "text": "Много хора смятат, че споразумението между премиера Алексис Ципрас и архиепископ Йероним и усилията да се хвърлят клевети срещу бившия премиер Костас Симитис чрез разследване на неговите и на семейството му финанси са предизвикали обратния ефект на това, което правителството искаше. Това възприятие вероятно е правилно, но ще разберем със сигурност на следващите парламентарни избори. Засега е очевидно, че докато премиерът и неговите хора подхождат към политиката като пропагандатори, опитвайки се да култивират определени впечатления в съзнанието на масите, в обществения дискурс този път преобладава мнението на тези, които са против. Нещата не изглеждат много добре за СИРИЗА и Независими гърци, тъй като играта на пиар, в която изглеждаха толкова умели преди, вече не им се получава. Ние не знаем кога Ципрас и Йероним са започнали за първи път да говорят за плана, който представиха по-рано този месец, но добрата химия между тях двамата беше видима от самото начало. Ясно е, че това е връзка, която датира от няколко години. Все пак, ако приемем, че архиепископът е успял да договори споразумение, което е от полза за Гръцката църква повече отколкото за държавата, като същевременно помага и на премиера, това би било пиар сензация от страна на втория или пък свързано с теснопартийни (или лични) фактори. Ципрас изглежда е продължил напред със споразумението, тъй като е вярвал в определени неща. Първото и най-важно - той е смятал, че би могъл да представи споразумението пред крайнолявата фракция на партията си и пред поддръжниците на СИРИЗА като постигане на разделение на църквата от държавата чрез конституционни промени за \"религиозно неутрална\" държава, но без това някога да бъде приложено в действителност. На второ място, той е смятал, че би създал впечатление извън СИРИЗА, че е в отлични отношения с църквата, след като ръководството й е приело споразумението; трето, че ще изпъкне като лидер, който се справя с дългогодишни проблеми, като изяснява икономическите отношения между държавата и църквата (до голяма степен в ущърб на първата, но това няма значение за него), след като реши спора за името с Бившата югославска република Македония; и четвърто, че споразумението би му позволило да освободи 10 000 длъжности на държавни служители, които би могъл да използва за печелене на гласове. Изглежда, че Ципрас се провали, както и архиепископът, защото не е взел предвид реакциите на свещениците. Говорителят на правителството също направи фалстарт, като съобщи, че 10 000 нови места ще бъдат налични от следващата година, оставяйки правителството да се мъчи да се измъкне от затруднението, което самото то създаде.", "date": "2018.11.23", "title": "\"Катимерини\": Ще има ли планът на гръцкото правителство за църквата ефекта на бумеранг"}
{"url": "https://www.24chasa.bg/novini/article/7166670", "text": "В рамките на ОП\"Региони в растеж\" в периода до 2020 г. се влагат 624 милиона лева за обновяване на образователната среда - както в професионалните гимназии, така и сферата на общото образование, и в сферата на ранното предучилищно образование. Това каза в Кърджали заместник-министърът на регионалното развитие и благоустройството Деница Николова. \"С усилията, които полагаме, ние успяваме да обновим над 80 процента от сградния фонд на образователната ни система\", каза още тя и подчерта, че с допълнителните средства, които се осигуряват за оборудване на специализираните училища, се постига ефектът за комплексно покриване на нуждите и по-високи резултати при децата. В Кърджали, заедно с областния управител Никола Чанев, кмета Хасан Азис и началника на Регионалното управление по образование Гроздан Колев, Деница Николова присъства на откриването на обновената по ОП \"Региони в растеж\" за 1,3 млн.лв. сграда на Професионалната гимназия по горско и селско стопанство. В училището учат близо 200 деца в различни форми на обучение, по четири специалности.", "date": "2018.11.23", "title": "Над 600 милиона лева се влагат за обновяване на образователната среда"}
{"url": "https://www.24chasa.bg/novini/article/7166671", "text": "„Развитието на технологиите позволява да правим все по-сигурно финансови операции. Технологичните компании, т.нар Финтек, предоставят все по-висока защита при плащания и печелят доверието на потребителите. Подпомагам развитието на Финтек компаниите у нас и смятам, че с днешното изложение ще подобрят още повече диалога си с българските институции. Това е ключово, за да създадем среда, която стимулира технологиите и същевременно гарантира необходимата сигурност на потребителите.“ Това заяви българският евродепутат от ГЕРБ/ЕНП Ева Майдел по време на откриването на изложението на Българската Финтек Асоциация в Народното събрание в петък, 23 ноември 2018 г, съобщават от пресцентъра на ГЕРБ. „Все по-рядко правим ралика межу местата, които използваме за пазаруване – онлайн или физически магазин, както и между средствата, с които се разпращаме – кеш, с карта, с телефон. Същевременно финансовият сектор е бил обект на двойно повече кибератаки през 2017 г. отколкото всеки друг сектор. Технологиите позволяват все по-бързи и удобни плащания, което може да намали вниманието на потребителите. Затова работим на Европейско и национално ниво да създадем високо ниво на сигурност за финансовите операции.“ Това допълни Ева Майдел, която подкрепи провеждането на изложението в Народното събрание. Българският евродепутат работи в подкрепа на финансовите технологии от 2016г., когато беше докаладчик на групата на ЕНП в Европарламента по доклада за бъдещето на Финтек. През февруари 2017г. Майдел организира в София кръгла маса на българските Финтек компании. На база на изводите от дискусията тя внесе предложения по Европейския план за действие за Финтек, който функционира от пролетта на 2018 г.", "date": "2018.11.23", "title": "Ева Майдел: Технологиите правят плащанията по-защитени"}
{"url": "https://www.24chasa.bg/novini/article/7166677", "text": "Евродоклад предвижда въвеждането на общи правила за използването на цифрови инструменти и процеси в областта на дружественото право. Документът, изготвен с активното участие на българския евродепутат от ГЕРБ/ЕНП Емил Радев, беше приет от Комисията по правни въпроси на Европейския парламент, съобщиха от пресцентъра на ГЕРБ. „Въвеждането на общи за целия Европейски съюз правила, както и на кратки срокове за регистрация на дружествата, ще бъде от голяма полза за малките и средни предприятия. Освен че процедурите ще бъдат по-евтини за фирмите, те ще подобрят мобилността и конкурентоспособността им”, изтъкна Радев. Според него използването на цифрови решения в дружественото право изисква високи стандарти за защита от измами или злоупотреби. „Радвам се, че предложенията ми бяха подкрепени от комисията, защото това ще позволи плащанията за онлайн регистрация на дружество да стават чрез платежна услуга с идентификация на платеца”, коментира българският евродепутат. В защита на обществения интерес и с цел да се предотвратят евентуални измами текстът предвижда още държавите-членки да могат да изискват кандидатите или техните представители да се явят лично пред компетентен орган за регистрацията или за процедурни стъпки, за които това физическо присъствие е необходимо. За да не се изгуби търсеният от законодателния акт ефект, физическото присъствие на лицето ще бъде изключение и ще се преценява за всеки отделен случай. За да се намалят разходите и административната тежест за дружествата, от тях няма да се изисква да представят на публичните органи една и съща информация повече от веднъж. Така например, няма да се налага да представят една и съща информация както на националния регистър, така и на държавен вестник. Вместо това, регистърът ще предава вече предоставената информация директно на държавен вестник. По подобен начин, когато дадено дружество е учредено в една държава-членка и иска да регистрира клон в друга страна от ЕС, то ще може да използва информацията или документите, които преди това са били подадени в някой регистър. В момента само в 17 държави-членки е налице изцяло онлайн процедура за регистрация на дружества. Съгласно новите правила дружествата ще могат да се регистрират, да създават нови клонове или да подават документи в търговския регистър по интернет във всички държави-членки. Oнлайн регистрацията отнема средно половината от времето и може да бъде до 3 пъти по-евтина. Това ще спести между 42 и 84 милиона евро годишно на дружествата в Европейския съюз", "date": "2018.11.23", "title": "Емил Радев: Чрез общи правила за онлайн регистрация намаляваме разходите за фирмите в ЕС"}
{"url": "https://www.24chasa.bg/novini/article/7166693", "text": "Агенция \"Пътна инфраструктура\" обяви обществена поръчка за избор на изпълнител за изработването на технически проект при ремонтно-възстановителните работи на моста над река Соколица при 29-ти км на пътя Тополовград - Харманли, съобщиха от пресцентъра на АПИ. Съоръжението е в експлоатация повече от 42 години. На базата на проекта, който ще бъде изготвен, след това мостът ще бъде основно ремонтиран. Бъдещият изпълнител ще трябва да изготви технически проект, включващ строителни дейности за нова пътна плоча, нова хидроизолация, полагане на нова асфалтова настилка, подмяна на дилатационните фуги, монтаж на нови парапети и мантинели и др. Общата индикативна стойност на поръчката за проектиране е близо 70 хил. лв. без ДДС. Срокът за изпълнение е 45 дни. Кандидатите могат да подават офертите си до 3 декември 2018 г.", "date": "2018.11.23", "title": "АПИ откри процедура за ремонта на моста на пътя Тополовград - Харманли"}
{"url": "https://www.24chasa.bg/novini/article/7165823", "text": "Над 40 милиона души в света ще останат без достъп до инсулин до 2030 г. заради епидемия от диабет, която се очаква да доведе до рекордно търсене. Учени твърдят, че количеството инсулин, нужно за ефикасното лечение на засегнатите от диабет тип 2, ще се увеличи с над 20% през следващите 12 години, съобщи Си Ен Ен. До 2030 г. приблизително 79 млн. пълнолетни, страдащи от диабет тип 2, ще имат нужда от инсулин. Ако обаче се запази настоящото ниво на достъп до медикамента, то едва половината от тези хора ще могат да си набавят нужните количества, сочи проучването, публикувано в списание Lancet Diabetes and Endocrinology. Учените са изследвали предполагаемото разпространение на диабет през идните 12 години, опитвайки се да предвидят броя на хората, страдащи от метаболитното нарушение. Необходимо е значително подобрение на достъпа, предупреждава докладът, особено в някои региони на Африка, Азия и Океания, където диабетиците ще бъдат най-силно засегнати от недостига. Проучването е изготвено на база на данните на Международната диабетна федерация и 14 отделни изследвания, които дават представа за броя на страдащите от диабет тип 2 сред 221 страни по света. Според доклада броят на диабетиците по света ще нарасне от 406 млн. души през 2018 г. до 511 милиона през 2030 г. От тези 511 млн. души по света, 79 млн. ще се нуждаят от инсулин, което означава 20% ръст в търсенето, като само 38 млн. ще имат достъп, ако се запази настоящото предлагане. Инсулинът се използва от всички страдащи от диабет тип 1 и от някои хора с диабет тип 2. Болестта е свързана пряко с начина на живот, като за нея допринасят затлъстяването, лошото хранене и липсата на движение. Третирането с инсулин обаче е скъпо, а пазарът се доминира от едва три производителя, сочи проучването. “Освен ако правителствата не започнат инициативи, които да направят инсулина по-достъпен, неговата употреба ще си остане далеч от оптималното”, казва д-р Санджай Басу, асистент в Станфордския университет и ръководител на проучването. САЩ са на трето място по брой диабетици в света, като се очаква 32 млн. души да живеят с тази диагноза през 2030 г.", "date": "2018.11.23", "title": "40 милиона остават без инсулин в света до 2030 г."}
{"url": "https://www.24chasa.bg/novini/article/7166710", "text": "Голям брой граждани от сръбска националност от северна Митровица и от други сръбски средища в Косово се събраха на протест, организиран срещу въвеждането на мита от сто процента върху стоките от Сърбия и поради днешните арести в северна Митровица, предаде агенция МИА. На изхода от северна Митровица е формирана колона, дълга няколко кимолетра, от граждани, които се отправиха към Рударе, където се организира протестът, предава БТА. Мирни протести са предвидени на още три места - в Зупче и на граничните пунктове между Косово и Сърбия - Ярине и Мердаре. Има забележимо присъствие на косовската полиция, която охранява протеста. Пътят към Ярине е блокиран. Преминаването на автомобили е спряно за около час, докато е предвидено да продължи протестът.", "date": "2018.11.23", "title": "Kосовските сърби на протест - километрична колона се оформи на изхода от Митровица"}
{"url": "https://www.24chasa.bg/novini/article/7166716", "text": "По данни на Агенцията по заетостта за деветмесечието на 2018 година безработните с трайни увреждания намаляват със 727 в сравнение с деветмесечието на 2017 година, като тенденция за намаление на безработицата при тази група се отчита от 2015 година. Това съобщи министърът на труда и социалната политика Бисер Петков по време на парламентарния контрол, предаде БТА.  За деветмесечието на 2018 година над 5400 хора с увреждания са започнали работа с посредничеството на Агенцията по заетостта, като повече от 1800 от тях са включени в субсидирана заетост, каза Петков. Той отбеляза, че данните от националната статистика също показват положителна тенденция на намаляване на коефициента на безработица и увеличаване на коефициента на заетост на хората с увреждания. Министърът подчерта, че в резултат на активната политика на пазара на труда през предходните три години се очертава положителна тенденция на нарастване на включените в заетост регистрирани безработни с увреждания, както на първичния пазар на труда, така и в субсидирана заетост. Общият брой безработни с увреждания, включени в заетост през 2015 година, е 8179, през 2016 година - 10 407, през 2017 година - 10 742.", "date": "2018.11.23", "title": "Безработицата сред хората с увреждания намалява"}
{"url": "https://www.24chasa.bg/novini/article/7166883", "text": "Инспекторатът към Министерството на културата проверява за неизпълнение на служебните задължения директора на Националния институт за недвижимо културно наследство. Това каза министърът на културата Боил Банов по време на парламентарния контрол в отговор на депутатски въпрос за състоянието на къщата музей \"Васил Левски\" в с. Батулци, община Ябланица, предаде БТА. Банов отбеляза, че с писмо от 20 юни т.г. кметът на община Ябланица е поискал от Националния институт за недвижимо наследство да излъчи свой представител и да предложи дата за свикване на комисия по чл. 73, ал. 1 от Закона за културното наследство заради лошото състояние на музея. По думите на Банов Националният институт не е уведомил Министерството на културата за постъпилото искане. Направена проверка в деловодната система е установила, че и към настоящия момент отговор на Националния институт до кмета на общината не е изпратен. Поради това срещу директора на Националния институт за недвижимо културно наследство се извършва проверката от Инспектората на МК, поясни Банов и допълни, че ще бъде потърсена и дисциплинарна отговорност.", "date": "2018.11.23", "title": "Боил Банов: Проверяваме шефа на Института за недвижимо културно наследство"}
{"url": "https://www.24chasa.bg/novini/article/7166975", "text": "\"Резултатите от извършените досега изследвания показват, че циркулацията на вируса инфлуенца по птиците продължава да съществува в птицефермите\", каза по време на парламентарния контрол днес министърът на земеделието, храните и горите Румен Порожанов, цитиран от БТА. Основни причини за нея по думите му са пробиви в биосигурността във фермите, както и по време на транспортирането им, отглеждане на птици на открито и високата честота на водоплаващи в някои части на страната. В Германия през 2017 г. са регистрирани 517 случая на заболяването при дивите птици и само 68 при домашните. Статистиката в България показва точно обратното - многобройни огнища при домашните птици и ограничен брой при дивите. За 2018 г. имаме положителни резултати за високопатогенна инфлуенца при дивите патици, информира министър Порожанов. За обезщетение на принудително унищожени животни, храни и инвентар до момента са изплатени 4, 430 хил. лева, каза още той. От 2006 г. досега в България при дивите патици са констатирани 23 огнища на заболяването инфлуенца по птиците. При домашните птици заболяването се появява за първи път през 2015 г. с едно огнище и през тази година те са вече 26 огнища. Засегнатите индустриални ферми са общо 20 за тази годината. Общият брой на птиците за всички засегнати стопанства е над 1 милион, като 91 на сто от тях са във фермите за кокошки, обясни Порожанов. БАБХ е предприела редица мерки за ограничаване и ликвидиране на болестта инфлуенца по птиците във и около обектите с установен геном на вируса инфлеунца А по птиците. Стратегията е насочена към превенция и ранно откриване чрез засилени мерки за биосигурност за стопанствата, увеличен брой официални ветеринарни инспекции, затворено отглеждане на домашните птици, засилен лабораторен контрол с домашни птици. Рисковите области са Пловдив, Хасково и Стара Загора. Движение на птици в предпазните трикилометрови зони не се допускат, освен в разписаните в законодателството изключения. Във фермите с два положителни резултата за антитела задължително се налага шест месечна \"почивка\" до следващо зареждане. От началото на тази година до момента са издадени общо 104 предписания, 23 акта за установяване на административно нарушение и 50 акта за възбрана, каза още министър Порожанов в отговор на въпроса относно разпространяванега на инфлуенца по птиците.", "date": "2018.11.23", "title": "Вирусът на инфлуенца по птиците продължава да се разпространява"}
{"url": "https://www.24chasa.bg/novini/article/7166980", "text": "Министърът за българското председателство на Съвета на ЕС Лиляна Павлова участва в среща на Триото във Виена днес, заедно с ресорните представители от правителствата на Естония и Австрия. Това съобщиха от пресцентъра на Министерството за българското председателство на Съвета на ЕС 2018. Срещата, организирана от федералния министър по европейски въпроси, изкуство, култура и медии г-н Гернот Блумел, се проведе по инициатива на министър Лиляна Павлова. Целта на срещата е обобщение на напредъка по изпълнението на Трио програмата през изминаващите 18 месеца и постиженията на всяко едно председателство в контекста на неговите национални приоритети. „Приемствеността в работата на трите председателства по повечето политики и законодателни досиета беше от ключово значение при изпълнението на програмата. Анализът ни показва, че са постигнати резултати във всяка една сфера“, каза министър Лиляна Павлова след срещата. Тя припомни, че естонското председателство положи основите за приключване на Единния цифров пазар, а темата дигитална Европа остана стратегически приоритет и за българското председателство, което постигна напредък по 9 от 13-те законодателни инициативи. Австрийско председателство продължи темпа на работа и остана отдадено на преговорите за следващата Многогодишна финансова рамка и ориентирано към нуждите на гражданите. „По време на срещата се съгласихме, че няколко теми се оказаха по-комплексни и търсенето на ефективни и общоприемливи за всички държави членки решения ще продължи и по време на следващото председателство“, допълни министър Павлова. На срещата днес присъства и държавният секретар по европейски въпроси на Румъния с оглед осигуряване на приемственост със следващото Трио председателски държави, което започва от Румъния на 1 януари 2019 година. Председателското трио Естония-България-Австрия приключва на 31 декември 2018 г. На 23 юни 2017 г. трите държави членки приеха програма, която беше изградена на основата на пет основни приоритета: Съюз за работни места, растеж и конкурентоспосбност; Съюз, който оправомощава и защитава всички свои граждани; Към Енергиен съюз, насочен към политика в областта на климата; Съюз на свобода, сигурност и правосъдие и Съюзът, като мощен фактор на световната сцена.", "date": "2018.11.23", "title": "Председателското трио Естония-България-Австрия приключва на 31 декември 2018 г."}
{"url": "https://www.24chasa.bg/novini/article/7166993", "text": "Спецакцията за пресичане, разкриване и документиране на закононарушения и престъпления при съхранение и разпространение на стоки, означени със знаци, сходни или идентични с тези на регистрирани търговски марки, бе проведена във вторник. Това съобщиха от пресцентъра на МВР. В хода й инспектори от сектор “Икономическа полиция” извършили проверка в офис на куриерска фирма в Пловдив, където бил установен 41-годишен клиент в момент на изпращане на голяма пратка за Франция, Испания, Германия и Португалия. При последвалите процесуални и следствени действия в подготвените от мъжа кашони били открити близо 560 артикула - дънки, якета, спортни екипи, чанти, колани, часовници и други стоки, носещи логата на световно известни търговски брандове. Товарителници с имената на същия изпращач били залепени и върху четири големи чанти, в които се съдържали 28 000 сашета с определена стимулираща хранителна добавка. В хода на разследването са събрани доказателства, че мъжът е внесъл в страната фалшивите стоки и аптечния продукт от Турция с намерението нелегално да ги разпространи в страни от Европейския съюз чрез куриерската фирма. Търговецът бил задържан за срок до 24 часа, а по случая - образувано досъдебно производство по чл. 172б от НК за престъпление срещу интелектуалната и индустриалната собственост. Работата по случая продължава под ръководството на Районна прокуратура – Пловдив.", "date": "2018.11.23", "title": "Разкриха канал за контрабанда на фалшиви стоки от Турция към страни от ЕС (Снимки)"}
{"url": "https://www.24chasa.bg/novini/article/7167017", "text": "Дарителската платформа, която ще подпомогне издръжката на детето на починалата колежка Албена Ивайлова - малката Али, почти на 4 годинки, е вече активирана, съобщи зам. образователният министър Деница Сачева, близка приятелка на Бени. Ивайлова почина в сряда сутринта едва на 49 г. след усложнение вследствие на онкологично заболяване. С набраните средства ще се издържа семейството, единственият активен член в който е братът на Албена Чавдар. Именно той кандидатства за осиновител или настойник на малката Али. Поради грижите за покойната си сестра, майка им и момиченцето в последните месеци Чавдар е без работа. Десетки благодетели се включиха още в първите часове след активирането . Кампанията продължава до 21 февруари 2019 г. Даренията получава Фондация “Работилница за граждански инициативи”. Всеки, който би искал да подкрепи Чавдар в грижата за Али, може да дари и на неговата лична сметка: Чавдар Ивайлов Маринов IBAN BG36UNCR70004522157076 Със смъртта на Бени Александра, която още няма 4 годинки, губи трета майка. След биологичната си е минала през приемно семейство, а преди 3 г. е осиновена от Албена. С кампанията по оставянето на детето в семейството, в което живее щастливо повече от 2 години, а ангажиран лично социалният министър Бисер Петков.", "date": "2018.11.23", "title": "Пуснаха дарителската платформа за детето на Албена Ивайлова"}
{"url": "https://www.24chasa.bg/novini/article/7167024", "text": "Опит за финансова измама и източване на 205 227 лева като данъчен кредит бе наказан с шест месеца условна присъда /с тригодишен изпитателен срок/ от състав на Хасковския окръжен съд, съобщиха от там. За виновен за опита за неправомерно възстановяване на ДДС е бил признат жителят на село Славяново К.П. За период от няколко месеца, като собственик и управител на ООД и като регистриран земеделски производител, той представил пред данъчните власти общо 44 фактури за сделки с пет търговски дружества, като документите впоследствие се оказали подправени. С попълнените и представени пред НАП декларации, също с неверни данни, обвиняемият поискал връщане на 20-те процента. При ревизията на сделките обаче финансовата операция е била осуетена, уточниха от държавното обвинение. Деянието е останало недовършено по независещи от подсъдимия причини, пише в присъдата. Тя подлежи на обжалване в Пловдивския апелативен съд.", "date": "2018.11.23", "title": "6 месеца условно за опит за източване на ДДС за над 200 000 лева в Хасково"}
{"url": "https://www.24chasa.bg/novini/article/7167036", "text": "Криминално проявен и осъждан мъж е в ареста заради кражба, съобщиха от пресцентъра на МВР. С постановление на районната прокуратура 72-часовата мярка за неотклонение е взета спрямо 33-годишен жител на Пловдив. В хода на проведено разследване от служители на Шесто РУ са събрани доказателства, че в понеделник, като клиент на таксиметров автомобил той задигнал 300 лева и мобилен телефон от шофьора. По случая е образувано досъдебно производство.", "date": "2018.11.23", "title": "Осъждан ограби таксиджия в Пловдив, задържаха го за 72 часа"}
{"url": "https://www.24chasa.bg/novini/article/7167037", "text": "На 22 ноември, около 18.30 часа, в затвора, при извършена проверка в килията на 31-годишен лишен от свобода, са намерени с жълто-кафява тревиста маса и шест топчета с бяло прахообразно вещество. Предстои назначаване на експертиза на веществата. Това съобщиха от пресцентъра на МВР. Местопроизшествието е посетено от разследващ полицай и експерт при Базова научно-техническа лаборатория при областната дирекция. Уведомена е прокуратурата за престъпление по чл. 354 а, ал.3 от НК. По случая е образувано досъдебно производство.", "date": "2018.11.23", "title": "Откриха 6 топчета с бял прах в килия в затвора в Плевен, проверяват дали е наркотик"}
{"url": "https://www.24chasa.bg/novini/article/7167038", "text": "Откриха тялото на мъж, загинал в близост до лек автомобил, паркиран в аварийната лента на автомагистрала \"Тракия\", съобщиха от пресцентъра на МВР. Сигналът е бил получен в полицията Снощи, малко преди 18 часа, от филиала за спешна медицинска помощ в Нова Загора. От извършения оглед на местопроизшествието и последвалите действия било установено, че около 17.30 часа 50-годишният водач на лек автомобил \"Рено\" бил спрял в аварийната лента на автомагистралата, за да напомпа задна лява гума и бил ударен от преминаващ товарен автомобил \"Скания\", управляван от 45-годишен водач от Карнобат. Водачът е напуснал местопроизшествието. Открит е в Карнобат, където е извършен оглед на автомобила. Назначени са съдебномедицинска и химическа експертизи. По случая е образувано досъдебно производство.", "date": "2018.11.23", "title": "Камион уби мъж, спрял да помпа гума в аварийното на \"Тракия\", шофьорът му избяга"}
{"url": "https://www.24chasa.bg/novini/article/7167048", "text": "Китайската кампания на натиск става все по-отчетлива в навечерието на утрешните избори в Тайван, които донякъде се приемат и като референдум за политиката на подкрепящата независимостта Цай Ингвен, президента на Тайван. След като преди две години бяха изтласкани от властта, сега националистите, които са в опозиция, се надяват да си върнат позициите, като залагат на имиджа си на политическа сила, подкрепяща бизнеса, и на по-умерената линия към Пекин. В китайската столица ненавиждат Цай заради отказа й да подкрепи позицията на Китай, че самоуправляващата се островна демокрация е част от китайската нация. Китайският фактор и потенциалният ефект върху следващите президентски избори засилват значението на местните избори, заяви Алекзандър Хуан, преподавател по стратегически изследвания в тайванския университет \"Тамкан\". \"Тези избори ще са по-важни от обикновено\", каза той. \"Доверието е нарушено заради цялостната обстановка и проблемните отношения с континента (Китай)\", добави Хуан. Сред ключовите надпревари ще са тези за кметове на столицата Тайпе и южния пристанищен град Гаосюн, където националистите и управляващата Демократическа прогресивна партия се борят с независими кандидати и кандидати на по-малки партии. Изборите са определяни като най-внушителните в историята на 23-милионния остров - около 19 млн. имащи право на глас ще избират над 11 000 представители на органите за местно самоуправление. Сред основните теми в предизборната кампания са и икономическият растеж, заетостта и пенсионната реформа, но макар да е възможно избирателите да ги интересуват най-вече проблеми с местно значение, основните политически сили ще представят в национален план изборните резултати като \"тест за управлението на Цай\", каза Дерек Гросман, изследовател на тайванско-китайските отношения в американския мозъчен тръст РАНД. Откакто беше избрана през 2016 г., Цай стъпва по тънък лед в отношенията с Китай, запазвайки от една страна де факто независимия статут на Тайван, но в същото време не обръщайки внимание на по-радикалните елементи в партията си да се тръгне към официално провъзгласяване на независимост от материка. Тайван се отделя от Китай през 1949 г. в резултат на китайската Гражданска война. Цай обаче изтъкваше и важността на тайванския суверенитет, отхвърляше външнополитическия принцип на а Пекин за \"един Китай\" и се опита да засили отношенията със САЩ и други страни, които също са скептични към подбудите на Китай. Тя работеше и за разнообразяване на икономиката на острова чрез намиране на алтернативи на китайския пазар, връщане на тайванския бизнес у дома и насърчаване на инвестициите в региони като Югоизточна Азия. Отношенията между Вашингтон и Пекин са в най-ниската си от доста години насам точка и Тайван се ползва с по-голяма американска дипломатическа и военна подкрепа. Тези два вида подкрепа са факт въпреки липсата на официални двустранни дипломатически отношения между Тайпе и Вашингтон. През 1979 г. те бяха прекъснати, защото САЩ решиха да признаят Народна република Китай за единствената китайска държава. Реакцията на Пекин на действията на Цай беше да прекрати контактите с правителството й, да намали броя на китайските туристи и да засили дипломатическата изолация на острова. Последното предвиждаше Тайван да бъде лишен от участие в международни форуми и чрез ухажване и раздаване на облаги да бъде сведен до минимум намаляващият брой негови дипломатически съюзници, които вече са само 17. Авторитарният лидер на Китай Си Цзинпин - който заяви, че \"обединяването\" с Тайван не може да се отлага до безкрай - засили и сплашването по военен път, изразяващо се във военни учения и тренировки на военновъздушните сили близо до острова - всичко това с единствената цел да се изпрати послание, че над острова ще бъде установен контрол, ако трябва и със сила. Тайвански представители предупредиха, че Пекин се опитва да повлияе на избирателите чрез разпространение на дезинформация в интернет по начин, сходен с този, по който Русия се е намесила в американските избори. Трудно е да се оцени какъв е ефектът от тези действия върху тайванските избиратели, а и по закон в десетте дни непосредствено преди изборите е забранено да се публикуват каквито и да било социологически проучвания. Според Тимоти Рич, експерт по тайванската електорална политика в Университета на Западен Кентъки, неговите изследвания на тайванските дипломатически отношения и обществени нагласи показват обаче, че избирателите не винят Цай, а по-скоро са ядосани на Пекин за това, че ограничава полето за международна изява на Тайван. Но няма почти никакво съмнение, че Пекин се надява дипломатическият, икономическият и военният натиск да подронят подкрепата за Цай. Освен президент тя е и председател на своята партия и през 2020 г. ще трябва да се яви на президентски избори за преизбиране. \"Ако при ДПП има отстъпление (на изборите), за Пекин това ще е потвърждение, че стратегията за отслабване позициите на ДПП и Цай работи . . . и при това положение вероятно ще бъде продължена с ускорени темпове\", каза Гросман. Въпреки всичко кампанията не мина лесно за националистите, които управляват острова в продължение на половин век, след като водачът на Гоминдана Чан Кайши мести правителството си тук, защото комунистите на Мао Цзедун печелят гражданската война в Китай. Откакто националистите загубиха президентството и мнозинството си в парламента, на тях им е трудно да намерят кандидати, способни както да мобилизират техните прокитайски привърженици, така и да привлекат младите тайванци, които все повече отиват при ДПП. Националистите сякаш имат най-големи шансове за успех в кметската надпревара в Гаосюн, традиционен бастион на ДПП, за управлението на който обаче тази година има интрига. \"Очаквам ДПП да загуби някои от ключовите надпревари, но това няма да промени по някакъв коренен начин нещата, освен ако ДПП не се представи доста слабо на юг\", каза Рич. Той допълни, че загуба на Гаосюн би била \"знакова\". Ако вследствие на изборните резултати Цай се откаже от председателското място в партията си, това може да влее енергия при националистите и да създаде проблеми за ДПП на изборите през 2020 г., каза Рич. Въпреки сравнително добрия стопански растеж през тази година от около 2,6 процента много тайванци казват, че се опасяват от последствията от продължаващата политика на Китай. \"Заради царящото от двете страни на Тайванския проток недоверие и липсата на диалог между двете правителства бизнес средата в Тайван стана по-сложна\", каза Хуан. За Гиюн Лихан, избирател от Тайпе, най-важният фактор е кой как се е представил на своята длъжност и най-вече в областта на икономиката. \"Тези, които биват избирани, трябва да действат адекватно, така че хората да могат да изкарват повече пари, а не като сега да изпитват затруднения\", заяви той. На предишни местни избори имаше фактори като насилие и купуване на гласове, а вчера Бюрото за криминални разследвания заяви, че е разпитало мъж, който както се твърди, призовавал кандидатът за кмет на националистите в Гаосюн Хан Кою да бъде убит. Избирателите ще гласуват и на десет референдума, включително дали в гражданския кодекс да бъдат включени еднополовите бракове - които миналата година бяха легализирани - и дали да бъде изпълнен ангажиментът за отказ от атомната енергия до 2025 г. Ще има и референдум, който е с доста символичен характер, но който може да има важни последствия. На него избирателите ще бъдат питани дали искат на бъдещи спортни събития, включително Олимпиадата в Токио през 2020 г., отборите на острова да се състезават под името \"Тайван\", а не \"Китайско Тайпе\" - името, което се изисква да използва островът по настояване на Китай. Макар Международният олимпийски комитет вече да изключи варианта за каквито и да било промени и да предупреди Тайван, че дори може да загуби правото си на участие в спортни събития под егидата на МОК, много хора разглеждат референдума като тест за подкрепата за независимост и като средство за мобилизиране на твърдия електорат на ДПП. Китай вече реагира. По-рано тази година Пекин предизвика гласуване в Азиатския олимпийски комитет, след което беше отнето правото на град Тайчжун в Централен Тайван догодина да бъде домакин на младежко спортно състезание.", "date": "2018.11.23", "title": "Китайският натиск върху президента на Тайван се отразява на местните избори на острова"}
{"url": "https://www.24chasa.bg/novini/article/7166321", "text": "Бившата директорка на средно училище „Йордан Йовков“ в Тервел Галина Вълчева е осъдена на една година пробация за издаване на фалшиви документи. Решението на Районния съд в добруджанския град бе оповестено, след като магистратите са одобрили постигнатото споразумение между обвиняемата и прокуратурата. С него бившата директорка се признава за виновна в това, че в периода 1.12.2013 г.-27.11.2015 г. в условията на продължавано престъпление в качеството си на директор на СУ “Йордан Йовков”в кръга на службата си съставила официални документи, в които удостоверила неверни обстоятелства с цел да бъдат използвани като доказателство. В споразумението са посочени 12 случая, при повечето от които ученици, учили в ОУ “Александър Стамболийски” в село Божан, ОУ “Васил Левски” в село Поп Груево, ОУ “Свети свети Кирил и Методий” в село Жегларци, са получили от директорката дубликати на свидетелства с неверни обстоятелства. Тя е съставила и удостоверение за завършен седми клас също с удостоверени неверни обстоятелства на ученик в СУ “Йордан Йовков” в Тервел.", "date": "2018.11.23", "title": "Бивша директорка на училище в Тервел – на пробация за фалшиви документи"}
{"url": "https://www.24chasa.bg/novini/article/7167260", "text": "Предстои сключване на споразумение с нови три общини – Аврен, Поморие и Белене, за предоставяне на финансиране за изработване на общи устройствени планове за тях. Това съобщи министърът на регионалното развитие и благоустройството Петя Аврамова по време на парламентарния контрол в отговор на въпрос относно политиката на министерството за справяне с изоставането от страна на общините за изработването, приемането и влизането в сила на общи устройствени планове, съобщиха от пресцентъра на регионалното министерство. Общо 8 общини са заявили желание да бъдат подпомогнати, като 5 трябва да допълнят документацията, каза още министърът. Тя информира, че от 265 общини в страната 75 разполагат с приети и актуални общи устройствени планове (ОУП) за цялата си територия. През 2015 г. са сключени 34 споразумения с общини със срок на изпълнение до изтичане на 2018 г., като той е удължаван на два пъти. През 2016 г. са сключени 113 споразумения със срок – края на бюджетната 2018 г. Други 4 са сключени през 2017 г. със срок за изпълнение края на 2019 г. и 6 са сключени през тази година със срок – края на 2020 г. Изоставането в изпълнение на споразуменията е основно заради забавянията на обществените поръчки за избор на изпълнител, набавяне на изходна информация и съгласуване по реда на Закона за културното наследство. Общините, които не успеят да изпълнят договорите си за финансово подпомагане за изработване на ОУП през тази година, ще сключат анекс за удължаване на срока. Предвижда се процесът на подпомагане да приключи до края на 2021 г. Още 800 000 лв. ще бъдат осигурени от бюджета на МРРБ за мерки за подобряване на качеството на питейната вода в Свиленград, информира още министър Аврамова във връзка с изграждането на пречиствателни станции за манган в общините от Хасковска област, разположени по поречието на р. Марица. В момента там със средства от бюджета на министерството се подменят 4,9 км водопроводна мрежа и над 400 сградни отклонения. От бюджета на МРРБ през 2015 г. са инвестирани над 11 млн. лв. за изготвяне на прединвестиционно проучване за пречиствателна станция за гр. Симеоновград и за съседните села, а през 2016 г. са предоставени още над 900 хил. лв. за проучване на водоизточници, които могат да се използват за подобряване на качеството на водата. През 2017 и 2018 г. се предостави допълнително финансиране в размер на 3,6 млн. за общини от Хасковска област. Продължаваме да работим за осигуряване на средства за справяне с проблема, подчерта регионалният министър. От трибуната на Народното събрание тя информира още, че участъкът между селата Пъстрово и Съединение от третокласния път ІІІ-608 може да бъде включен за ремонт в програмата на Агенция „Пътна инфраструктура“ за 2020 г. При подходящи метеорологични условия до края на годината могат да бъдат ремонтирани участъците от републиканската пътна мрежа, които се използваха като обходни, докато течеше ремонтът на моста на р. Ботуня на територията на община Криводол. При направения по тях обход са установени единични повреди на настилката, повредени са и две дъждоприемни шахти. Индикативната стойност на ремонтните дейности е 25 000 лв. В кратък срок ще бъдат изготвени инженерно-геоложко проучване и проект за ремонт на участък от пътя Бургас – Малко Търново в местността „Босна“, където има констатирани улягания на пътното платно. При наличие на финансиране, строително-монтажните работи могат да бъда направени през следващата година. Засегнат от свлачищен процес участък от републиканския път между с. Бяла - гр. Сливен е включен в проектното предложение, с което Агенция „Пътна инфраструктура“ кандидатства за финансиране от Оперативна програма „Околна среда 2014-2020“. За укрепване на трасето има одобрен проект от Експертен технически съвет на агенцията и при осигуряване на необходимия ресурс, който е в размер на близо 3 млн. лв., той ще бъде изпълнен, информира също министър Петя Аврамова.", "date": "2018.11.23", "title": "Отпускат пари на Аврен, Поморие и Белене за общи устройствени планове"}
{"url": "https://www.24chasa.bg/novini/article/7167262", "text": "Испания заяви днес, че сделката за Брекзит трябва ясно да подчертае, че Мадрид ще има думата по въпроса за това как бъдещите отношения между ЕС и Великобритания ще се отразят на Гибралтар. Този въпрос също така трябва да бъде обсъден на двустранна основа, предаде Ройтерс, като цитира изявление на говорителката на испанското правителство Исабел Селаа. \"Ясно е, а и правителството е решено, че трябва да бъде напълно гарантирано, че всяко споразумение между ЕС и Великобритания изисква предварителното одобрение на Испания, що се отнася до въпроса за Гибралтар\", каза говорителка на испанското правителство. Същевременно испанският държавен секретар за европейските въпроси в министерството на външните работи Луис Марко Агириано каза, че Испания иска \"писмен\" ангажимент от Лондон за Гибралтар преди срещата на върха на ЕС в неделя, на която се очаква да бъде договорено окончателно споразумението за Брекзит между ЕС и Обединеното кралство, предаде Франс прес. Испания заплашва да се противопостави на споразумението за Брекзит, ако нейното право на вето за бъдещите отношения между ЕС и британския анклав не бъде признато писмено, припомня Франс прес. \"Изискахме този текст да бъде публикуван от британците преди Европейския съвет в неделя\", каза испанският представител относно писмения ангажимент от Лондон. Запитан дали на срещата на върха в неделя испанският премиер Педро Санчес ще присъства, Агириано каза: \"Той ще реши, когато види писмената британската декларация\".", "date": "2018.11.23", "title": "Испания: Искаме всяко решение на Лондон и ЕС за Гибралтар да минава и през нас"}
{"url": "https://www.24chasa.bg/novini/article/7167269", "text": "Британският премиер Тереза Мей заяви, че ако депутатите не одобрят нейната сделка в парламента, ЕС няма да предложи друга по-добра сделка, предава  . В отговори на въпроси на слушатели на Би Би Си Радио 5 тя не каза какви са вариантите, ако сделката не бъде гласувана, но отбеляза, че няма намерение да подава оставка и е изцяло съсредоточена в прокарването на сделката в Камарата на общините. Ако парламентът отхвърли предложенията на премиера, ще последва по-голяма несигурност и разделение, което ще бъде използвано да се осуети Брекзит, заяви Тереза Мей в пореден опит да убеди общественото мнение, че нейната сделка няма алтернатива. „Убедена съм, че ако трябва да се върнем в ЕС и кажем: „Хората не харесаха тази сделка, може ли да получим друга?“, те няма да ни кажат: Ето, ще ви дадем по-добра сделка“, заяви Мей. Тя избегна да каже дали Великобритания ще бъде по-добре извън ЕС, изтъквайки, че ще бъде „по-различно“, като допусна възможността за изграждането на по-добро бъдеще извън Евросъюза. Мей обаче допълни, че не мисли за резервни варианти като Брекзит без сделка или изобщо да няма Брекзит, защото е изцяло фокусирана върху нейната работа като премиер – да постигне Брекзит, което се гарантира от нейния план.", "date": "2018.11.23", "title": "Тереза Мей: ЕС няма да ни предложи по-добра сделка за Брекзит"}
{"url": "https://www.24chasa.bg/novini/article/7167268", "text": "Някогашният премиер Иван Костов не беше забелязан на опелото в столичния храм \"Света София\" на бившия министър на правосъдието и правната евроинтеграция  в кабинета му Васил Гоцев, който почина на 89-годишна възраст. Част от министрите от кабинета \"Костов\" дойдоха да кажат последно сбогом на своя бивш колега - Екатерина Михайлова, Вилхелм Краус, Валентин Василев, Муравей Радев. Сред опечалените бяха и съпругата на бившия парламентарен шеф Йордан Соколов - Ева, Ралица Негенцова, Асен Агов, музикантът Кирил Маричков, Румен Ненков и други \"сини\" активисти. Васил Гоцев е роден на 21 юли 1929 година в София. Завършва право в Софийския университет \"Климент Охридски\" през 1951 година, след което работи като адвокат в Перник и София. От 1986 година преподава гражданско право в Софийския университет. Гоцев става член на възстановената Демократическа партия, част от Съюза на демократичните сили, и от 1991 година е избиран три пъти за народен представител. От 1997 до 1999 година e министър на правосъдието и правната евроинтеграция в правителството на Иван Костов. От 2001 до 2011 година Васил Гоцев е съдия в Конституционния съд от квотата на Народното събрание.", "date": "2018.11.23", "title": "Без Иван Костов на опелото на Васил Гоцев (Снимки)"}
{"url": "https://www.24chasa.bg/novini/article/7167279", "text": "Компанията пусна и нова умна мрежа “Виваком” запазва лидерска позиция на българския телеком пазар, като отчита най-големи приходи от 697,4 млн. лв. за периода януари - септември 2018 г., съобщиха в петък от компанията. В сравнение със същия период на миналата година увеличението е с над 5%. Стабилен ръст имало и в печалбата - 263, 5 млн. лв., което е с близо 7% повече на годишна база. Телекомът имал 30% пазарен дял в приходите от мобилни услуги, а общият брой на клиентите е 3,075 млн. През третото тримесечие на годината “Виваком” получил и сертификат за най-бърза мобилна мрежа в България от Speedtest Intelligence на Ookla. Абонатите, които ползват фиксиран бърз интернет, достигнали 500 хил., което е ръст от 7,7% на годишна база. 56% от тях ползват услугата чрез оптичната мрежа на телекома. Те вече покривала близо 1 члн. души и 168 000 домакинства в страната. При интерактивната телевизионна услуга през интернет телекомът имал 14,5% ръст на потребителите заради нарастващото търсене на на услуга с множество възможности за персонализация, богато съдържание и HD канали. Компанията се стремяла да предлага високоскоростен интернет и интерактивна телевизия дори в малки населени места чрез оптична мрежа и специална технология. Към края на септември благодарение на нея имало покритие на над 200 000 домакинства в общо 91 населени места. От “Виваком” посочват, че продължават да инвестират в My Vivacom - мобилно приложение, с което всеки клиент може да управлява услугите, които ползва. Предлагали се и иновативни решения в областта на интернет на нещата, които вече са обединени в изцяло нова платформа - VIVA SMART. Чрез нея се предлагали услуги в три направления: умен град, центрове за данни и умно образование. ", "date": "2018.11.23", "title": "“Виваком” с рекорд сред телекомите - 697,4 млн. лева приходи за 9 месеца"}
{"url": "https://www.24chasa.bg/novini/article/7167273", "text": "Колко време ни остава на Земята - това е темата на новия трети брой на \"Космос\". Ще научите защо учени паникьори ни дават най-много 2 години, привържениците на глобалното затопляне - 300, а останалите 4-5 млрд. години. Оптимистичните версии. Капацитетът на мозъка е друга тема, по която разсъждават учените. Оказва се, че ако успеем да го накараме да работи на 100%, ще загинем. Ще станем ли жертва на галактически канибализъм и каква е съдбата на втория човек, стъпил на Луната, ще научите още. Друга любопитна тема е, че освен глобалното затопляне има още нещо, което топи най-големия ледник на Антарктида. Интересните истории започват със съветския период на убиеца на Джон Кенеди, а след това с няколко професори се впускаме в едно средновековно разследване - дали цар Симеон Велики е починал от естествена смърт или е бил отровен. Главен герой в криминалната история е създателят на Ал Капоне - Франки Йейл, който загива, поръчан от най-неочаквания за всички човек. Очаквайте пълна дисекция на темата - има ли живот след смъртта - с изумителни разкази на реанимирани и лекари, засекли необичайната аномалия. В темата, посветена на медицината, търсим отговор с учени дали идва краят на антибиотиците и какво е решението, за да оцелеем. Защо историята забрави човека, спасил живота на Ники Лауда и каква е причината за вечната война между краля на рока Елвис Пресли и \"Бийтълс\", ще научите от новия брой на \"Космос\". Преди да разгърнете списанието, погледнете още веднъж внимателно корицата, защото там има скрита една загадка.  ", "date": "2018.11.23", "title": "Виж какво има в новия \"Космос\""}
{"url": "https://www.24chasa.bg/novini/article/7167329", "text": "Кметът на Лондон Садик Хан спира рекламата на вредни храни в обществения транспорт, съобщи Би Би Си. Забраната влиза в сила от 25 февруари 2019 г. и обхваща рекламата на храни с високо съдържание на сол, захар и мазнини, предава БТА. Мярката цели да бъде намалено затлъстяването при децата. По данни на Би Би Си, 40% от децата на възраст 10 и 11 години в Лондон са с наднормено тегло. По този показател британската столица държи първенство сред градовете в Европа. Забраната се отнася както за наземния транспорт, така и за метрото. \"Намаляването на рекламата на нездравословна храна ще изиграе своята роля не само при децата, но и при техните родители, семейства и настойници, които купуват и готвят храната\", каза Садик Хан. Той призова британското правителство също да се включи в борбата с този проблем. Кметът на Лондон поде кампанията за тази забрана през май, отбелязвайки, че децата са особено податливи на реклами, което оказва влияние върху родителите при избора на храни и напитки.", "date": "2018.11.23", "title": "Кметът на Лондон забрани рекламата на вредни храни в обществения транспорт"}
{"url": "https://www.24chasa.bg/novini/article/7167335", "text": "По информация на българското посолство в Атина на 28.11.2018 г. ще бъде проведена 24 часова стачка на Общогръцката морска федерация. Тя ще продължи от 00,01 ч. до 24,00 ч., като всички категории кораби ще останат в пристанищата и няма да обслужват линиите. Сънародниците ни, желаещи да получат повече информация, могат да се свържат с българското посолство на следните телефони: 00302106748105, 0030 2106748106, 0030 2106748107 и 00306937096220. Гражданите могат да се свързват и с бреговата охрана в Гърция и туристическите компании, чиито услуги са използвали при резервациите. За същата дата (28.11.2018 г.) Генералната конфедерация на гръцките работници също е обявила 24 часова общогръцка стачка. Автобусите в Атина ще се движат от 09.00 до 21.00 ч. Същевременно според гръцките медии служителите в метрото, електрическата градска железница, трамваите и тролейбусите са взели решение да спрат работа на обявения за общата стачка ден. Министерството на външните работи съветва българските граждани, които пребивават или пътуват до Гърция, да следят за актуална информация, тъй като данните относно предвидените стачни действия се променят.", "date": "2018.11.23", "title": "Външно: На 28 ноември се очаква стачка на служителите в гръцкия транспорт"}
