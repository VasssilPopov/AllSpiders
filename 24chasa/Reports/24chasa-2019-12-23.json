{"url": "https://www.24chasa.bg/novini/article/8006274", "text": "Има арестуван фен на мача “Тотнъм” - “Челси” за расизъм, но той не е от инцидента с халфа на гостите Антонио Рюдигер. Запалянкото е участвал в отделен инцидент и е бил изведен от стадиона още през първото полувреме. В момента полицията издирва тези, които се нахвърлиха с маймунски звуци срещу Рюдигер след инцидента с корееца Сон, при който играчът на “Тотнъм” получи червен картон след намеса на видеоарбитрите. Отделно се издирва и запалянко, който хвърли бутилка срещу вратаря Кепа по време на втората част и едва не го удари на резервната скамейка. Всъщност видеоарбитрите спасиха мача от огромно безумие, след като реферът даде пряк свободен удар за нарушение срещу вратаря на “Тотнъм” Паоло Гасанига, който се опита да убие съперник. След тяхната намеса дойде логичната дузпа за “Челси”, от която Вилиан направи 2:0. Общо шестима са в ареста след двубоя в Северен Лондон, като двама от тях са били на наркотици, а още двама са се опитали да влязат в боксове на новия стадион на “Тотнъм”. Това е поредният инцидент с расизъм в английското първенство, но иначе британците нарочиха България за най-расистката държава на планетата, като ореваха УЕФА след евроквалификацията в София. Проявите по техните терени показват, че има нещо вярно във версията, че хулиганите, които само влязоха на стадион “Васил Левски”, са получили пари от английски таблоид, за да направят скандала. ", "date": "2019.12.23", "title": "Арестуваха един за расизъм в Лондон"}
{"url": "https://www.24chasa.bg/novini/article/8005593", "text": "Високото съдържание на въглероден двуокис в атмосферата влияе катастрофално на интелектуалните способности на хората. До този извод стигнаха учени от университета Колорадо Боулдър и университета в Пенсилвания (САЩ), а резултатите от изследванията им са публикувани на сайта Phys.org. Увеличените въглеродни емисии влияят пагубно не само върху природата, водейки до промени в климата. Учените проучили как увеличеното ниво на въглеродния двуокис влияе на обучението на децата. Предишни проучвания показали, че замърсяването на въздуха в класните стаи въздейства на умствените способности, като силно намалява концентрацията. Проблемът лесно можел да бъде решен, като се отвори прозореца да се проветри. Досега обаче не е бил проучен въпросът за влиянието на “свежия” въздух, който вече също е силно замърсен. В търсене на отговора учените създали модел с две възможности. При по-оптимистичния сценарий когнитивните способности на учениците ще намалеят с 25% до 2100 г., ако количествата парникови газове намалеят. Ако обаче нивото на изхвърляните във въздуха замърсители остане на сегашното ниво, човечеството до края на века ще затъпее наполовина. Това е първото изследване което проучва как редовното дишане на мръсен въздух влияе на интелекта. През 2015 г. изследователи от Харвард накарали 24 души да прекарат 6 работни дни в лабораторно контролирано помещение, в което нивата на въглеродния двуокис варирали. Всеки следобед участниците трябвало да се справят със задачи от реалния живот. Компютърна програма показала, че когато нивата на газа се увеличавали, участниците се затруднявали с анализирането на информация, изграждането на стратегии и способността да реагират на кризи. ", "date": "2019.12.23", "title": "Затъпяваме от мръсния въздух"}
{"url": "https://www.24chasa.bg/novini/article/8005903", "text": "Европейският съюз осъди откриването днес на Кримския железопътен мост като поредно погазване на суверенитета и териториалната цялост на Украйна от Русия, предаде Франс прес, цитирана от БТА. \"Железопътната връзка е още една стъпка към принудително интегриране на незаконно анексирания към Русия полуостров и към изолирането на Крим по отношение на Украйна, от която той си остава част\", заяви в комюнике говорител на ръководителя на европейската дипломация Жозеп Борел. \"Освен това мостът ограничава преминаването на кораби през Керченския проток към украинските пристанища в Азовско море. ЕС очаква от Русия да осигури свободно и безпрепятствено преминаване през Керченския проток, в съответствие с международното право\", допълни той. Руският президент откри тържествено железопътното движение по Кримския мост, който свързва град Керч на Кримския полуостров с континенталния град Таман. Путин беше в локомотива редом с машиниста при първото преминаване по жп трасето на 19-километровия мост - най-дългият в Европа. Паралелен мост, предназначен за автомобилно движение, беше открит през май 2018 г.", "date": "2019.12.23", "title": "ЕС осъди откриването на Кримския жп мост, погазвал суверенитета на Украйна"}
{"url": "https://www.24chasa.bg/novini/article/8005919", "text": "САЩ планират да предоставят военна помощ на стойност 175 млн. долара на балтийските държави Естония, Латвия и Литва през 2020 г., съобщи днес естонското министерство на отбраната, цитирано от Асошиейтед прес, предаде БТА. И трите страни са членки на НАТО и граничат с Русия. Естонското министерство на отбраната съобщи, че освен 125 млн. долара обща военна помощ Вашингтон отделя за първи път 50 млн. долара за засилване на способностите за противовъздушна отбрана на трите балтийски държави, възприемана от много експерти като слабо звено в тяхната отбрана. Крайната цел на американската военна помощ за Талин, Рига и Вилнюс е засилването на \"възпиращите и отбранителни способности на балтийските страни, включително във въздуха и особено на противовъздушната отбрана\", каза в изявление естонският министър на отбраната Юри Луик. И трите балтийски държави, приети в НАТО през 2004 г., са предани съюзници на Вашингтон, отбелязва АП.", "date": "2019.12.23", "title": "САЩ ще предоставят $ 175 млн. военна помощ на балтийските държави през 2020 г."}
{"url": "https://www.24chasa.bg/novini/article/8005985", "text": "Германската полиция освободи 11 мигранти от хладилен камион в Бавария, съобщиха днес германските власти, цитирани от ДПА, предаде БТА. Хората, които са от Афганистан, са на възраст между 14 и 31 години и са се качили в камиона в Сърбия според полицията. Камионът е турски и е бил натоварен с плодове. Афганистанците са предадени на властите, заяви полицията. Водачът на камиона отбил в района на град Пасау, който се намира на границата с Австрия, след като чул звукове от чукане по автомобила. Мигрантите казали, че имали проблеми с дишането. Полицията отворила камиона. Според нея водачът не е знаел, че мигрантите са в превозното средство. Ако камионът е бил продължил към местоназначението си в Белгия, това е можело да се окаже животозастрашаващо за блокираните вътре в него хора. Неотдавна 39 мигранти от Виетнам починаха в хладилен камион в Есекс, Югоизточна Англия, отбелязва ДПА.", "date": "2019.12.23", "title": "11 мигранти бяха освободени от хладилен камион в Германия"}
{"url": "https://www.24chasa.bg/novini/article/8006036", "text": "Европейският съюз си поставя три цели за постигане до края на следващата година на споразумение за бъдещите отношения с Обединеното кралство след излизането му от ЕС, каза ръководителят на европейския екип в преговорите Мишел Барние, цитиран от Франс прес, предаде БТА. Те се отнасят за международните въпроси, сигурността и споразумението за свободна търговия, каза той пред уебсайта \"Проджект синдикът\". Договарянето и ратифицирането на отношенията след Брекзит до края на 2020 г., както настоява британският премиер Борис Джонсън, ще е огромно предизвикателство, но ще направим всичко по силите си, дори да не успеем да осъществим всичко, подчерта Барние.", "date": "2019.12.23", "title": "ЕС с 3 цели при договарянето на бъдещите отношения с Лондон след Брекзит"}
{"url": "https://www.24chasa.bg/novini/article/8006055", "text": "Руският пратеник в преговорите между Украйна и подкрепяните от Русия сепаратисти заяви днес, че те са се споразумели за условията за размяна на пленници, предаде Асошиейтед прес, цитирана от БТА. Борис Гризлов, който представлява Русия в Контактната група за конфликта в Източна Украйна, съобщи, че след конферентен разговор днес страните са се разбрали да извършат размяната преди края на годината. Новината бе потвърдена и от ОССЕ. Представителят на Украйна в Контактната група уточни, че списъкът на затворниците тепърва ще се финализира. Украинският президент Володимир Зеленски, който на 9 декември се срещна в Париж с лидерите на Русия, Франция и Германия, изтъкна възможната размяна като ключово достижение на разговорите във френската столица. Той заяви, че очаква всичките 72-ма украински пленници, задържани от сепаратистите, да се приберат у дома преди края на годината.", "date": "2019.12.23", "title": "Украйна и сепаратистите ще разменят пленници до края на годината"}
{"url": "https://www.24chasa.bg/novini/article/8006122", "text": "Приключиха строително-монтажните работи по включването на Владайския канал към язовир \"Студена\", които са част от дейностите от аварийния план за справяне с водната криза, съобщи пресцентърът на община Перник, цитиран от БТА. Днес и утре ще има обследвания по трасето, за да се провери изправността му. Част от водата, отиваща досега към Владайската река, вече е отклонена към язовира. Работниците от държавната фирма \"Монтажи\" ЕАД ще бъдат на терен и през почивните дни. Целта е притокът в язовира поне засега да се изравни с оттока, за да не спадне нивото му до \"мъртвия\" обем, уточнява пресцентърът.", "date": "2019.12.23", "title": "Приключи работата по включване на Владайския канал към язовир \"Студена\""}
{"url": "https://www.24chasa.bg/novini/article/8006147", "text": "САЩ смятат, че издадените от Саудитска Арабия пет смъртни присъди и още три на общо 24 години затвор за убийството на саудитския журналист Джамал Кашоги са \"важна стъпка\" за подвеждане под отговорност на извършителите на престъплението, заяви днес висш представител на американското правителство, цитиран от Ройтерс, предаде БТА. \"Това е важна стъпка за подвеждане под отговорност на извършителите на това ужасно престъпление и насърчаваме Саудитска Арабия да продължи със справедливия и прозрачен съдебен процес\", каза представителят, който пожела да остане анонимен. Синът на убития саудитски журналист Джамал Кашоги заяви днес, че семейството му е дочакало възмездие благодарение на присъдата, огласена от главния прокурор на Саудитска Арабия. \"Днес дочакахме възмездие като деца на покойния, по Божията воля, Джамал Кашоги. Потвърждаваме доверието си в саудитската съдебна система на всички нива, защото бе справедлива към нас и възмездието бе въздадено\", написа в Туитър синът на убития журналист Салах Кашоги.", "date": "2019.12.23", "title": "САЩ за присъдите на убийците на Кашоги: Важна стъпка"}
{"url": "https://www.24chasa.bg/novini/article/8006037", "text": "Перничани най-често се опитват да излъжат държавата с документите за отпускане на пенсии. Само през последните три годни поделението на НОИ в миньорския град е хванало 33 случая за измами и е изпратило сигналите до прокуратурата. Това са почти 10% от пресечените опити за измами в последните 3 години. Най-честите опитите за измама са с фалшиви документи за трудов стаж от фирми, в които никога не са работили или са били на много по-ниска длъжност и с по-ниска заплата. Българите стават все по-изобретателни в опитите да получат право на пенсия и само през първите девет месеца на годината 247 души са пробвали да излъжат държавата. През миналата година са хванати 193 кандидат-пенсионери, а през 2017-а са били едва 37 случая. Това показва анализ на Националния осигурителен институт. посочен като база за осигуряване. Предствят се и фалшиви решения на ТЕЛК. “Правят се опити за използване на невярна информация за положен труд или осигуряване, подадена от осигурителите или от други лица от тяхно име”, обясняват експертите от НОИ. През септември кандидат-пенсионер от хасковско село се пробвал да излъже, че е работил като шофьор във фирма, защото не му достигали 3 години и три месеца стаж. Прилага и документ, че има осигурителен стаж като международен шофьор във варненска фирма за доставка и ремонт на компютърни конфигурации. Според него той е работил там 3 години и 3 месеца до 6 април 2010 г. Служителите обаче се усъмнили в документа, защото е издаден през 2017 г. и направили проверка във Варна и Кърджали. Първо хванали, че от 2013 г. фирмата се е преместила от Варна в Хасково. След това проверката при работодателя показала, че името не присъства в разплащателните ведомости на дружеството, няма сключен договор с него и никога не е работил там. Служителите на НОИ веднага му отказали пенсия и подали сигнал към районната прокуратура. Такъв случай е хванат през април. Жена от кърджалийско село е написала, че между 1985 и 1991 г. е работила като тютюнопроизводител към бригада. Осигурителят е ликвидирано ТКЗС, чиято разплащателна документация е в архива на НОИ. Експертите обаче започнали по-щателна проверка, защото документът е издаден през 2007 г., когато ТКЗС-та няма от много години. След проверка на платежните ведомости се оказало, че жената е работила там само три от посочените години, а на всичкото отгоре в една от тях е била по майчинство. Тези години при жените се броят като стаж за пенсия, но с нулев доход. Не са редки и опити за измама със стаж от държавно предприятие. Такъв случай е хванат преди месеци, когато мъж излъгал, че е работил като шофьор година и седем месеца в “Областно пътно управление”. Служителите на НОИ пратили писмо за потвърждаване на данните от осигурителя. Отговорили им обаче, че мъжът никога не е работил във фирмата. А подписите и печатът под документа не били истински. НОИ хваща и опити за имама при ранното пенсиониране. През юли 2018 г. перничанин подал заявление за пенсия за осигурителен стаж и възраст за ранно пенсиониране. “Към заявлението са приложени документи за удостоверяване на осигурителен стаж и осигурителен доход, част от тях издадени от фирма за производство и търговия със стоманени изделия от Перник”, разказват експертите в НОИ. Те забелязали, че стажът от едно фирма, липсва в трудовата книжка. При проверка във фирмата при осигурителя се оказало, че човекът никога не е работил там. През ноември 2018 г. е подаден сигнал до районната прокуратура в града, като към момента тече съдебно дело, обясниха от осигурителния институт.", "date": "2019.12.23", "title": "В Перник най-често лъжат НОИ с документите за пенсия"}
{"url": "https://www.24chasa.bg/novini/article/8006209", "text": "Американски дипломат посети днес гражданина на САЩ Пол Уилан, намиращ се от близо година в арест в Москва по обвинения в шпионаж, и заяви, че той е в добро психологическо състояние, предаде Асошиейтед прес, цитирана от БТА. \"Пол (Уилан) изглежда в добро разположение на духа\", каза дипломатът Барт Горман, заместник-ръководител на американската мисия в Русия. Той обаче добави, че нееднократните молби на Уилан да се свърже по телефона с родителите си, не са били чути. \"Призоваваме руското правителство да позволи на Пол да се обади на майка си и баща си за Коледа и за Нова година\", заяви Горман. Пол Уилан беше арестуван в московски хотел в края на миналата година и беше обвинен в шпионаж. Ако бъде признат за виновен, е заплашен от 20 години затвор, но делото срещу него все още не е започнало. От американска страна беше изразено недоволство от това забавяне и беше заявено, че разследващите не са показали никакви доказателства срещу Уилан, жител на Мичиган, който има и канадско, британско и ирландско гражданство. Днес заедно с Горман са го посетили и дипломати от тези три страни.", "date": "2019.12.23", "title": "US дипломат посети арестувания за шпионаж в Русия Пол Уилан"}
{"url": "https://www.24chasa.bg/novini/article/8006234", "text": "Бордът на директорите на американската компания “Боинг” уволни изпълнителния директор Денис Мюленбърг. Той ще напусне веднага. Новината идва само седмица след като самолетостроителят съобщи, че от януари временно спира производството на модела “737 Макс”. Той не летя 9 месеца заради две смъртоносни катастрофи с десетки жертви. От 13 януари изпълнителен директор и президент става Дейвид Келън. ", "date": "2019.12.23", "title": "Шефът на “Боинг” уволнен"}
{"url": "https://www.24chasa.bg/novini/article/8005236", "text": "Пиян шофьор, причинил смъртта на дете при катастрофа в Русе, остава в ареста. Русенският Окръжен съд взе мярка за неотклонение задържане под стража по отношение на 43-годишния Д. Т. Мъжът е привлечен като обвиняем за непредпазливо причиняване на пътнотранспортно произшествие в резултат на нарушаване на правилата за движение по пътищата, с настъпили смърт на едно лице и средни телесни повреди на две други лица. За това престъпление в Наказателния кодекс са предвидени наказания лишаване от свобода от пет до петнадесет години и глоба. Съдът счита, че в хода на досъдебното производство са събрани достатъчно доказателства, които дават основание да се направи обосновано предположение, че обвиняемият е извършил вмененото му деяние. На 19 декември, след роднинска среща, където изпил голямо количество спиртни напитки, той предприел пътуване с автомобил, собственост на трето лице, возейки свидетелката Т. Н., майка й М. Н. /съпруга на обвиняемия/ и детето им Д. Б. Под влияние на алкохола, при управление на лекия автомобил марка „БМВ 316“ по ул. „Шипка“ в посока ж.к. „Чародейка“, без свидетелство за правоуправление, със съдържание на алкохол в кръвта 2,44 промила, мъжът изгубил управлението на автомобила, което довело до сблъсък в крайпътен стълб и в резултат настъпила смъртта на детето, а на другите две пътуващи жени били причинени многобройни счупвания на кости. Съдът приел, че съществува реална опасност Д. Т. да извърши друго престъпление и да се укрие, предвид предходните му осъждания, сочещи на висока обществена опасност на личността на обвиняемия. В мотивите на съдебния акт са отбелязани и превишаването на повече от два пъти съставомерния праг на съдържание на алкохол в кръвта, липсата на каквито и да било специфични наложителни причини за така предприетото пътуване и многото нарушения на правилата за движение, които в своята съвкупност сочат като съответстваща исканата от прокурора мярка за неотклонение задържане под стража. Определението на Окръжен съд – Русе може да бъде обжалвано или протестирано в тридневен срок.", "date": "2019.12.23", "title": "Пияният шофьор без книжка, убил детето си в катастрофа в Русе, остава в ареста"}
{"url": "https://www.24chasa.bg/novini/article/8005238", "text": "Зоран Миланович, който спечели най-много гласове на първия кръг на президентските избори в Хърватия вчера, призова съперничката си Колинда Грабар-Китарович на телевизионен дуел, съобщава информационният портал Индекс, цитиран от БТА. Миланович каза, че е готов да отговаря на въпроси на журналисти от всички телевизии по всички теми, които са важни за Хърватия. Кандидатът на опозиционната Социалдемократическа партия и бивш премиер Зоран Миланович получи 29,54 процента от гласовете на президентските избори в неделя, а досегашният президент Колинда Грабар-Китарович от управляващата Хърватска демократична общност спечели 26,67 процента /при преброени 99,4 процента от бюлетините/. Двамата отиват на втори кръг на 5 януари догодина.", "date": "2019.12.23", "title": "Миланович кани Грабар-Китарович на тв дуел преди втория кръг на изборите в Хърватия"}
{"url": "https://www.24chasa.bg/novini/article/8005265", "text": "Националният рамков договор 2020-2022 е подписан между Надзорния съвет на НЗОК и Българския лекарски съюз в Министерството на здравеопазването, съобщи пресцентърът на МЗ. Министерството на здравеопазването е предложило проект на промени в Закона за здравното осигуряване, които дават право да бъдат заложени изисквания за структурата на разходите за персонал. Законовите изменения вече са в Министерския съвет и ще бъдат гласувани на заседанието в петък, е съобщил здравният министър Кирил Ананиев след подписването Националния рамков договор 2020-2022 между НЗОК и БЛС. В изпълнение на ангажимента, който е поет на среща в МС с протестиращи медицински сестри, министър Ананиев е обяснил, че Националният рамков договор вече предвижда не по-малко от 50 процента от приходите, които има лечебното заведения, да отиват за разходи за персонал. Като пример Ананиев е посочил, че ако приходите на лечебното заведение са 1 млн. лв., от тях не по-малко от 500 хил. лв. трябва да отидат за разходи за персонал. От тези 500 хил. лв., не по-малко от 80 процента, т.е. 400 хил. лв. ще отидат за възнаграждения на професионалистите по здравни грижи и лекарите при съотношение 1:1.6. Здравният министър е дал и друг пример: ако медицинската сестра взима 1000 лв., лекарят ще взима 1600 лв., като е уточнил, че и при двете суми говорим за \"не по-малко\". Конкретните заплати на медицинските специалисти в отделните лечебни заведения ще се определят на база вътрешните правила, одобрени от колективния орган и от самото ръководство на болниците. Към момента около 90 процента от държавните болници вече са покрили началните основни заплати по Колективния трудов договор /КТД/. От останалите държавни лечебни заведения има уверение, че при тези правила и при увеличените приходи, които ще имат от болничната дейност, ще постигнат нивата, заложени в КТД.", "date": "2019.12.23", "title": "Здравната каса и Лекарският съюз подписаха Националния рамков договор"}
{"url": "https://www.24chasa.bg/novini/article/8005281", "text": "Коледно настроение изпълни витлеемския площад \"Мейнджър\", на който се стичат поклонници, дошли в града, смятан за родно място на Исус, съобщи Ройтерс. Деца, облечени като Дядо Коледа, пеят песни и подрънкват камбанки в представлението на централния пазар в библейския град, украсен с празнични декорации и рождествени сцени. Главната атракция във Витлеем са църквата \"Рождество Христово\", построена върху пещера, където според християнските вярвания е роден Исус, и 16-метровата елха на площад \"Мейнджър\". Във вторник, в навечерието на Коледа, латинският патриарх на Ерусалим архиепископ Пиербатиста Пицабала ще поведе процесия от Ерусалим до близкия Витлеем и след това ще отслужи среднощната литургия в църквата \"Рождество Христово\", предаде БТА. Празниците във Витлеем преминават през православната Коледа на 7 януари и приключат с арменската Коледа на 18 януари.", "date": "2019.12.23", "title": "Коледни песни и камбани във Витлеем (Снимки)"}
{"url": "https://www.24chasa.bg/novini/article/8005288", "text": "Кремъл нарече днес  ), проява на безумие, каквито има от време на време има и в други страни, предаде Ройтерс. Руските разследващи органи в петък съобщиха, че мъжът, открил огън по централата на ФСС в Москва, е Евгений Манюров, 39-годишен бивш охранител от град Подолск, близо до столицата. Манюров уби в четвъртък миналата седмица на място един служител на ФСС и рани още петима души пред централата на службата, преди да бъде ликвидиран. Още един служител на ФСС, който бе сериозно ранен, по-късно почина в болницата. Говорителят на Кремъл Дмитрий Песков нарече случилото се трагедия. \"В такива времена живеем, и не само ние, но и всички правителства по света, когато, за жалост, никой не е застрахован от прояви на безумие с трагични последици\" каза Песков.", "date": "2019.12.23", "title": "Кремъл за стрелбата в Москва: Проява на безумие, случва се и в други страни"}
{"url": "https://www.24chasa.bg/novini/article/8005363", "text": "Поредица от фалшиви бомбени бяха отправени в Русия от месец насам, предадоха Франс прес и БТА. Само в Москва обекти на бомбени заплахи станаха между 7000 и 8000 сгради. Това наложи евакуацията на общо над 770 000 души, предаде агенция \"Интерфакс\". Две анонимни съобщения за бомбена заплаха постъпиха и днес в няколко съдилища в Санкт Петербург, предаде ТАСС. От съображения за сигурност сградите бяха евакуирани. При проверката стана ясно, че бомби няма. След няколко часа пристигна ново писмо със заплаха за бомба, което наложи повторна евакуация на съдебните сгради. В писмото се е съдържала заплаха за взривяване и на 48 търговски центъра в различни райони на Санкт Петербург. Подобни анонимни писма започнаха да пристигат по електронна поща в районните и военните съдилища на Санкт Петербург. Авторът им настояваше да му бъдат преведени 120 милиона рубли в биткойни. Заплахите бяха насочени срещу търговски центрове, училища, болници и метростанции. Всичките се оказаха фалшиви, отбелязва ТАСС.", "date": "2019.12.23", "title": "Огромен брой бомбени заплахи в Русия за последния месец"}
{"url": "https://www.24chasa.bg/novini/article/8005379", "text": "Нови свръхмодерни влакове скоро ще променят изцяло облика на гръцките влакове, заяви пред телевизия Скай директорът на гръцкия железопътен превозвач ТРЕНОСЕ Филипос Цалидис,  предаде БТА. Той каза, че след завършването на модернизацията гръцките железници ще бъдат равностойни на европейските. Той обясни, че първата стъпка в тази посока е направена с електрификацията на линията Атина - Солун. Сега остава да бъдат инсталирани електронните системи за безопасност. Цалидис изрази надежда това да стане до края на 2020 г. Директорът на ТРЕНОСЕ каза, че след въвеждането на тези системи в експлоатация при определени условия времето за пътуване между Атина и Солун (около 500 км) ще е възможно да спадне и под три часа. Цалидис каза още, че не очаква цените на билетите да се увеличат след модернизацията. От една страна железницата трябва да се съобразява с конкуренцията на въздушните превози, а от друга - ще бъде въведена нова платформа за продажба на билети, която ще предлага различни промоции и намаления.", "date": "2019.12.23", "title": "Нови влакове между Атина и Солун скоро ще пътуват за под 3 часа"}
{"url": "https://www.24chasa.bg/novini/article/8005400", "text": "Рок ветеранът Род Стюарт се възползвал от походите по време на кампанията за ядрено разоръжаване, за да вкарва в леглото си жени, съобщи сайтът Контактмюзик, цитиран от БТА. Три пъти жененият рок ветеран си призна, че се присъединил към движението в края на 50-те и началото на 60-те години за свалки с красиви активистки. На него тогава не му пукало много за антивоенните инициативи. Но всъщност не му провървяло много и с партньорките. \"Аз вонях на лошо, защото по време на походите до Лондон не си сменях бельото дълго време. Комбинирано със спарващото рипсено кадифе на панталоните, които не перях с месеци, резултатът никак не бе добър\", довери певецът. Но колкото и да били небрежни към хигиената по онова време, младоците като Род много държали прическите им да бъдат безупречни.", "date": "2019.12.23", "title": "Род Стюарт се присъединил към ядреното разоръжаване, за да спи с жени"}
{"url": "https://www.24chasa.bg/novini/article/8005425", "text": "В нощта на Бъдни вечер срещу Коледа се очаква понижение на температурите, а по високопланинските райони е възможно дъждът да премине в сняг, като с това се увеличават и предпоставките за поледици. Прогнозата на метеоролозите е, че на 24-и срещу 25 декември във вечерните и ранните сутрешни часове на места в Западна България и Предбалкана дъждът ще се примесва със сняг. В тази връзка Агенция „Пътна инфраструктура“ призовава шофьорите да тръгват на път с автомобили, подготвени за зимни условия, да карат със съобразена скорост и да не предприемат рискови изпреварвания и маневри. Всички машини на пътноподдържащите фирми са в пълна мобилизация за почистване и обработване на републиканските пътища. За повишаване безопасността на движение е възможно затваряне на определени участъци за обработване на настилките с химически вещества и инертни материали. Гражданите и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на телефон 0700 130 20 в АПИ.", "date": "2019.12.23", "title": "АПИ към шофьорите: На Бъдни вечер температурите падат, възможни са поледици"}
{"url": "https://www.24chasa.bg/novini/article/8005445", "text": "Ограда на изоставен строеж в центъра на София е паднала върху жена и 3-годишната й дъщеря. Двете са с хематоми и в шок след инцидента. Инцидентът е от събота, когато силния вятър причини множество материални щети, съобщи  . Строежът се намира на улица \"Бачо Киро\" в София и от години не се работи по него, разказаха живеещи в района, които през годините са подавали множество сигнали до общината и институциите. От Столичната община заявиха, че ще проверят случая и че ще изпратят аварийна помощ, която да обезопаси обекта, но припомниха, че по закон отговорността за това е на собственика на строежа. \"Видях, че ламарините тръгват като домино да падат върху нас. Аз рязко се обърнах и реално цялата ми лява половина е в хематоми и предпазих детето\", свидетелства жената. \"Засега собственикът е неизвестен, строежът е незаконен. Сега издирваме по хронология как е преминала собствеността, за да опитаме да вземем мерки и да издадем предписания\", коментира инцидента Николай Александров, кмет на район \"Оборище\".", "date": "2019.12.23", "title": "Ограда на строеж падна върху жена и 3-годишната й дъщеря в София"}
{"url": "https://www.24chasa.bg/novini/article/8005454", "text": "Комисията на енергийно и водно регулиране проведе закрито заседание в специализиран състав \"ВиК\". На него тя прие окончателно решение за изменение на цени на ВиК услугите за 2020 г. С решението са коригирани цени на ВиК услугите на операторите в 24 области на страната. С приетото от Комисията решение актуализираните цени на ВиК услугите влизат в сила от 1 януари 2020 г. В изпълнение на нормативно определените задължения и ангажименти на КЕВР за регулиране на отрасъл ВиК, в съответствие с разпоредбите на Закона за регулиране на ВиК услугите и наредбите към него, приети от Министерски съвет през 2016 г., в края на всяка календарна година Комисията е задължена служебно да актуализира вече утвърдените с 5-годишните бизнес планове на ВиК дружествата пределни цени на услуги за всяка следваща година от регулаторния период 2017-2021 г. Съгласно нормативните изисквания, актуализацията на пределните цени се извършва на основата на одобрената с бизнес плановете цена на услугите за 2020 г., с отчитане на размера на инфлационния индекс и прилагане на индивидуален коефициент за ефективност за всяко едно ВиК дружество. Наредбата за регулиране на цените на водоснабдителните и канализационните услуги /чл. 6, т. 2 и чл. 29/, приета от Министерски, съвет, задължава Комисията да изпълни този свой ангажимент, включително и при наличие на възникнали форсмажорни обстоятелства на обслужвани територии на ВиК дружества. Законът за регулиране на ВиК услугите прави изрично разграничение между утвърдени пределни цени на ВиК услуги от КЕВР и прилагани цени на ВиК услуги от ВиК операторите. Законовите разпоредби не позволяват на ВиК операторите да прилагат по-високи от утвърдените цени, като допускат обратната възможност - да прилагат по-ниски цени. Решението за въвеждане на утвърдените от КЕВР цени на ВиК услуги се взема от управителите на търговските дружества – ВиК оператори. В правомощията на принципала на ВиК дружествата с държавно участие – МРРБ е да реши дали утвърдените от КЕВР пределни цени на ВиК услугите да бъдат въвеждани. Такова действие на собственика на търговското дружество е свързано с неговото търговско управление и няма отношение към регулаторните правомощия на Комисията. Преди да бъде разгледан и одобрен от КЕВР бизнес планът на всяко едно ВиК дружество предварително е следвало да бъде разгледан и съгласуван от съответната областна Асоциация по ВИК, в която членуват представители на всички местни органи на власт. Всички бизнес планове и цени на дружествата са приемани от КЕВР с отделни процедури за всяко ВиК дружество, като в духа на публичност и прозрачност по тях са провеждани открити заседания и обществени обсъждания. С приемането на бизнес плановете ВиК дружествата и Асоциациите по ВиК са поели изпълнението на конкретни ангажименти в рамките на петгодишния регулаторен период, свързани с подобряване на качеството на услугите чрез нови инвестиции, намаляване на загубите на вода, повишаване на ефективността и управлението. Комисията прилага ценообразуващ механизъм, който да гарантира устойчивото развитие на ВиК дружествата, но регулаторът не е техен собственик и не може да влияе върху начина на тяхното управление. Във връзка с решението за актуализиране на цените на ВиК услугите за 2020 г. Комисията спази стриктно предвидената законова процедура. На 17.12.2019 г. беше проведено открито заседание с участието на представители на ВиК дружества от цялата страна, на Омбудсмана на Република България, синдикат „Водоснабдител“-КНСБ, неправителствени и граждански организации. На заседанието всички участници изразиха своите становища и предложения във връзка с предложените за актуализация цени на ВиК услуги. В приетото днес Решение за изменение на одобрените цени на услугите на ВиК дружествата за 2020 г. Комисията дава мотивиран отговор по всички внесени писмени становища от страна на участници в откритото заседание. След като КЕВР одобри поскъпването на водата, се предвижда цените на ВиК услугите да се повишат различно. Шумен, където водата е с лошо качество, е сред градовете, в които цената ще е най-висока - 3,4 лева на кубик. Предвижда се от догодина един кубик вода с добавена стойност да е 3,52 лева. Кметът Любомир Христов заяви, че ще бъдат използвани всички начини, за да се запази цената на водата в града. Областите Хасково, Търговище, Кюстендил и Пазарджик са без приети бизнес-планове и за тях няма предстоящо увеличение на цените. Националният браншов синдикат \"Водоснабдител\" към КНСБ подкрепя предложението на КЕВР за вдигане на цените с аргумента, че така биха могли да се повишат заплатите на работещите в сектора. Синдикатът представлява близо 10 хиляди души от общо работещи във ВиК сектора около 17 хиляди. Ето колко ще струва водата в различните градове:", "date": "2019.12.23", "title": "Окончателно: КЕВР вдига цената на водата в 24 области (Обновена)"}
{"url": "https://www.24chasa.bg/novini/article/8005458", "text": "Телата на две млади жени, които изчезнаха тази сутрин заедно с още четирима мигранти при опит да преминат в Хърватия с лодка по Дунав, бяха извадени на сръбския бряг, предаде Танюг. Телата бяха открити от полицаи и един рибар. Едната от удавените жени е родена през 1991 г. Това е трети нещастен случай от октомври тази година, при който мигранти изчезват в река, а по данни на сръбския комисариат за бежанците тази година над 20 мигранти са загинали при опит да преминат границата, добави БТА. \"Имаше удавени в Дрина, Тиса, Дунав, загинали в цистерна, във влак. Това показва на какви опасности са готови да се подложат, за да стигнат там, където желаят\", каза говорител на комисариата за Танюг. През ноември имаше почти идентичен случай на изчезнали мигранти при преобръщане на лодка край град Апатин. Те също се опитваха да преминат в Хърватия по Дунав. На 1 октомври двама мигранти се удавиха в езеро край Шид.", "date": "2019.12.23", "title": "2 мигрантки се удавиха в Дунав при преминаване от Сърбия в Хърватия"}
{"url": "https://www.24chasa.bg/novini/article/8005506", "text": "Националната агенция за приходите започва контролна кампания в зимните курорти, предупредиха от институцията. Стотици инспектори на НАП ще извършват скрити и явни наблюдения, инвентаризации на наличните стоки и проверки за отчитане на оборотите. Ще се следи и движението на стоки към хотели, ресторанти и други търговски обекти. На постоянно наблюдение са подложени също борси и тържища в близост до курортите. По време на кампанията инспекторите от „Фискален контрол“ ще използват и дистанционната връзка на всеки касов апарат със сървърите на НАП, като софтуерът ще посочва обекти, чиито обороти се различават значително от средните за съответния регион. В кампанията отново ще бъде използван и подходът на т.нар. \"открито наблюдение\", при който в рамките на дни или седмици в обекта присъства явно проверяващ екип на НАП, като оборотите, отчетени по време на наблюдението, се сравняват с минали периоди и при значима разлика, приходната агенция може да започне ревизия. По време на зимната кампания от НАП ще изследват и имущественото състояние на физически лица собственици или управители на фирми с обекти в зимните курорти, допълват от приходната агенция. Зимната кампания е продължение на наложения подход, използван през лятото по Черноморието, посочват от НАП.", "date": "2019.12.23", "title": "Стотици инспектори на НАП ще проверяват зимните курорти"}
{"url": "https://www.24chasa.bg/novini/article/8005528", "text": "Повече от 20 000 домакинства останаха без ток в резултат на връхлетялата югозападното крайбрежие на Франция и остров Корсика зимна буря Фабиен, съобщи днес оператора на електрически мрежи \"Енедис\", цитиран от ТАСС и БТА. Според компанията става дума главно за регионите Нова Аквитания и Окситания, където силния вятър е прекъснал много електрически кабели. В тези региони без електричество остават близо 18 000 домакинства. Силен удар бурята нанесе и на Корсика. Според данни на корпорацията \"Електрисите дьо Франс\" на острова близо 3500 домакинства вече две денонощия са без ток. Според съобщения на Франс прес, междувременно тази сутрин властите на Корсика са взели решение да отворят летищата Бастия, Фигари и Калви. Представителите на авиокомпанията \"Ер Корсика\" съобщиха, че пътниците, чиито полети бяха отменени вчера и завчера, могат да използват билетите си днес и утре. Летището \"Напорлеон Бонапарт\" в Аячо от 21 декември остава затворено заради наводнение, предизвикано от проливни дъждове. Зимната буря Фабиен връхлетя югозападното крайбрежие на Франция и остров Корсика вчера. В Бордо скоростта на вятъра достигаше 39,3 м/сек, а в крайбрежната част на Страната на баските - 41,1 м/сек. Националната железопътна компания съобщи, че заради паднали върху релсите дървета движението между Бордо и Тулуза е било прекъснато за дълъг период. В момента предпоследният (оранжев) код за опасност се запазва в четири френски департамента, отбелязва ТАСС.", "date": "2019.12.23", "title": "Над 20 000 домакинства останаха без ток във Франция заради бурята Фабиен"}
{"url": "https://www.24chasa.bg/novini/article/8005590", "text": "Министерството на околната среда и водите е забавило заповеди за обявяването на голяма част от защитените зони от мрежата \"Натура 2000\". Това е записано в одитен доклад на Сметната палата за периода от 2016 до 2018 година. По тази причина страната ни е обект на наказателна процедура от Европейската комисия. Това предаде  . Сметната палата предупреждава за пропуски в националното законодателство и непълно въвеждане в него изисквания по директиви за опазване на естествените местообитания, на дивата флора и фауна и на опазването на дивите птици. Министърът на околната среда и водите е забавил заповеди за обявяване на 211 защитени зони от общо 341 одобрени за страната ни от Европейската комисия. Забавянето е към дата 31 юли тази година. \"Това е трябвало да стане в срок шест години от одобрението, но за повечето зони без заповеди този срок е изтекъл. Поради забавянето на заповедите за обявяване на защитените зони не са определени режими за опазването им, което е причина за стартирането от Европейската комисия на наказателна процедура. Създаден е сериозен риск за бъдещ разход на публичен финансов ресурс поради неизпълнение на целите на екологичната политиката на ЕС\", категорични са от Сметната палата. Бюджетът на Националната приоритетна рамка за действие за \"Натура 2000\" за периода 2014-2020 г. възлиза на около 1,585 млрд. евро.", "date": "2019.12.23", "title": "България е обект на наказателна процедура от ЕК заради \"Натура 2000\""}
{"url": "https://www.24chasa.bg/novini/article/8005608", "text": "Британски журналист, автор на разкрития за принудителен труд в китайски затвор, където е бил задържан, обвини в лъжа Пекин, който отрича твърденията, предадоха Франс прес и БТА. Авторът на мистериозното съобщение молел да говори с журналиста Питър Хъмфри, който девет месеца бил задържан в същия затвор. Говорител на китайското външно министерство отрече изцяло тази информация, като обвини журналиста, че е измислил този \"фарс\", за да \"се изтъкне\". Пред Франс прес британският журналист заяви, че това е точно от типа отговори, които трябва да се очакват от китайското правителство. \"Може да се очаква, че това ще бъдат само лъжи\", когато става въпрос за правата на човека, заяви журналистът. Хъмфри е арестуван, докато работи в Китай като частен разследващ за фармацевтичния гигант ГлаксоСмитКлайн. Остава в затвора две години, преди да го освободят през 2015 г. Журналистът, виждайки писмото, заяви, че е сигурен, че е автентично, защото веднага разпознал почерка. Той не желае да разкрие самоличността на автора, страхувйки се от репресии. Според Хъмфри принудителният труд е задължителен в този затвор, макар че самият той не е полагал такъв труд. Неотдавна администрацията на затвора забранила на цзадържаните да изпращат пари на семесйтвата си, принуждавайки ги да полагат такъв труд, заплащан с 10-12 паунда на месец (12-14 евро). Нещо повече, затворниците не могат да разчитат на смекчаване на наказанията без спечелени \"точки за заслуги\", които могат да получат само чрез такъв труд. Журналистът подчерта, че не обвинява британската верига супермаркети Теско, която продава въпросните картички (междувременно изтеглени от продажба), понеже, по думите му, за една компания в Китай е невъзможно да разбере кой е на дъното на производствената верига.", "date": "2019.12.23", "title": "Британски журналист обвини Пекин в лъжа след мистериозно съобщение в картичка"}
{"url": "https://www.24chasa.bg/novini/article/8005080", "text": "6-годишната Флорънс от Лондон открива коледна картичка със зов за помощ на китайски затворници. Картичката с котенце съдържа драматично съобщение: \"Ние сме чуждестранни затворници в Цингпу, Шанхай. Принудени сме да работим против волята си. Моля помогнете ни и се свържете с организацията за човешките права и с г-н Питър Хъмфри.\" Картичката е закупена от верига британски супермаркети, предаде  . Адресатът на съобщението е журналистът Питър Хъмфри, който е прекарал 2 години в затвора в Цингпу. Той потвърждава, че затворниците са принудени да пакетират картички и други стоки.  Журналистът отправя сериозни обвинения срещу затвора още миналата година в статия за \"Файненшъл Таймс\" заради извършването на производствени дейности в затвора за чуждестранни фирми.  Говорителка на веригата супермаркети заяви, че компанията е била шокирана от новината и производството в завода е било спряно незабавно.    Честитките били изтеглени от продажба, а приходите отивали за благотворителност. \"Отвращава ни затворническият труд и никога няма да го допуснем в нашата производствена верига\", увериха от компанията.", "date": "2019.12.23", "title": "Момиченце откри зов за помощ, скрит в коледна картичка (Видео)"}
{"url": "https://www.24chasa.bg/novini/article/8005616", "text": "Лидерът на републиканското мнозинство в Сената на САЩ Мич Макконъл каза днес, че републиканците не са против изслушване на свидетели в процеса за импийчмънт на президента Доналд Тръмп, предаде Ройтерс. Не изключваме възможността за свидетели. Казахме: Да процедираме при това дело, както в случая с президента Клинтън. Така би било редно, каза Макконъл в интервю за дискусионното телевизионно предаване \"Фокс енд френдс\", цитирано от БТА. На делото през 1999 г. в Сената бяха изложени аргументите, после имаше период на писмени въпроси, и въз основа на това сенаторите после решиха какви свидетели да призоват, обясни той. Макконъл и лидерът на демократите в Сената Чък Шумър не успяха да постигнат съгласие в четвъртък по искането на Шумър свидетели да дадат показания по делото, за което Макконъл каза, че ще е първа точка в дневния ред на Сената през новата година.", "date": "2019.12.23", "title": "Републиканците не са против изслушване на свидетели в процеса за импийчмънт на Тръмп"}
{"url": "https://www.24chasa.bg/novini/article/8005698", "text": "І. МЕТЕОРОЛОГИЧНА ОБСТАНОВКА: Температурите са в интервала от - 1° до + 18°С. Времето над страната е предимно облачно. Слаб до умерен вятър духа в областите Бургас, Видин, Кюстендил, Перник, Русе, Силистра, Смолян и Шумен. Дъжд вали в областите Благоевград, Велико Търново, Габрово, Ловеч, Пазарджик, Перник, както и в района на Малко Търново и Бургас /обл. Бургас/, Студенец, Асеновград, Паничково и Лъки /обл Пловдив/, Сливен, Твърдица и Котел /обл. Сливен/, Ябланица и Ихтиман /обл. София/, АМ „Тракия“ /обл. Стара Загора/, Омуртаг и Антоново /обл. Търговище/. Сняг има в района на проход „Петрохан“ /обл. Монтана/ и Бистрица /обл. София/. Пътните настилки са предимно мокри, по усойните и планински райони частично заледени, обработени и проходими при зимни условия. Ограничена видимост поради мъгла до 50 м има в района на проход „Шипка“ /обл. Габрово/, а до 100 м в района на „Троянски“ проход /обл. Ловеч/. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка от км 174+000 до км 229+000 в двете посоки се осъществява в една лента поради подмяна на мантинели в средна разделителна ивица. Участъкът е сигнализиран с пътни знаци. Срок до 30.12.2019 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. АМ „Марица“: няма ограничения. АМ „Черно море“: няма ограничения. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;р - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 30.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 30.12.2019 г. Ремонтни дейности: Път III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 30.12.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: Път III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.01.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 30.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 30.12.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2019 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г.; ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.12.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 07.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка. Обходен маршрут: - В посока София – Сливен: гр. Нова Загора – път II-66 – Сливенски минерални бани – Сливен. - В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 31.12.2019 г.; Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.12.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5308: Движението по път III-5308 с. Калчево – с. Саранско от км 4+273 до км 4+755 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2019.12.23", "title": "Вижте състоянието и ограниченията по пътищата към 17,30 часа"}
{"url": "https://www.24chasa.bg/novini/article/8004236", "text": "Kirin A1 е първият чип на Huawei, специално разработен за пазара на носими и звукови устройства. Те са част от новата аудио стратегия на компанията, насочена към премиум аудио пазара. Безжичните слушалки притежават изключителни технологии за цифрова обработка на звук с драйвер за висока чувствителност, осигурявайки на всеки потребител страхотно възпроизвеждане на музика и глас. Новият чипсет, който също е заложен и в най-новия смарт часовник на бранда – Huawei Watch GT 2, предоставя и дълъг живот на батерията при мощен звуков процесор. Освен с интелигентен звук, безжичните слушалки FreeBuds 3 впечатляват и с нов дизайн като се предлагат в класическите бял и черен цвят, като това ги прави подходящи за всеки тип облекло. Освен това идват и със заоблен калъф за зареждане, който се побира удобно в джоба на всеки. FreeBuds 3 имат и друго много важно предимство - могат да се зареждат безжично, с безжично зарядно или чрез обратно безжично зареждане от поддържащ функцията смартфон, и осигуряват 4 часа работа с едно зареждане. Новите безжични слушалки са налични на българския пазар в магазините на Технополис, А1, Теленор и Виваком на препоръчителна цена от 349 лева.", "date": "2019.12.23", "title": "В България вече се продават новите безжични слушалки HUAWEI FREEBUDS 3"}
{"url": "https://www.24chasa.bg/novini/article/8004261", "text": "Шестима души, сред които четирима възрастни и две деца, са изчезнали, след като рано тази сутрин се преобърна лодка с мигранти, плавала по река Дунав, съобщи Танюг. Инцидентът е станал край село Каравуково, близо до границата с Хърватия, предава БТА. Според информация на телевизия Пинк в лодката е имало десет до петнадесет мигранти, които се опитали да преминат от Сърбия в Хърватия. Две деца и четирима възрастни се водят за изчезнали, а останалите мигранти успели да доплуват до брега. В момента се издирват изчезналите мигранти.", "date": "2019.12.23", "title": "Лодка с мигранти се преобърна в река Дунав, шестима са изчезнали"}
{"url": "https://www.24chasa.bg/novini/article/8004302", "text": "През 2019 г. Народното събрание е приело 124 закона, 199 решения, една декларация и обръщение към българския народ. Това сочи справка, подготвена от парламентарния пресцентър и дирекция „Пленарни заседания, парламентарен контрол и финални текстове” на Народното събрание, съобщават от там.  От 1 януари до 20 декември 2019 г. в Народното събрание са постъпили 192 законопроекта, като 90 от тях са внесени от народни представители. Предложените проекти за решения са 219, от които 192 са на депутати. През годината 44-ото Народно събрание е провело 82 пленарни заседания, четири от които извънредни. Използваното парламентарно време за осъществяване на контролната функция на Народното събрание от 11 януари до 19 декември 2019 г. е 115 часа и 13 минути. За този период парламентарен контрол е провеждан в 36 пленарни заседания. От 11 януари до 19 декември 2019 г. в Народното събрание са били внесени 1077 въпроса и 55 питания. Парламентът е провел 22 изслушвания на министри и пет разисквания по питания на народни представители. Осма сесия През осмата си сесия 44-ото Народно събрание е приело 41 закона, 74 решения и Декларация във връзка с разширяването на Европейския съюз и Процеса на стабилизиране и асоцииране на Република Северна Македония и Република Албания. Парламентът е имал 37 редовни и 2 извънредни пленарни заседания. За периода от 1 септември до 20 декември 2019 г. в парламента са внесени 65 законопроекта, като 31 от тях са на народни представители. Постъпили са 84 проекта за решения, от тях 79 са от депутати. Сред приетите от Народното събрание нови закони са: Закон за държавния бюджет на Република България за 2020 г., Закон за бюджета на държавното обществено осигуряване за 2020 г., Закон за бюджета на Националната здравноосигурителна каса за 2020 г, Закон за публичните предприятия и Закон за марките и географските означения. Парламентът е гласувал промени в Наказателно-процесуалния кодекс, в Гражданския процесуален кодекс и в Данъчно-осигурителния процесуален кодекс, Закона за електронното управление, в Закона за електронните съобщения, в Закона за енергетиката, в Закона за местното самоуправление и местната администрация и др. Използваното време за осъществяване на контролната функция на парламента за периода от 1 септември до 19 декември 2019 г. е 35 часа и 27 минути. Парламентарен контрол е провеждан в 12 пленарни заседания. В Народното събрание от 1 септември до 19 декември 2019 г. са постъпили 335 въпроса и 22 питания. В този период е имало две изслушвания - на министъра на околната среда и водите Нено Димов за политиката по контрол на внос и ползване на отпадък с неясен произход вътре в страната и на министъра на здравеопазването Кирил Ананиев за спирането на спешния прием в Детската болница. По време на осмата сесия на 44-ото Народно събрание са проведени и две разисквания по питания на народни представители – към министъра на културата Боил Банов за политиките на правителството за гарантиране на свободата на словото в България и към министъра на регионалното развитие и благоустройството Петя Аврамова за политиката на министерството за предотвратяване на опасността от воден режим в някои населени места. За периода от 1 септември до 19 декември 2019 г. членовете на правителството са отговорили на 269 въпроса и 15 питания. На най-много въпроси и питания са отговорили министърът на здравеопазването Кирил Ананиев – 49, министърът на регионалното развитие и благоустройството Петя Аврамова – 40, министърът на околната среда и водите Нено Димов – 34, министърът на земеделието, храните и горите Десислава Танева - 33, министърът на финансите Владислав Горанов и министърът на вътрешните работи Младен Маринов – по 25, министърът на образованието и науката Красимир Вълчев – 13, министърът на икономиката Емил Караниколов - 10 и т.н. Най-много въпроси и питания са отправили народните представители Георги Гьоков – 33, Георги Стоилов – 25, Красимир Янков – 24, Валентина Найденова – 22, Иван Димов Иванов – 21, Лало Кирилов – 17, Георги Йорданов – 14, Надя Клисурска-Жекова – 13, Светла Бъчварова – 12, Кристина Сидорова и Георги Михайлов – по 10 и т.н. От ПГ „БСП за България” са внесли най-много въпроси и питания - 279 въпроса и 19 питания. От ПГ на ПП ГЕРБ са отправили 20 въпроса, народните представители нечленуващи в парламентарни групи – 15 въпроса и две питания. ПГ „Обединени патриоти” са внесли 11 въпроса и едно питане, от ПГ на ДПС и от ПГ „ВОЛЯ - Българските Родолюбци“ – по 5 въпроса.", "date": "2019.12.23", "title": "Георги Гьоков от БСП най-много питал министрите, Кирил Ананиев най-много отговарял"}
{"url": "https://www.24chasa.bg/novini/article/8004329", "text": "Бившият директор на БНР Валери Тодоров написа отворено писмо до председателя на НС Цвета Караянчева, президента Румен Радев, премиера Бойко Борисов, председателя на Комисията по култура и медии Вежди Рашидов и до председателя на СЕМ София Владимирова относно избора на генерален директор на БНР. Ето какво гласи пълният текст на писмото: \"ДО ПРЕДСЕДАТЕЛЯ НА НАРОДНОТО СЪБРАНИЕ Г-ЖА ЦВЕТА КАРАЯНЧЕВА ДО ПРЕЗИДЕНТА НА РЕПУБЛИКА БЪЛГАРИЯ Г-Н РУМЕН РАДЕВ ДО МИНИСТЪР-ПРЕДСЕДАТЕЛЯ Г-Н БОЙКО БОРИСОВ ДО ПРЕДСЕДАТЕЛЯ НА КОМИСИЯТА ПО КУЛТУРАТА И МЕДИИТЕ Г-Н ВЕЖДИ РАШИДОВ ДО ПРЕДСЕДАТЕЛЯ НА СЪВЕТА ЗА ЕЛЕКТРОННИ МЕДИИ ФГ-ЖА СОФИЯ ВЛАДИМИРОВА ОБРЪЩЕНИЕ НА ВАЛЕРИ ТОДОРОВ ВЪВ ВРЪЗКА С КОНКУРСА ЗА ГЕНЕРАЛЕН ДИРЕКТОР НА БНР УВАЖАЕМА Г-ЖО КАРАЯНЧЕВА, УВАЖАЕМИ Г-Н РАДЕВ, УВАЖАЕМИ Г-Н БОРИСОВ, УВАЖАЕМИ Г-Н РАШИДОВ, УВАЖАЕМА Г-ЖА ВЛАДИМИРОВА, Уважаеми колеги и приятели, Във връзка с изявление на г-жа Ивелина Димитрова, председател на техническата комисия на Съвета за електронни медии по избора на генерален директор на БНР, направено на 20. 12. 2019 г., в което се твърди че не отговарям на условията за участие в конкурса за генерален директор на БНР, тъй като не съм закрил участието си във фирма, съм длъжен да заявя следното: В предоставен от мен нотариално заверен акт в СЕМ е видно, че още на 02.12. 2019 г. с решение на Общото събрание и нотариално заверен договор, съм прехвърлил управлението на фирмата и дружествените дялове на друго лице. Актът влиза в сила от момента на подписването му. Вписването в Агенцията е последващ акт, който може по различни обстоятелства да бъде забавен във времето и е независещо от мен обстоятелство. Но, въпреки това, вписването е станало часове след внасянето на документите ми за конкурса за генерален директор на БНР на 5.12. 2019 г.. Освен това, чл. 59 т. 2 от Закона за радиото и телевизията не посочва вписването в Търговския регистър като изискване и доказателство (прилагам цитат от ЗРТ по-долу). Смятам, че отстраняването ми от конкурса е тенденциозен акт и израз на недобра практика, пореден тревожен знак за състоянието на медийната среда и медийната регулация у нас. Въпросът е дали поради недостатъчна некомпетентност или със съзнателна умисъл СЕМ ме отстранява от конкурса и каква е целта на това действие. Ще напомня, че неведнъж без сериозни мотиви са отлагани или променяни сроковете за провеждане на конкурсите за генерални директори. Мога да дам само пример как в течение на 24 часа СЕМ обяви и отмени конкурса за генерален директор на БНТ. Регулаторът избра през 2013 г. генерален директор на БНТ, въпреки доказаното съдебно вписване за дружествено участие в управлението на фирма. На 23.08. 2017 г. СЕМ избра генерален директор на БНТ въпреки наличието на заведено съдебно дело срещу него. Подобна „прецизност“ сега хвърля петно не само върху конкурса, но и върху медийната регулация и медийната практика. Призовавам СЕМ да преразгледа решението на Техническата комисия и да го свери с опитни юристи. Поредицата скандали с избора на генерални директори на БНР и БНТ доказват тази небходимост. Доверието към СЕМ е достатъчно разколебано и е в критична точка. Призовавам и Комисията по културата и медиите, както и Министерството на културата да вземат отношения по този случай преди да бъде отнесен към европейските институции. През годините, когато управлявах БНР (2007 – 2013 г.), съвпаднали с тежката икономическа криза, БНР отбеляза високо и устойчиво развитие. Програмите достигнаха рекордни рейтинги и обхват на аудиторията. Извършени бяха първите експериментални цифрови излъчвания. Създадена бе уникалната хибридна интернет радиоплатформа БИНАР. Открити бяха три нови регионални радиостанции на БНР. Безпрецедентно развитие получи предавателната мрежа на БНР. Извършена беше техническа и технологична замяна и дигитализация на ефирните студиа и на продуцентски студиа във всички програми. Открити бяха нови продуцентски центрове, изложбени зали. БНР се превърна в най-големият медиен партньор. Всичко това в рамките на отпуснатия бюджет. Плановете за приходите бяха преизпълнявани. Нито веднъж в рамките на медията не е възниквал проблем със свободата на словото и етичните стандарти. Поставям въпроса дали не е време радикално да се преразгледа дейността и работата на СЕМ, като членовете на медийния регулатор бъдат избирани чрез конкурс, да се вкара обществена квота в обществения регулатор, да се извършва регламентираната в ЗРТ ротация на членовете, за да се преодолеят зависимостите в него, а също така да се въведе обществен надзор в медийния регулатор чрез Обществен съвет на електронните медии, предлаган от мен по-рано през годините. Също така да се премахнат редица проблемни клаузи в ЗРТ, включително изискването за оттегляне на кандидатите от управлението на дружества преди участието им в конкурсите за генерални директори и издигането им за членове на управителните съвети на БНР и БНТ, непризнаването на трудов стаж по време на мандатите им и др. Ще чакаме ли да заемем следващото непрестижно място в индекса за медийните свободи? ВАЛЕРИ ТОДОРОВ, професия журналист ––––––––––––––––––––––––––––– Цитат от медиите \"От работата на техническата комисия е установено, че към 5 декември 2019 г. кандидатът е бил вписан като управител и съдружник в търговско дружество. Лицето е заличено в тези му качества едва на 6 декември 2019 г.\" Цитат от Закона за радиото и телевизията Чл. 59 т. 2 от ЗРТ: Не могат да бъдат членове на управителен съвет на БНР, съответно на БНТ еднолични търговци, собственици, съдружници, управители, прокуристи или членове на ръководни и контролни органи на търговски дружества и кооперации.\"", "date": "2019.12.23", "title": "Валери Тодоров, бивш директор на БНР: Тенденциозно ме отстраниха от конкурса"}
{"url": "https://www.24chasa.bg/novini/article/8004351", "text": "Северна Корея планира да провежда твърда политика към САЩ, включително да се откаже от преговорите за ядрено разоръжаване на Корейския полуостров. Това съобщи Си Ен Ен, позовавайки се на източник в Пхенян. Събеседникът на телевизията добавил, че новите мерки на Пхенян трябва да станат „Коледен подарък” за Вашингтон, който бил обещан от КНДР. Според източника Северна Корея възнамерява да укрепва статута си на държава, притежаваща ядрено оръжие. В същото време тя едва ли ще пристъпи към изпитания на балистична ракета с далечен обсег, защото това може да навреди на отношенията й с Китай и Русия, а те са важни търговски партньори на Пхенян, посочва  . Страната няма да се стреми към отслабване на санкциите, за да постигне икономическо развитие. Вместо това републиката ще се стреми съм самообезпечаване. Източникът на Си Ен Ен добави, че лидерът Ким Чен Ун е заел „изчаквателна позиция” заради импийчмънта на президента Доналд Трампа. Телевизията пояснява, че Пхенян не желае преждевременна договореност с американския лидер, ако е голяма вероятността той да загуби президентските избори догодина. В началото на декември представителят на КНДР в ООН Ким Сонг заяви, че страната му не се нуждае от продължаване на преговорите със САЩ за ядреното разоръжаване. По думите на дипломата това вече не влиза в дневния ред на преговорите със САЩ. Той окачестви като клопка на Вашингтон обсъждането на въпроса, което му е било необходимо за разрешаване на вътрешни проблеми. ", "date": "2019.12.23", "title": "Коледен подарък: Пхенян се отказва от преговорите със САЩ"}
{"url": "https://www.24chasa.bg/novini/article/8004347", "text": "Законът ни позволява да удължим бедственото положение до един месец, след като завършат всичките тези мерки. Мисля, че ще го удължим. Това заяви кметът на Перник Станислав Владимиров за мерките, предприети от властите и от държавата след въвеждането на бедствено положение заради режима на водата. , като извънредна мярка, за да се ускорят спешните аварийни и строително-монтажни работи за увеличаването на притока към яз. \"Студена”, предава  . От петък Перник е на още по-строг режим на водата, което означава, че перничани и живеещите в околността ще имат вода по 8 часа, вместо по 10 часа в денонощието. \"Надеждите са ни да облекчим водния режим в ранна пролет, за спиране на този етап не мога да говоря, просто обемът на язовира е в критичния минимум\", изтъкна пред \"Фокус\" Владимиров. \"Водният режим вече е въведен, като харчим около 300 литра в секунда, което ще рече, че се вмъкваме в около 800 000 за месец. ВиК имаше предписание от Министерството от околната среда и водите за 1 милион, като падаме доста под това – с 200 000 надолу. В момента държавна компания е на терен във връзка с бедственото положение. Това беше и целта на обявяването на бедствено положение. В момента, в който държавата направи нужната организация и даде зелена светлина по какъв начин ще навлезе за преодоляване на този голям отток, който имаме, и да увеличим притока, аз обявих бедствено положение и разписахме точно какви ще са целите и как ще бъдат постигнати през държавната компания. В момента се работи по Владайския канал, за да се насочи цялата вода към Перник. Правят се предварителни проучвания за сондажи, в момента хората са на терен. И регионалното звено на „Пожарна безопасност и защита на населението“ са горе изпомпване на води от карстовите извори и от пещерите. В момента държавната компания подпомага местното ВиК по отстраняване на аварии по големите водопроводи, защото и там се губи в голяма част водата“, обясни той.", "date": "2019.12.23", "title": "Кметът на Перник: Вероятно ще удължим бедственото положение"}
{"url": "https://www.24chasa.bg/novini/article/8004380", "text": "\"Понеже Радев много обича да говори за корупцията, да дойде и да я види каква са я свършили от неговото правителство.\" По този начин премиерът Бойко Борисов покани държавния глава Румен Радев да посети  \"За 17 км път - 240 млн. лв са. дадени. За същия път - 38 км, 46 млн. лв. дадени. Ето я корупцията, да дойде да я види. Тя е написана корупцията, тя е в неговата партия. Да види кой си беше кръстил тунела на неговата щерка\", посъветва Борисов президента.", "date": "2019.12.23", "title": "Борисов: Корупцията е в партията на Радев, да дойде да я види на пътя (Видео)"}
{"url": "https://www.24chasa.bg/novini/article/8004424", "text": "Голяма част от Венеция се оказа под вода. Приливът приливът достигна 144 см и над 60 на сто от историческия център на града бе наводнен, предаде ДПА. Приливите се смятат за изключително високи при равнище от най-малко 140 см. В най-новата история на града е имало около 20 подобни случая, но напоследък те зачестиха и мнозина обвиняват за това климатичните промени, предава БТА. Венеция е призната за обект на световното културно наследство от ЮНЕСКО. Градът все още се възстановява от рекордно високото равнище на водата на 12 ноември, когато приливът достигна 187 сантиметра. Това беше най-високото равнище от 53 години и причини огромни щети. Улиците на Венеция започват да се наводняват, едва когато равнището на прилива достигне границата от 100 сантиметра, отбелязва ДПА. Хотелиери от града съобщават за рекорден брой отменени резервации и се оплакват, че наводнението миналия месец е уплашило туристите. Според тях градът все още е безопасен. Италианското правителство строи система против наводнения, с която да защити Венеция, но тя все още не е готова за експлоатация.", "date": "2019.12.23", "title": "Венеция отново беше наводнена"}
{"url": "https://www.24chasa.bg/novini/article/8004452", "text": "От френско вино до американска шунка, малайзийски хляб и най-доброто от китайската земеделска продукция, 12-то издание на Изложението за екологично чисти храни в град Нанчан, провинция Дзянси, предлага на любителите на храната много изкушения, съобщава \" \".  Експото, спонсорирано от Министерството на търговията и правителството на провинция Дзянси, продължава няколко дни. Разполага се на площ от 40 000 кв. м и включва над 2000 изложители от страна и чужбина. По информация на организаторите, изложителите идват от повече от 30 държави, а местните са от 13 провинции. Шест форума са предвидени в програмата на изложението с фокус върху маркетинга на зелените храни и развитието на модерната верига за доставки.", "date": "2019.12.23", "title": "ЕКСПО за биохрани в Китай привлича специалитети от цял свят"}
{"url": "https://www.24chasa.bg/novini/article/8004477", "text": "В края на ноември 2019 г. депозитите на неправителствения сектор са 83.335 млрд. лв. (72 на сто от БВП), като годишното им увеличение е 8.8 на сто, съобщава Българската народна банка. Депозитите на Нефинансови предприятия са 25.711 млрд. лв. (22.2 на сто от БВП). В сравнение с края на ноември 2018 г. те се увеличават с 11.4 на сто. Депозитите на финансовите предприятия намаляват с 2.2 на сто на годишна база и в края на месеца достигат 2.958 млрд. лв. (2.6 на сто от БВП). Депозитите на Домакинства и НТООД са 54.667 млрд. лв. (47.2% от БВП) в края на ноември 2019 година. Те се увеличават с 8.3% спрямо същия месец на 2018 г. (8.2% годишен ръст през октомври 2019 година). В края на ноември 2019 г. кредитите за неправителствения сектор са 62.786 млрд. лв. (54.3 на сто от БВП) при 61.320 млрд. лв. към октомври 2019 г. (53 а сто от БВП). На годишна база тези депозити се увeличават с 9 процента. През ноември кредитите за Нефинансови предприятия нарастват на годишна база с 5.4 на сто и достигат 34.838 млрд. лв. (30.1 на сто от БВП). Кредитите за Домакинства и НТООД са 23.833 млрд. лв. (20.6 на сто от БВП). Спрямо година по-рано те се увеличават с 9.5 на сто, отчита БНБ. В края на ноември 2019 г. жилищните кредити са 10.642 млрд. лв. и нарастват на годишна база с 14.4 на сто. Потребителските кредити възлизат на 11.316 млрд. лв. и се увеличават с 10.9 на сто спрямо ноември 2018 г.", "date": "2019.12.23", "title": "С 8,3% са се увеличили депозитите на домакинствата"}
{"url": "https://www.24chasa.bg/novini/article/8004479", "text": "Ако имаме мнозинство от две трети в македонския парламент, като единствен начин за създаване на възможност за стъпка назад с Преспанския договор, ще направим това, заяви лидерът на ВМРО-ДПМНЕ Християн Мицкоски в предаването \"Утрински брифинг\" на Слободна ТВ, съобщи Нова ТВ. Освен за Преспанския договор Мицкоски повтори становищата си и по отношение на Договора за добросъседство с България. Той потвърди, че са премахнати портретите на бившия председател Никола Груевски в партийната централа, но подчерта, че се отстраняват и други снимки, на чиито места се поставят личности и съдържание, които са оставили белези в историята. Според Мицкоски партията вече е реформирана и обединена, предаде БТА. Опозиционната ВМРО-ДПМНЕ вчера проведе последното си партийно събрание зда годината. Пред присъстващите граждани Мицкоски обеща милиарди евро инвестиции за по-добър и качествен живот, ако неговата партия с коалицията \"За обнова на Македония\" спечели предсрочните парламентарни избори на 12 април.", "date": "2019.12.23", "title": "Мицкоски: Отменяме Договора от Преспа ако ВМРО-ДПМНЕ спечели изборите"}
{"url": "https://www.24chasa.bg/novini/article/8004586", "text": "Полицията в източния турски окръг Ван иззе над 90 килограма хероин, скрит в пътнически автобус, съобщи Анадолската агенция, като се позовава на съобщение на полицията. Екипи на полицията за борба с разпространението на наркотици са спрели за проверка пътническия автобус, който е пътувал в град Тушба (окръг Ван), допълва БТА. Наркотиците са били открити при обиск на автобуса с помощта на специално обучено куче. Полицията е задържала трима предполагаеми наркотрафиканти.", "date": "2019.12.23", "title": "Откриха 90 кг хероин в автобус в Турция"}
{"url": "https://www.24chasa.bg/novini/article/8004587", "text": "Много румънци избраха да празнуват Коледа и Нова година в Русе. Повечето от тях вече са направили резервации за вечеря в заведения в града. Други са решили да дойдат само през деня и след това да се върнат в северната ни съседка, съобщава  . Още преди месец много румънци са направили резервации за заведения в Русе за празничните дни. Най-често групите са от по 10-ина души. Менютата са преведени на румънски език. Подготвени са и празнични програми. \"Харесват прекалено много морски дарове, калмари, скариди и харесват нашите ребра. Благодарение на тях градът по някакъв начин успява да живва според мен. Повечето от гостите на града казват, че няма да празнуват в България за първи път\", споделя собственик на заведение. ", "date": "2019.12.23", "title": "Много румънци в Русе за празниците"}
{"url": "https://www.24chasa.bg/novini/article/8002727", "text": "От неделя, 22 декември, влязохме в астрономическата зима. Въпреки че температурите не са типично зимни, трите компании, които доставят ток до домовете на всеки българин - “Енерго-Про”, ЧЕЗ и ЕВН, публикуваха съвети как да се пести ток по празниците. Обикновено по Коледа и Нова година ползването на ток скача, което повишава сметките. “Енерго-Про” припомня доказани начини за намаляване на сметките за ток Първият съвет е да се изследват факторите за изтичане на топлината от дома и да се предприемат мерки за ограничаването им. Обикновено това са недобре уплътнена дограма, широки отвори за кабели в стените, навици често да отваряме врати към неотоплени помещения като тераси, антрета и др. Използването на енергийно неефективни уреди тип “духалка”, които харчат много, но не задържат топлината задълго, не се препоръчват. Продължителното проветряване на стаите води до прекомерно охлаждане и до повишена консумация на ток при последващо затопляне. Най-ефективно е поддържането на около 21-22 градуса с уреди с термостат - тези градуси са и най-здравословни за организма. Тук в помощ на потребителите са различните еко- или нощни режими, които предотвратяват резки температурни вариации и по този начин пестят електроенергия. Важно е позиционирането на уредите в помещенията. Добре е да са разположени по-далеч от отваряеми врати и хладилници, за да не се включват прекалено често, както и да не бъдат преграждани от мебели, завеси, паравани, които стопират топлия поток и водят до неефективно отопление. В същото време вдигането на щорите и завесите през деня за използване на естественото слънцегреене, както и пускането им през нощта за запазване на топлината в дома помага допълнително за оптимизиране на месечните сметки за ток. Използването на уреди за готвене, особено фурни, повишава температурата в помещението, което позволява по време на готвене да намалявате или изключвате отоплителните уреди. Използването на абсорбатори на силна степен понижава градусите. От “ЧЕЗ Електро България” са изчислили, че с мерки за енергийна ефективност се спестяват 20% от разхода на ток Ако при готвене се използва остатъчната топлина на фурната и тя се изключва 10 мин преди края на времето за печене, може да се спести до 18% от сумата, която се заплаща за електроенергията за нейната работа. Близо 20% икономия ще осигури готвенето с капак и използването на тенджера под налягане, както и намаляването на фурната с 20 градуса, когато се приготвя ястие в керамични или стъклени съдове. Върху котлоните на готварската електрическа печка е препоръчително да се поставят съдове с размер, съответстващ на размера на котлона, с дебело и равно дъно. Неравност от 1 мм на дъното води до преразход на 15% електроенергия. Изключването на електрическите уреди от контакта, когато не се използват, може да намали сметката за ток с до 5% при по-дълго отсъствие от дома. Тези с по-нисък клас на енергийна ефективност консумират годишно около 150 квтч електроенергия по време на постоянната готовност за работа. Намаляването на температурата на помещенията с 1 градус може да понижи сметката за ток с 10%. Намалете вашата сметка за подгряване на вода до 10%, като понижите температурата на нагревателя от 60°C на 55°C. Използвайте таймер за включване на бойлера за топла вода на нощна тарифа – положителният ефект ще бъде 15%. Поддържайте чиста решетката на гърба на хладилника, за да осигурите ефективен въздухообмен. Замърсяването ѝ може да доведе до 30% преразход на електрическа енергия. Размразявайте хладилника си колкото може по-често, защото образуваният в него лед повишава значително размера на разходите за ток, дори ледът да е дебел само един сантиметър. Използвайте пералнята, сушилнята и миялната машина на по-ниска температура. Tака ще спестите енергията, необходима за загряване на водата. “EVN България” съветва как да не трупате пари към сметката си за ток при по-дълго отсъствие от дома през празничните дни. Изключете всички електроуреди, които не е необходимо да работят по време на отсъствието ви. Важно е да се знае, че уреди като хладилник или фризер, които невинаги е подходящо да се изключват, ще продължат да консумират електроенергия. Изключете от щепсела уреди като телевизор, аудиоуредба и монитор, защото и в режим на stand-by те ще продължат да консумират електроенергия. Уверете се, че външни хора нямат достъп до електрически контакти, които са част от електроинсталацията на дома ви. Запишете показанията на електромера си, преди да заминете, и сравнете данните при завръщането си. Ако във ваше отсъствие няма достъп до електромера ви, можете да заявите посещение на отчетник на денонощен телефон 0700 1 0007 в удобно време. Освен всичко друго дъното на тенджерата трябва да съответства по размер на размера на котлона, защото така не се губи излишно топлина.", "date": "2019.12.23", "title": "1 милиметър неравност на тенджера върху котлон вдига тока с 15 на сто"}
{"url": "https://www.24chasa.bg/novini/article/8004656", "text": "Грубата злоупотреба със статута на долара оказва отрицателно влияние върху световната икономика. Това заяви днес министърът на външните работи на Русия Сергей Лавров, цитиран от ТАСС. Той говори по време на \"правителствения час\" в Съвета на Федерацията (горната камара на Федералното събрание - бел. ред). \"Широкото използване на агресивни методи на нелоялна конкуренция, а също и грубата злоупотреба със статута на долара оказват отрицателно влияние върху световната икономика\", каза Лавров, цитиран от БТА. По думите му санкциите, въведени от САЩ срещу строителството на газопровода \"Северен поток-2\" показват, че работата на американските дипломати цели да сплаши противника. \"САЩ още веднъж демонстрираха, че дипломацията им се свежда преди всичко да сплашване с различни методи - санкции, ултиматуми, заплахи\", отбеляза Лавров. \"Когато най-близки съюзници са наказвани за това, че решават икономическите си проблеми, задачи, свързани с енергийната сигурност, аз мисля, че нито една страна в света вече не трябва да се съмнява, че ако САЩ им обещае нещо, то могат да се откажат във всеки един момент\", добави той.", "date": "2019.12.23", "title": "Лавров: Злоупотребата с долара влияе лошо на световната икономика"}
{"url": "https://www.24chasa.bg/novini/article/8004669", "text": "Американски професор математик разкри необичайна черта, обединяваща всички римски императори. Вероятността за тяхната гибел съвпада с това колко често и бързо се чупят и повреждат смартфоните и другите съвременни джаджи, съобщава сайтът Палгрейв къмюникейшънс. Според Джоузеф Салех от Технологичния институт на Джорджия в град Атланта вероятността от насилствена смърт на римските императори лесно може да се опише със статистически модел, който широко се прилага в инженерните науки. Още по-удивително е, че тази закономерност е работила в продължение на цели 4 века, колкото е просъществувала Римската империя - от 27 г. до 395 г. сл. Хр., предава БТА. За този период на римския престол са се сменили 69 императора. От тях повече от половината /62 процента/ са умрели от кинжал или от отравяне от придворни заговорници. Други са намерили смъртта си в сражения или при потушаване на въстания. По думите на Салех императорската професия със сигурност е била една от най-опасните в света. При тях смъртността е била по-висока от тази на професионалните гладиатори или на съвременните алпинисти. В инженерната наука има понятие \"работа до отказ\", при което се прогнозира живота на джаджите до първата им повреда. Тази тенденция напълно съвпада с това, което ставало с императорите, преди да им посегнат. Както при смартфоните и компютрите, вероятността римските властелини да загубят живота си е била най-голяма през първата година след възкачването им на престола. След това тази мрачна перспектива бързо се снижава, като достига своя минимум около осем години след управлението им. на 12-ата година заплахата от \"фатална повреда\" на императора отново започва бързо да расте и оформя V образна крива, добре позната на всеки инженер. При първата си година, императорът е заплашен от смърт заради некомпетентност, а на 12-ата- заради \"износване\" по думите на Салех.", "date": "2019.12.23", "title": "Гибелта на римските императори - като повредите на съвременните джаджи"}
{"url": "https://www.24chasa.bg/novini/article/8004700", "text": "На срещата, която се е състояла на Граничния контролно-пропускателния пункт са участвали още представители на Агенция Митници, Българската агенция по безопасност на храните, Гранична полиция и Държавна агенция Безопасност на движението по пътищата. По предложение на турската страна разисквани били възможностите за разкриване на нови гишета в рамките на ГКПП \"Капитан Андреево\", които да спомогнат за по-добра оперативност на товаропотока при преминаване на товарни автомобили през пропускателния пункт. Караниколов и турският заместник-министър се обединили около мнението, че ще бъде направено всичко възможно от двете страни за облекчаване на трафика. А в края на януари ще се проведе нова среща, на която ще се обсъди напредъкът по реализирането на разискваните предложения. Министър Караниколов и турският заместник-министър на търговията обсъдили също и предстоящото провеждане в началото на 2020 г. в Република Турция на първата сесия на Смесената българо-турска междуправителствена комисия за икономическо сътрудничество, в рамките на която ще се проведе и българо-турски бизнес форум.", "date": "2019.12.23", "title": "Предлагат нови гишета на \"Капитан Андреево\" от турска страна"}
{"url": "https://www.24chasa.bg/novini/article/8002769", "text": "Коледа е време за семейство, приятели и много подаръци. Всеки се опитва да намери най-подходящото нещо, за да зарадва близките си. Но явно това невинаги е лесна задача, защото се оказва, че в празничния сезон около 2,5 млн. тона върнати подаръци попадат в сметищата. Тенденцията да се връщат подарени стоки се засилва, но се заражда друга – предлагането на подаръчни карти. Все повече стават магазините, в които могат да се намерят такива карти, заредени с определена сума пари, с които сами да решим какво искаме да си купим. Но ако не искаме тя да важи само за дрехи или само за козметика, можем да изберем и по-универсално решение. Има и подаръчни карти, които са много по-практични, тъй като могат да се заредят със сума по избор и да бъдат използвани не само в един конкретен магазин, а при всеки един търговец. На българския пазар също се предлага такова решение, което освен тези предимства е изключително бързо и може да замести всякакъв друг подарък дори и в последния момент, тъй като е достъпно през мобилна апликация. То се предлага от българския дигитален портфейл iCard, чрез който може да се изпрати именно такава подаръчна карта, наречена GiftCard, директно през мобилния телефон. Картата може да бъде заредена с до 1500 лв., които да се използват навсякъде по света. А тази година, между 18 декември и 6 януари, всеки, който изпрати GiftCard чрез iCard дигиталния си портфейл, участва в томбола и може да има късмета сам да получи подарък – камера GoPro7. Картата може да е виртуална или физическа Виртуалната се издава за секунди и е много бързо решение. Тя идва директно в дигиталния портфейл на получателя, а ако той все още няма такъв, ще получи sms с покана да изтегли приложението. Виртуалната карта е Mastercard, с нея може да се пазарува онлайн или на ПОС терминал с Android телефон и работи с дигиталния портфейл iCard. Физическата карта е Visa, може да се ползва с портфейла или самостоятелно също за онлайн пазаруване и плащане на ПОС терминал. Издаването и доставката отнема 1-2 работни дни и остава за спомен от хубавия жест. И макар подаряването на пари да изглежда като неуважителен подарък, той може да бъде много по-полезен и в същото време да е персонализиран. Когато купуваме предмети, винаги нещо може да се обърка – да не улучим точния размер пуловер, да купим чанта, която не си пасва на нито един чифт обувки, книга, която е вече прочетена, или парфюм с неподходящ аромат. Ако попитаме предварително какъв би бил желаният подарък, ще развалим момента на изненадата. Така че, за да могат близките и приятелите ни все пак да си изберат точно това, от което имат нужда, можем да им предоставим средството за целта. А подаръчната карта GiftCard може да бъде наистина личен подарък, тъй като дизайнът ѝ е по избор. Например на нея може да е изобразена коледна картичка за празниците, лично пожелание за рожден ден или обща снимка със сантиментална стойност. Освен това картата дава отстъпки в над 180 обекта в България – магазини за бижута, обувки, дрехи, спорт, техника и др. Съществува и обратният вариант – да знаем точно какво искат близките и приятелите ни, но да не можем да им го подарим директно. Например екскурзия до екзотична дестинация, нова кола или апартамент. Много по-полезно в такъв случай ще бъде, ако изпратите GiftCard с определена сума, с която да допринесете за сбъдването на голямата им мечта, отколкото да купите нещо, за което дори не сте сигурни, че ще влезе в употреба. На подаръчната карта може да се изобрази забележителност, изглед от желаната дестинация или снимка на точния модел автомобил. ", "date": "2019.12.23", "title": "Перфектният подарък за Коледа – технологиите\nдават решение"}
{"url": "https://www.24chasa.bg/novini/article/8003604", "text": "Гъста мъгла и поледица на междущатска магистрала в американския щат Вирджиния вчера причиниха огромна верижна катастрофа на най-малко 63 автомобила, в началото на голямото пътуване за празниците, съобщи ДПА, цитирана от БТА. Няма загинали, но няколко от ранените са в критично състояние, по данни на местната полиция. Близо 35 души са откарани в близките болници. Местна телевизия съобщи, че двама от пострадалите са с опасност за живота. Верижната катастрофа станала близо до Уилямсбърг, източно от щатската столица Ричмънд.", "date": "2019.12.23", "title": "Верижна катастрофа с 63 автомобила в САЩ (Видео)"}
{"url": "https://www.24chasa.bg/novini/article/8002892", "text": "  “Добър ден, имам спешен случай. Задачата ми по математика ме затруднява, а ако не я реша, тати ще ме набие.” Това е едно от първите обаждания, получени на спешния телефон 112. Авторът е третокласник, който е чул по телевизията за въвеждането на номера. Куриозната случка е от началото на юли 2007 г., когато единният спешен телефон е въведен в България. Явно тонът на детето е бил достатъчно убедителен, тъй като служителят, вдигнал телефона, бързо решил задачата и дори му я обяснил. Оттогава до днес на спешния телефон са се получавали стотици хиляди сигнали. При един от тях строител видял как трима апаши задигат техника от обекта, в който работи. Набрал веднага 112. Хукнал след бандитите и разказал на оператора какво се случва. От спешния телефон го свързали с полицията. Докато мъжът гонел апашите, описал на криминалистите как изглеждат и накъде тичат. След 5 минути те били заловени, а техниката - върната на строителя. Тази случка от 8 март м.г. е една от многото истории, при които тел. 112 помага за залавянето на бандити или предотвратяването на трагедия. При друг случай от 2010 г. пък операторката от Варна Антоанета Иванова спаси живота на жена, която се обадила с намерението да се самоубие заради имотна измама  Разговорът продължава 18 минути, а през това време Антоанета се свързва и с полицията. Малко след като я разубедила, на тел. 112 се обадила майката на жената. Искала лично да благодари на Антоанета. За действията ѝ тя бе отличена от “24 часа” в кампанията “Достойните българи”. Днес Антоанета все още работи в центъра на тел. 112 във Варна. Всъщност той е последният от 6-те и с него се постигат 100% покритие на територията на страната. Идеята за създаване на Единен европейски номер 112 за спешни повиквания е от 1991 г. и е на Европейския съюз. Първите опити за въвеждането му у нас са 6 г. по-късно, но са неуспешни. До пробив се стига обаче едва през 2005 г. Работната група е създадена със заповед на министъра на на държавната политика при бедствия и аварии Емел Етем и включва представители на всички министерства. Тяхната концепция е разгледана и приета от Министерския съвет през януари 2006 г. Първият център отваря врати през юли 2007 г. в София и обслужва само обаждания от столицата. На 3 юли 2008 г. той вече обхваща и областите София-град, София-област, Кюстендил, Перник и Благоевград. Същия ден работа започва и центърът в Русе. Там се приемат сигнали от областите Русе, Силистра, Разград, Велико Търново и Габрово. До края на годината вече има центрове и в Монтана, Бургас, Кърджали и Варна. С тях вече е покрита цялата територия на България. Всеки един от центровете може да поеме обаждания и от области, за които не отговаря. Това става автоматично при две хипотези - ако няма свободен оператор в центъра, отговарящ за областта, от която идва обаждането, или заради техническа авария. Сигнал може да се пренасочи и ако обаждащият се говори чужд език, а само в друг център има човек, който го владее. Това обаче не става автоматично. Иначе в центровете работят специалисти, които владеят поне 6 европейски езика. При едно от обажданията преди години обаче мъж говорел непознат за служителя език. Тогава операторът помолил за съдействие колегите си. Една от жените разпознала, че това е арабски, и поела обаждането. Оказало се, че мъжът получава сърдечен удар и благодарение на намесата ѝ била пратена линейка, а човекът - спасен. Във всички центрове има и оператори, владеещи езиците на съседните ни страни. Това особено впечатлява румънците, които често се обаждали в Русе и говорели на развален английски. Тъй като се познавало откъде са, операторите им отговаряли на родния им език. Първи принципал на системата е Министерството на държавната политика при бедствия и аварии. След закриването му тя отива в МВР. Днес поддържа връзка с полицията, пожарната, Спешна медицинска помощ, “Морска администрация”, “Морско спасяване” и Български червен кръст - Планинска спасителна служба. За съжаление, често има и злонамерени обаждания. От началото на годината са подадени 1500 фалшиви сигнала. Подобно деяние е криминализирано, предвидени са глоби от 200 до 20 хил. лв. Рекордьор е мъж, който за по-малко от час се обадил 7 пъти, измисляйки си различни престъпления. Именно отсяването на сигнала - дали е истински, шега ли е и за коя инстутиция (полиция, пожарна, “Спешна помощ”) е първата работа на служителите на 112. След това трябва да определят откъде е обаждането. Въпреки множеството подобрения от 2007 г. до днес системата все още не може да локализира прецизно откъде идват позвъняванията. Тя хваща мобилната клетка, чийто радиус е около 15 км. С промени от 2022 г. обаче точността ще стане до 25 метра, а освен обаждания вече всички ще могат да чатят със спешния телефон. Сега има такава опция само за глухонемите, които ползват специално приложение. Друго от нововъведенията ще е възможността за видеообаждане, с което да се покажат мащабите на пожар например. Концепцията предвижда и изграждането на два нови центъра, които ще са оборудвани с най-модерните компютри и програми. Проектът за нововъведенията е пуснат за обществено обсъждане. При въвеждането на тел. 112 в страната работят телефоните 150, 160 и 166. Те отговарят за полицията, пожарната и Спешна помощ. Номерата продължават да функционират до 2011 г. От 30 септември обаче обажданията към тях автоматично се пренасочват към тел. 112. Проучване пък показало, че въвеждането на 112 улеснява хората. Преди това те се бъркали на кой от номерата да се обадят. ", "date": "2019.12.23", "title": "От 2007 г. тел. 112 спасява самоубийци, лови крадци, дори реши задача на третокласник"}
{"url": "https://www.24chasa.bg/novini/article/8003644", "text": "Надяваме се да изравним поне оттока и притока на водата в язовир \"Студена\" и да не се стигне до по-суров режим, каза пред Би Ти Ви кметът на Перник Станислав Владимиров. Той уточни, че нивото на водата на язовира продължава да спада, но по-малко от предните дни. Днес ще заседава кризисният щаб в Перник. Там ще присъстват и представители на министерството на икономиката. Очаква се специално сформирани екипи да започнат източване на води от пещери. Няма как да се оправдаваме само с природата за тази кризисна ситуация, каза кметът Владимиров.", "date": "2019.12.23", "title": "Ще заседава кризисният щаб в Перник, нивото на \"Студена\" спада"}
{"url": "https://www.24chasa.bg/novini/article/8003671", "text": "Той е в \"Пирогов\" с 15% изгаряния по тялото. Бил е легнал, когато чул взрива. След експлозията къщата му е необитаема. Три стени са поддали, избити са врати и прозорци на 2-ия етаж. Покривът се е разделил от основите на къщата, буквално е подскочил, паднали са керемиди, обясни Красимир Димитров, експерт от столична община. Според него най-вероятно клапанът на едната газова бутилка е бил отворен и забравен.", "date": "2019.12.23", "title": "Раненият в \"Бояна\" запалил цигара след смяна на газова бутилка"}
{"url": "https://www.24chasa.bg/novini/article/8003689", "text": "Парламентът на Северна Македония гласува бюджета за 2020 година с 65 гласа \"за\", съобщава вестник \"Нова Македония\". Бюджетът за догодина е насочен към инвестиции в човешкия капитал, т.е. в инвестиране в по-добро здравеопазване, образование и социални дейности, съобщи министерството на финансите. Общите приходи за 2020 година са проектирани на 222,3 милиарда денара, а разходите са на ниво от 239,7 милиарда денара. Така бюджетният дефицит ще намалее до ниво от 2,3 процента от БВП или 17,4 милиона денара в абсолютно изражение. За здравеопазване са планирани средства в размер на 33,7 милиарда денара или с 2,8 милиарда денара повече в сравнение с тази година. С бюджета за 2020 година е предвидено повишаване на заплатите от февруари за специалистите с 25 процента, за общопрактикуващите лекари с 15 процента, за медицинските сестри с 10 процента, отбелязва изданието, предава БТА. Ще се коалирам с всяка политическа партия, която приеме нашата платформа, заявил лидерът на ВМРО-ДПМНЕ Християн Мицкоски, цитиран от в. \"Слободен печат\". Не можем да игнорираме реалността, но ще се борим да я променим, заяви лидерът на ВМРО-ДПМНЕ. В интервю за Радио Свободна Европа, на въпрос дали ако победи на изборите ще бъде премиер на Северна Македония, Мицкоски отговори, че ще бъде лъжец, ако каже, че това няма да бъде така. Той подчерта, че никой не може да му забрани да каже, че е от Македония, че е македонец и говори македонски език. Зоран Заев ще бъде премиер още само 13 дни и никога повече. Това значи една стъпка към целта, а крайната цел - окончателният край на тази власт, което ще означава победа за народа, ще дойде след по-малко от три и половина месеца, заяви лидерът на ВМРО-ДПМНЕ Християн Мицкоски в реч в зала \"Яне Сандански\" пред жителите на Скопие, пише скопският вестник \"Вечер\".", "date": "2019.12.23", "title": "Парламентът на Северна Македония\nприе бюджета за 2020 година"}
{"url": "https://www.24chasa.bg/novini/article/8003706", "text": "27-годишен българин подгони и прегази моторист в Хага. Инцидентът е станал в събота вечерта при спор на пътя. 35-годишният мъж бил засечен и леко блъснат от „Мерцедес“-а на българина и решил да му потърси сметка, пише  .  Вместо разбиране обаче, се стигнало до лют скандал. Тогава холандецът си свалил каската и счупил страничното стъкло на немското возила. Младият българин не издържал и изскочил от колата с идеята да набие агресора. Холандецът обаче се качил на скутера си и потеглил. Това не отказало българина, който го подгонил с колата си. Минал на червен светофар и го блъснал с все сила. Според очевидци, сред която е и Натали, младо момиче, което станало свидетел на грозната случка, мотористът излетял няколко метра след удара и паднал на асфалта. В резултат на това получил множесто травми – счупени китки, счупени прешлени и множество натъртвания по цялото тяло. „Никой не реагира. Най-странното е, че до шофьора имаше бременно момиче, но той не се притесни от това и прегази човека“, разказва Натали. От полицията в Хага казаха, че българинът е арестуван.", "date": "2019.12.23", "title": "Българин подгони и прегази моторист в Хага след спор на пътя"}
{"url": "https://www.24chasa.bg/novini/article/8003725", "text": "Автомобилът,  , е самокатастрофирал, обясниха от пресцентъра на МВР пред  . На прав, но мокър участък колата е излязла от пътя и се е ударила в дърво. Загиналата се е возила в автомобила.  Инцидентът стана в отсечката между Околовръстния път и бул. „Тодор Каблешков” около 21:30 часа снощи. Шофьорът е тестван за алкохол и наркотици. Пробите са отрицателни. Движението по бул. „България” беше спряно за известно време.", "date": "2019.12.23", "title": "Колата, в която загина 20-годишна, се е ударила в дърво"}
{"url": "https://www.24chasa.bg/novini/article/8003708", "text": "Телефонният разговор на президента на САЩ Доналд Тръмп с украинския лидер Володимир Зеленски, в основата на процедурата по импийчмънт срещу американския държавен глава, продължава да е център на внимание за западните медии и след гласуването в долната камара на Конгреса във Вашингтон, предава БТА. Помощта за Украйна е била блокирана почти веднага след телефонния разговор на Тръмп със Зеленски, показват електронни писма, цитирани от лондонския в. \"Гардиън\". Докато републиканците и демократите продължават да се карат за условията, по които да протече процесът за импийчмънт на президента в Сената, станали известни сега електронни писма на правителството показват, че на служители в Белия дом са били нужни само около 90 минути след злополучния юлски телефонен разговор на Тръмп със Зеленски, за да разпоредят на Пентагона да замрази военното финансиране за Украйна. Кореспонденцията, публикувана от Центъра за обществена почтеност, изглежда показва, че назначените от Тръмп служители са действали бързо и задкулисно след разговора, за да блокират помощта за Киев от Пентагона, пише \"Гардиън\". Същата тема е водеща и за американския в. \"Вашингтон пост\". Изданието посочва, че високопоставеният служител Майкъл Дъфи, разпоредил спирането на помощта, е от бюджетния отдел на Белия дом. На 25 юли той изпратил имейл на служители в министерството на отбраната. \"Ако Джонсън може да спечели, тогава и Доналд Тръмп може\", гласи заглавието на статия, публикувана в британския в. \"Дейли телеграф\". След изумителната победа на торите, повишавам шансовете на Доналд Тръмп за преизбиране от \"слаби\" на \"силни\", подчертава авторът Тим Станли. Брекзит и Тръмп танцуват менует. Изненадващата победа за Брекзит през 2016 г. направи избирането на Тръмп да изглежда възможно; новото мнозинство на Борис Джонсън, изградено върху лозунга \"Да осъществим Брекзит\", предполага, че Тръмп ще победи демократите догодина. Защо? Защото силите, които участват в това, са много сходни, смята Станли. Влиятелният американски всекидневник \"Ню Йорк таймс\" прави сравнение между ситуацията около импийчмънта на президента Ричард Никсън и тази при Тръмп. Изданието изтъква, че навремето Никсън не е разполагал с почти никакви средства да се противопостави на медиите, бил е убеден, че \"Ню Йорк таймс\" и \"Вашингтон пост\" са го взели на мушка и не е имало как да огласява своята гледа точка. Сега обаче, медиите са фрагментирани, посочва \"Ню Йорк таймс\", а има и десни медии, които непрекъснато осигуряват добронамерени към Тръмп мнения и материали, отклоняващи вниманието от фактите около импийъчмънта. През 1974 г. 69 процента от американците са имали доверие на медиите, които съобщавали новините \"цялостно, точно и честно\", според Галъп. Днес броят на тези, които се доверяват на медиите, е 41 на сто, като само 15 процента от тях са републиканци. Бившият адвокат на Никсън Джон Дийн смята, че е било по-вероятно шефът му да оцелее, ако тогава беше имало \"Фокс нюз\" - единствената медия, за която повечето републиканци казват, че й имат доверие. Тръмп разполага и с \"Туитър\", за да пуска новини и да достига пряко до електората си, изтъква \"Ню Йорк таймс\".", "date": "2019.12.23", "title": "Тръмп спира помощта за Украйна час и половина след разговора със Зеленски"}
{"url": "https://www.24chasa.bg/novini/article/8003742", "text": "„Макар че законът установи някои добри практики, съществуват все още редица проблеми в отношенията между собствениците в сгради в режим на етажна собственост, както и между собствениците и органите на централната и местната власт“, пише доц. Ковачева. Тя посочва, че препоръките са провокирани от множеството жалби и сигнали, които постъпват в институцията, основно заради скандали във входовете и неразбирателство между съседите, когато трябва да се събират средства или да се извършват спешни ремонти.  Сред препоръките на омбудсмана за промени в закона е увеличаване на правото на местните власти да упражняват контрол по прилагането на закона. „В своята работа непрекъснато се сблъсквам с проблеми на гражданите, при които основният принцип на закона - „саморегулацията“ не е изпълним. В много случаи собствениците не могат да стигнат до еднозначно решение и да управляват правилно етажната собственост. Това води до засилено напрежение сред живеещите в сгради в режим на етажна собственост. В тези случаи те имат нужда от местните власти, които да служат за арбитър по възникналите проблеми между тях.  Друго предложение на омбудсмана е да се прецизира уредбата на вноските за управление и поддръжка на сградата по отношение на собственици, които не обитават жилищата си. Според сега действащия закон, те могат да не плащат, което води до несправедливо разпределение на разходите.  „В този смисъл е добре да се обмисли възможността при разпределянето на разходите за поддръжка на общите части същите да се дължат от собствениците без оглед обитаемостта на самостоятелните им обекти предвид разходите за абонаменти и услуги в сградата, които се плащат непрекъснато“, пише още омбудсманът. Облекчаване на кворумите за провеждане и вземане на решения на общото събрание на собствениците, е друга от препоръките на доц. Ковачева. Това е необходимо с оглед на нарастващия брой необитаеми жилища в сградите и на незаинтересовани собственици, които не присъстват на общите събрания в сгради в режим на етажна собственост.  Писмото на омбудсмана е свързано и с инициативата на Министерството на регионалното развитие и благоустройството за изготвяне на проект за изменение на ЗУЕС. Срокът за предоставяне на идеи за промяна беше до 15 април т.г., но и до момента няма публикуван проект за обществено обсъждане.   „Надявам се, че изложените проблеми и препоръки ще бъдат обсъдени и взети предвид при изготвянето на законопроекта“, пише доц. Ковачева до министър Аврамова.  Вижте препоръката тук: ", "date": "2019.12.23", "title": "Омбудсманът Диана Ковачева с шест мерки срещу съседските войни"}
{"url": "https://www.24chasa.bg/novini/article/8003727", "text": "„Справедливи искания и справедлива кауза са на път да се изродят в един несъществуващ конфликт, който не е в услуга на никого”. Така проф. д-р Иво Петров коментира напрежението между протестиращите медицински сестри и лекарите, предаде \" \". „Една не малка част от колегите преди да станат лекари са били медицински сестри, включително и аз. Ние не сме от двете страни на бариерата, това е изкуствено създадено”, заяви проф. Петров. „Каузата е справедлива, но се изказват и парадоксални искания, които са неосъществими”. Според него „демонизирането на лошите лекари, които взимат много пари, е абсурд”. „Ако се върви по посока на конфронтация между различните участници в здравеопазния процес, няма да ни е трудно да организираме една група във Facebook и да имаме палатков лагер на младите лекари, което би било доста негативен момент. Младите лекари в момента взимат доста ниски заплати. А ние им дължим нашето бъдеще. Бъдещето на здравеопазването се крепи на младите лекари”, коментира проф. д-р Петров. „Някои казват, че не е добре да се наливат средства в една система, в която има течове“, обясни още той. „В последните 1-2 години обаче има отрезвяване. Медицински одит прави проверки”. „Не трябва да се демонизира цялата система и да се казва – лекарите крадат”, заяви той.", "date": "2019.12.23", "title": "Експерт: Исканията на сестрите могат да се изродят в несъществуващ конфликт"}
{"url": "https://www.24chasa.bg/novini/article/8003758", "text": "Експертите от ГД „Пожарна безопасност и защита на населението“ напомнят, че силните ветрове могат да бъдат опасни и да нанесат сериозни материални щети. Ако сте у дома при възникването на необичайно силен вятър, е добре да изключите тока и газта. Вратите и прозорците трябва да бъдат добре затворени, а от первазите да бъдат премахнати всички неукрепени предмети /саксии, украса и др./. Не бива да оставате на открито за дълго време заради опасност от падащи предмети от заобикалящите ви сгради. Силните ветрове засягат най-често покривните конструкции и горните етажи - преценете и, ако е необходимо, използвайте за убежище приземните етажи и мазето на сградата. Ако сте далеч от дома, подслон може да намерите в обществени сграда и в подлези. Когато сте на път, добре е да спрете автомобила си на открито място, далеч от електропроводи, дървета и от надвиснали скални маси. Ако сте извън превозно средство, потърсете ниските места в района, където да изчакате преминаването на опасността.", "date": "2019.12.23", "title": "МВР припомня правилата за безопасно поведение при силен вятър"}
{"url": "https://www.24chasa.bg/novini/article/8003773", "text": "Опасенията на Турция от нова голяма мигрантска вълна от Сирия са сред темите на турския печат тази сутрин. В. \"Сабах\" цитира президента Реджеп Тайип Ердоган, който снощи заяви, че Турция не може да се справи сама с нова мигрантска вълна от Сирия, ако насилието в северозападната сирийска провинция Идлиб продължи. Той посочи, че над 80 хиляди души се движат от Идлиб към Турция заради руските и сирийските бомбардировки в района. Ако напливът от мигранти се увеличи, Турция няма да може да понесе сама това бреме, каза президентът, като добави, че ако насилието в региона не бъде спряно, Европа ще бъде изправена пред условия като тези от кризата през 2015 г., предаде БТА \"Десетки хиляди сирийци, бягащи от насилието в Идлиб, са на границата с Турция\", пише в заглавие в. \"Стар\". През последните дни стана ясно, че десетки хиляди цивилни са избягали към Турция (от Идлиб) заради засилените бомбардировки от руските и от сирийски правителствени сили. 15 цивилни са били убити при бомбардировките. Силите на режима на Асад поеха контрола над 15 села в района, информира изданието. По данни на \"Стар\" заради продължаващите през цялата 2019 г. бомбардировки в Идлиб към границата с Турция са се стекли около един милион сирийци. \"Бягство от Идлиб. Хиляди напуснаха домовете си\". Това е заглавието по темата и на в. \"Йени шафак\", който добавя, че избягалите към границата с Турция семейства имат спешна нужда от палатки и одеяла. Вестникът съобщава, че само от ноември досега броят на лицата, избягали от Идлиб към границата с Турция, е достигнал 205 хиляди души. В. \"Карар\" цитира данни, според които броят на сирийците, избягали от Идлиб в посока Турция през последните няколко дни, е достигнал 85 хиляди. Изданието добавя, че през последните три месеца броят на бежанците, насочили се към границата с Турция се е увеличил с 25 процента. Изданията цитират президента Ердоган, който снощи каза още, че Анкара прави всичко възможно, за да бъдат спрени бомбардировките в Идлиб. Той съобщи, че днес за Москва се планира да замине турска делегация, която ще обсъди ситуацията в Сирия. От началото на кризата в Сирия Турция е приела над 3,6 милиона бежанци. Също така от 2011 г. досега в Турция са били родени 415 хиляди бебета на сирийски бежанци.", "date": "2019.12.23", "title": "В. \"Йени шафак\": Бягство от Идлиб - хиляди напуснаха домовете си"}
{"url": "https://www.24chasa.bg/novini/article/7709669", "text": "Мария е болна от неизлечимата болест прогресивна мускулна атрофия. От 20 години е на легло, неподвижна, със 100% увреждания на цялото тяло. Движи единствено пръстите на ръцете си. Диша с апарат. \"Без апарат животът ми е същински ад. Сега се нуждая от друг апарат, подобен на моя, който трябва да се закупи от Америка, за да живея. Моля ви се да ми помогнете, мили и сърдечни хора. Аз вярвам, че има добри хора. Освен майка ми, си нямам никой. Тя се грижи за мен\", разказва пред \"24 часа\" Мария. Тя се нуждае от електрическа инвалидна количка, обикновената вече не й върши работа. Има голямо изкривяване на гръбначния стълб, от години не е излизала навън. \"Имам желание да изляза навън, да дишам чист въздух, да видя слънцето и природата, нуждая се от рехабилитация, но за огромно съжаление това е непосилно за нас. Майка й е личен асистент на 6 часа, получава 300 лв. заплата, а Мария получава 150 лв. пенсия, които са крайно недостатъчни. \"Моля, ви, в края на силите съм си, за да живея със само крайно необходими неща\", разказва още Мария. Апаратът, който й е крайно нужен, струва 13 000 лева без количката и рехабилитацията. Нужни са й 20 000 лева общо. \"Аз вярвам в Бог. Той ми дава сили да се боря. От детството си нищо не разбрах. Пораснах между 4 стени с грижите на мама, мечтая да излизам навън, но за огромно съжаление това за мен е крайно невъзможно. Не знам как изглежда слънцето, виждала съм го само по картинките. Боря се да живея и да дишам, не искам много, искам частица чист въздух\", разказва още Мария. СМЕТКА ЗА КАМПАНИЯТА: Мария Валентинова Алексова Обединена българска банка BG69UBBS88881000570257UBBS BGSF Тел.: 0896228188", "date": "2019.12.23", "title": "Да помогнем на Мария да диша сама"}
{"url": "https://www.24chasa.bg/novini/article/8003786", "text": "Американските санкции срещу тръбопровода \"Северен поток 2\" и опита на правителството в Берлин да предотврати влизането им в сила, са сред темите на германския таблоид \"Билд\". Вестникът пише, като се позовава на писмо на външното ведомство в Берлин до правителството на САЩ, че до последния момент германското правителство се е опитвало да спре влизането в сила на американските санкции срещу \"Северен поток 2\". Писмото е било изпратено часове преди подписването в петък от американския президент Доналд Тръмп на военния бюджет за следващата финансова година. Този бюджет предвижда въвеждане на санкции срещу руските газопроводи \"Северен поток 2\" и \"Турски поток\". В документа на Берлин се казва, че тези мерки са нецелесъобразни, съобщава БТА. \"Билд\" посочва, въз основа на информация от източник, запознат със ситуацията около преговорите между Москва и Киев, че санкциите на САЩ \"са оставили Украйна в много по-изгодна позиция спрямо Русия\" и че готовността на \"Газпром\" да изплати 2,9 милиарда долара съгласно решение на Стокхолмския арбитражен съд била обвързана именно с въвеждането от Вашингтон на ограничителни мерки срещу \"Северен поток 2\". \"Без санкциите (\"Газпром\") никога нямаше да се съгласи да изпълни присъдата\", е казал източникът на в. \"Билд\".", "date": "2019.12.23", "title": "\"Билд\": Берлин докрай се опитвал са спре\nсанкциите срещу \"Северен поток 2\""}
{"url": "https://www.24chasa.bg/novini/article/8003812", "text": "5 паркирани коли в Пловдивския район \"Тракия\" са ударени тази нощ от младежи със софийско БМВ. Сигналът е получен тази сутрин 3ч. Автопатрул опитал да спре БМВ-то, но то не се е подчинило. Последвало преследване от страна на полицията, в резултат на което БМВ-то се е блъснало в 5 спрени коли - Опел Зефира, Ситроен, Нисан и още две БМВ-та. След удара от колата изскочили петима младежи и се разбягали на посоки. Заловен е един от тях, който е 19-годишен. Щетите по ударените коли са материални, уточниха от полицията. ", "date": "2019.12.23", "title": "Младежи с БМВ нанизаха 5 коли в Пловдив (Снимки)"}
{"url": "https://www.24chasa.bg/novini/article/8002746", "text": "Сделки ще се сключват в краткосрочен, дългосрочен сегмент и брокерска услуга. Краткосрочният сегмент ще предлага краткосрочни стандартизирани продукти “в рамките на деня”, “ден напред”, както и продукти за балансиране на мрежата на операторите на газопреносни мрежи. На платформата ще се предлага и комбинация от няколко поредни газови дни - например продукти “уикенд”, отделни дни и комбинация от тях. Дългосрочният сегмент ще предлага продукти, които се търгуват на средносрочна и дългосрочна база на анонимен принцип. Те могат да бъдат например месечни - до 60 месеца напред, тримесечни - до 20 тримесечия напред, или годишни, които могат да бъдат до 5 календарни години напред. Брокерската услуга дава възможност за сключване на договори за покупка на газ от крайни клиенти и снабдители, пряко присъединени към газопреносната система. За тях няма разходи за членство на платформата за търговия и не е необходимо да получават право на достъп и пренос през мрежата. Брокерската услуга ще предостави и средата за администриране на договорите, сключени преди 2 януари 2020 г., с предмет покупко-проджба на природен газ за период след 1 януари 2020 г., по-малък или равен на една година. На борсата вече имаше пробни търгове само за търговия в рамките на България. Първият беше на 9 декември по програмата за освобождаване на синьо гориво от “Булгаргаз”. Вторият търг бе на 16 декември. От справки на борсата става ясно, че на двата търга са предложени общо 2,22 млн. мегаватчаса газ, а са изтъргувани продукти за 550 544 мвтч. Първите два търга бяха само за търговия в рамките на България. На 23 декември е третият търг, до който се допускат и търговци, които могат и да изнасят горивото.", "date": "2019.12.23", "title": "Газовата борса тръгва официално на 2 януари"}
{"url": "https://www.24chasa.bg/novini/article/7997930", "text": "Сайтът на \"24 часа\" ( ) продължава да е най-големият интернет портал в България, показват данните на метричната система Gemius за ноември. За първи път данните за октомври показаха, че сайтът на \"24 часа\" е изпреварил всички останали с българско съдържание. Преди да изпреварят всички, десктоп и мобилният сайтове на \"24 часа\" бяха номер едно само сред новинарските.  24chasa.bg вече втори месец е по-голям от всички сайтове в България, включително от пощата abv.bg, от \"българския ютюб\" - vbox7, както и от най-голямата платформа за електронна търговия - olx.bg. Прогнозните данни за декември към момента показват, че няма изгледи тази ситуация да се промени. 30,95% ръст на уникалните посетители има десктоп сайтът на \"24 часа\" през ноември на годишна база, показват данните на Gemius. При мобилния   ръстът е 74.28% за годината. Нито един от тези проценти не е резултат от купен трафик, за което  Готови сме да докажем с пълни статистики откъде идва трафикът към сайта ни от самото му създаване преди над 10 години - и досега, и предлагаме и конкурентите ни да го направят. Качествената и модерна журналистика е запазена марка на най-влиятелния всекидневник в страната, затова читателите му продължават да го харесват и предпочитат.   още в началото на 2018 г. превърнаха онлайн изданието www.24chasa.bg  Сайтът също е много силен канал за достоверна информация,    Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Gemius oтчита и по-новата аудитория на \"24 часа\" - от новинарската платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 135 000. 168chasa.bg - 39.54%, bgdnes.bg - 49.41% m.bgdnes.bg - 73.04%, bgfermer.bg - 36.82%, m.bgfermer.bg - 92.93%, dot.bg - 31.24%, m.dotbg.bg - 84.66%, mila.bg - 21.28%, mama24.bg - 180.22%,  24zdrave.bg - 65.31%, m.24zdrave.bg - 125.00%. Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.   Висши мениджъри , студенти и преподаватели от колежи и университети, компютърни ентусиасти и хора, които обичат да пътуват и да се забавляват са водещата аудитория на сайта на \"24 часа\". Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2019.12.23", "title": "Сайтът на \"24 часа\" е най-големият в България и през ноември"}
{"url": "https://www.24chasa.bg/novini/article/8002730", "text": "Електронните разплащания в целия ЕС стават по-евтини, по-лесни и по-сигурни, защото за тях има действащи правила. Това е записано в брошура на Европейската централна банка (ЕЦБ), предназначена за потребителите от ЕС и публикувана от БНБ. Какво може да прави всеки, който живее, работи или пътува през държавите членки и в Исландия, Норвегия и Лихтенщайн, и то толкова лесно и сигурно, колкото и в неговата държава? На търговците вече е забранено да начисляват допълнителни разходи, когато се плаща с карта, издадена в ЕС. Правилата се отнасят за всички електронни плащания - кредитни преводи, директни дебити, плащания с карти и т.н. Всеки, който пребивава законно в Европа, има право на банкова сметка за извършване на електронни плащания, т.нар. платежна сметка, и нито една банка няма право да му откаже. Тези права са заложени в прясно ремонтираната за втори път Директива за платежните услуги, чиято цел е да направи плащанията по-безопасни и по-удобни. При неразрешени плащания, например при кражба на кредитната карта, собственикът поема загубата до най-много 50 евро, освен в случаи на груба небрежност. Притежателят на картата не носи отговорност за неразрешени плащания, извършени, след като е информирал банката си, или за онлайн плащания, ако доставчикът на платежни услуги или банка не е осигурил задълбочено установяване на идентичността. Когато сумата на окончателно картово плащане не е предварително известна - например при наем на автомобил или хотелски разходи, търговецът вече не може да блокира по картата произволна сума, а само одобрената от клиента договорена сума. При т.нар. директен дебит, например ако сте упълномощил дружество да събира плащания от вашата сметка, собственикът на сметката ще има 8 седмици, за да обжалва всяка неправомерно начислена сума. Възстановяването ѝ трябва да се случи най-много до 10 работни дни. Право на всеки, който извършва електронни разплащания, е да бъде запознат с евентуалните такси, които се прилагат за тях. По правило при плащане с потребителски дебитни и кредитни карти търговците както в магазините, така и онлайн не могат да изискват заплащането на цена, по - висока от обявената, т.е. забранено им е да слагат допълнителни такси. Директивата задължава всеки, който предлага електронни плащания, да ги направи достъпни. Защото всеки потребител, който пребивава законно в ЕС, има право да ползва безплатно или срещу приемлива такса, основна платежна сметка, т.е. сметка по дебитна карта, позволяваща теглене на пари в брой, депозиране на средства, както и нареждане и получаване на плащания. Какво още е записано в директивата? Една сметка в евро ви позволява да извършвате плащанията си в цяла Европа. Трансграничните плащания в евро ще ви струват колкото националните в евро. А от 15 декември 2019 г. вашите трансгранични плащания в евро ще струват колкото вътрешните плащания в националната ви валута. Дали във вашата, или в друга държава членка, таксата за теглене на пари в брой в евро извън банкомат на вашата банка следва да бъде еднаква. За да бъдат по-добре защитени електронните разплащания, от септември 2019 г. е въведено задълбоченото установяване на идентичността на клиента. Това ще става чрез комбинация от различни фактори за удостоверяване на идентичността, например ПИН и вашия пръстов отпечатък. Подобно на банките доставчиците на платежни услуги биват лицензирани и подлежат на надзор, като трябва да обработват вашите данни по сигурен начин. Ако все пак възникне проблем, вашата банка или другите доставчици на платежни услуги трябва да отговорят на подадените жалби в срок от 15 работни дни. Европейската централна банка поправи за втори път Директивата за платежните услуги.", "date": "2019.12.23", "title": "Плащаме в цяла Европа с една сметка"}
{"url": "https://www.24chasa.bg/novini/article/8003479", "text": "Бурният вятъра във Враца - Мездра достигна 97 км/ч. и нанесе много щети на сгради и съоръжения вчера, изкорени и прекърши десетки дървета. В близост до кръстовището на бул. „Руски“ във Враца са паднали тухли от стена на сграда, част от изолация на бул. “Демокрация”, част от покрива на сградата на военното окръжие, паднали са много ламаринени конструкции из целия град. Щетите се отстраняват от екипи на пожарната по подадени сигнали на граждани и институции. Силният вятър не пощади и високата елха на централния площад в областния град, която се наклони като кулата в Пиза, но не падна. Заради скъсани жици и паднали ел. стълбове без ток е с. Челопек , а частично прекъсване на ел. захранването има в няколко района във Враца и околните села. По отстраняване на авариите по електрозахранването, работят екипи на ЧЕЗ. ", "date": "2019.12.23", "title": "Вятър с близо 100 км в час нанесе куп щети във Врачанско (Снимки)"}
{"url": "https://www.24chasa.bg/novini/article/8003553", "text": "Броят на жертвите на   нарасна на 19, след като един от ранените почина в вчера болницата в Окланд , съобщи днес местната полицията, цитирана от Франс прес. Четиридесет и седем души, повечето австралийски туристи, се намираха на острова при изригването на вулкана на 9 декември. Двайсет и пет души са все още в болници в Нова Зеландия и Австралия, като повечето са в критично състояние, предава БТА. Телата на две от жертвите все още не са открити. Предполага се, че те са били отнесени от морето. \"Не сме се отказали\" да ги открием, заяви заместник-полицейският комисар Майк Клемънт след среща със семействата на жертвите. Властите разследват защо туристическите агенции са били оторизирани да откарат туристи на острова, наричан също Уакаари, след като няколко дни преди това нивото на заплаха от изригване на вулкана е било повишено. Според министър-председателката на Нова Зеландия Джасинда Ардърн това разследване може да отнеме една година.", "date": "2019.12.23", "title": "Жертвите на изригналия в Нова Зеландия вулкан вече са 19"}
{"url": "https://www.24chasa.bg/novini/article/8003566", "text": "Китай ще намали от 1 януари 2020 г. митата върху повече от 850 вида вносни стоки, включително замразено свинско и замразено авокадо, съобщи Ройтерс, като се позовава на изявление на китайското финансово министерство. От 1 юли 2020 г. ще бъдат допълнително намалени и митата върху някои продукти от областта на информационните технологии, предава БТА. В съобщение на комисията по митническата и данъчната политика на Държавния съвет на КНР, цитирано от ТАСС, се посочва, че подобни мерки се вземат с цел удовлетворяване на растящото търсене от китайските потребители на чуждестранна продукция. Според данните, публикувани на сайта на финансовото министерство, ще бъдат намалени митата върху редица продоволствени стоки, продукти на химическата промишленост и нефтопродукти, включително керосин /от 9 на 0 процента/ и дизелово гориво /от 6 на 1 процент/, дрехи и килими /от 6 на 5 процента/, промишлено, телевизионно и специализирано оборудване, оптични прибори, някои видове трактори и електрогенератори. През следващата година китайските власти ще намалят допълнително митата на стоки от 23 страни, с които са постигнати споразумения за премахване на взаимните търговски ограничения. Сред тях са Австралия, Грузия, Коста Рика, Нова Зеландия, Пакистан, Перу, Република Корея, Сингапур, Швейцария и Чили, както и държавите от азиатско-тихоокеанския регион, се казва в съобщението на финансовото министерство.", "date": "2019.12.23", "title": "Китай намалява митата на над 850 вида вносни стоки от 1 януари"}
{"url": "https://www.24chasa.bg/novini/article/8003577", "text": "Над два тона дизелово гориво се изляха във водите край Галагоските острови вчера, след като в местно пристанище потъна кораб, съобщиха ДПА и ТАСС. Инцидентът станал близо до остров Сан Кристобал в състава на Галапагоския архипелаг, когато на кораба паднал подемен кран, с който товарели на борда му дизелов генератор, предава БТА. Местните власти вземат спешни мерки за предотвратяване на щети върху околната среда. Галапагоският архипелаг, с близо 130 острови, е част от Еквадор и е разположен на около хиляда километра от материка. Заради уникалните си флора и фауна той е обявен от ЮНЕСКО за \"територия на световното наследство\" и биосферен резерват.", "date": "2019.12.23", "title": "Над 2 тона дизел се изляха във водите край Галапагоските острови (Видео)"}
{"url": "https://www.24chasa.bg/novini/article/8003590", "text": "Кандидатът на опозиционната Социалдемократическа партия и бивш премиер  , но ще трябва да се изправи срещу десноцентристката президентка Колинда Грабар-Китарович от управляващата Хърватска демократична общност на втори тур на 5 януари догодина, съобщиха световните агенции. Според официалните резултати, оповестени от Централната избирателна комисия след преброяване на 98% от бюлетините, Миланович печели 29,56% от гласовете, следван от Грабар-Китарович с 26,75%, предава БТА. На трето място се нарежда независимият кандидат Мирослав Шкоро с 24,40% от гласовете. Тъй като нито един от кандидатите не е получил над 50% от гласовете, първите двама с най-много гласове отиват на балотаж.", "date": "2019.12.23", "title": "Балотаж на изборите в Хърватия"}
{"url": "https://www.24chasa.bg/novini/article/8002810", "text": "    “Беше ни много тежко, по цял ден плачехме и престанахме да мислим за училище, когато мама ни напусна. Тя избяга от нас. Остана ни само тати, но и той плачеше със сълзи, оплакваше се, че съдбата лошо го е ударила, очите му потъмняха, не се усмихваше, чудехме се как да удавим мъката...” Това е разказът на три осиротели деца от Берковица. Когато Петьо е на 6 г., Натали на 5 г. и Патриция на 4 г., майката напуска семейството и заминава за чужбина. Оттогава не е търсила децата си и не се е интересувала от тях. Няколко месеца по- късно, през януари 2007 г., бащата на децата стига до пълно отчаяние. Преценява, че не може да се грижи за Петьо, Натали и Патриция, и тримата са настанени в специализирана институция. Тогава стринката и чичото по бащина линия Мая и Пламен Ангелови заявяват желание да поемат отглеждането им, разказа директорът на “Социално подпомагане” в Берковица Ваньо Иванов. През 2009 г. двете момичета са преместени в център за настаняване от семеен тип. Баща им ги посещавал със сълзи на очи, но бил категоричен, че няма възможност да се грижи за тях. Съдбата нанася още един удар на клетите деца. През 2010 г. баща им се обесва. Стринка им, която децата вече приемат за майка, изведнъж се оказва, че трябва да отгледа пет. А едното е с увреждания. Тогава на помощ идват социалните, нещо повече - те станаха наши приятели, разказва втората им майка Мая Ангелова, която е начална учителка в основното училище в ромската махала в близкия курорт Вършец. “Делото по реинтеграция на момичетата при нас се гледа на 14 септември 2010 г. Натали и Патриция и по-големият брат Петьо заживяха при нас, а аз хем се радвах, хем, от друга страна, се чудех как ще ги приготвя за училище. Тогава Бог ми прати една жена с щедро сърце, хотелиерка, която ми даде 300 лв.”, разказва Мая. Отпускат им месечна помощ за нуждите на децата. Всяка година отпускат по 100 лв. на дете за учебни материали. Подготовката за учебната година на пет деца е предизвикателство за двамата родители. Давани са им пари за участие в екскурзии, а през 2015 г. и еднократна помощ за операция на Петьо от херния и 330 лв. за очила на Патриция, която е със 7 диоптъра. С държавни пари Натали е била на ученически лагер на море през 2017 г., а също са им издадени лични карти, изброява Иванов. Според началника на Отдела за закрила на детето Цветелина Шойнева освен финансова подкрепа двете служби в Берковица са полагали грижа за сираците с консултации и съдействия. Всеки месец социалните посещават дома на семейството, където, освен че проследяват грижата за децата, говорят и за текущи проблеми с отглеждането и израстването им. “Стремяхме се към развитие на техния потенциал - изграждане на битови умения, създаване на емоционални връзки между трите деца с останалите, подкрепа в адаптацията им при първоначалното настаняване. Социалните се заемат дори с проследяване и анализиране на приятелския им кръг, за да не попаднат на вредни влияния. Осъществен е и контрол и са запознати с рисковете, които крият социалните мрежи. Тази подкрепа е в целия обучителен период на децата”, припомня Цветелина Шойнева. Социалната служба в Берковица е проучвала избягалата майка. Установили, че вероятно е в Италия, не се е връщала в родното си село, съседите не са я виждали от години и дори са я забравили, а къщата е полуразрушена. “Когато разбрах, че тези три деца остават сами, си помислих какво ще е, ако се случи на моите. Аз съм непоправим оптимист и реших да ги взема”, спомня си майката. Преди да направи решаващата стъпка, потърсила съвет от най- близките си приятели. Ще можеш ли да се справиш? То не е само да ги нахраниш и облечеш. Трябва да успееш и да ги възпиташ. Не се захващай с това. Гледай си живота. Те са ви роднини, но който е раждал деца, да си ги гледа! Имаш хубаво семейство, работа, две добри деца. Не си вземай беля на главата”, казвали ѝ те. Но думите не стигнали до сърцето на Мая и тя прави най-трудното решение в живота си - да вземе децата. “Страхувах се от неизвестността, от това дали ще съумея да ги възпитам добре, дори и от това как ще ме приемат. Децата бяха настанени в домове. Майката замина да “печели” в друга държава, но забрави да се върне и да ги потърси”, спомня си Мая. Един ден тя получава обаждане, че Петьо е с пневмония и е в болница в съседен град. Семейството веднага отива да го види. “Беше слабичък и изтощен от болестта. Когато ни видя, се зарадва. Хвана ме за ръката и ми каза: “Стринке, ела да видиш! Имам сладки и играчки”. Когато влязохме в болничната стая да видим сладките, той Не издържах и заплаках. За себе си реших, че ще го вземем у дома. Обещах му го, а аз държа на обещанията си”, разказва тя. Подава молба в Отдела за закрила на детето и процедурата започва. Има вариант - да вземат и момичета, или да бъдат дадени за осиновяване. Второто означаваше, че ще бъдат разделени и може никога повече да не се видят, допълва Мая. Тя веднага събира “семейния съвет” и всички единодушно решават да вземат и момичетата.  Имаше трудни моменти, но имаше и такива, в които осъзнаваш, че обичта, която си дал, се връща стократно. Благодарна съм и на моите дъщери, които ме подкрепяха през цялото време. Радвам се, че са благородни и добри, не крие гордостта си Мая. Тя не се сърди на приятелите си, които в началото я спирали, но сега ѝ помагат с каквото могат. Никога не съжалих за постъпката си. Децата са най-ценното богатство. А детската обич, която получих, беше в петорен размер, щастлива е майката. И често им казва: “Няма да ви простя, ако се скарате за нещо материално, обичайте се!” Мая Ангелова смята, че дори да се появи родната им майка, която ги е изоставила, те няма да проявят интерес. И признава, че в дома им винаги е разхвърляно, но им е весело. Майката на петте деца пише стихове и разкази и е сред учителите творци, които печелят награди. Автор е на книгите “Сърце на парчета”, “Пропуснати мигове” и други. Нейните две момичета Симона и Натали са завършили вече висше образование със специалност “Култура и медии”. По-голямата Натали 4 г. поред е на студентски бригади в Америка. Така купила мобилни телефони на брат си и сестрите. И сега социалните служители продължават работа с Натали, Патриция и семейството. Петьо вече е на 19 г. и работи. Обича да композира и да миксира музика и е участвал в постановки към училищния театър. “Подкрепяме се винаги, сестрите ми имат успех над средното ниво, по- трудно ѝ е на Патриция заради очите, тя е пропуснала много уроци, но с майка ми наваксва”, казва баткото. И допълва, че винаги има точни попадения във волейбола, когато сестрите му са сред публиката. Натали мечтае да учи за зъботехник, през май ще бъде абитуриентка. Тя се интересува от спорт и изработва ръчно различни фигури, сувенири и други украшения за бита. “Мечтая да стана или зъболекар, или фотограф, за съжаление, нямам хубав фотоапарат. Посещавам спортен клуб по волейбол и се представям добре и в открити уроци в училище”, похвали се Патриция, която е в 11-и клас. “Толкова са мили и будни тези деца, че винаги си казвам - заслужава си държавата да инвестира в тях, техните лични успехи са доказателство за успешната им реинтеграция и постигане на най-доброто - отглеждане в любящо и грижовно семейство”, казва Цветелина Шойнева. “Доволна съм от помощта на социалните служби. Жалко е, че паричните средства, които се отделят, са недостатъчни. Ние живеем под минимума. Миналото лято рязах гъби в една фирма, винаги търсим допълнителна сезонна работа”, разказва майката.", "date": "2019.12.23", "title": "Майката бяга в Италия, бащата се самоубива, социалните помагат на 3 деца да останат заедно"}
{"url": "https://www.24chasa.bg/novini/article/8003848", "text": "Учени от университета в Боулдър, щата Колорадо, предричат катастрофално спадане на човешкия интелект заради повишеното съдържание на въглероден диоксид в атмосферата, съобщава сайтът Физ.орг., предава БТА. Изследователите проследили как увеличените нива на въглероден двуокис влияят върху обучението на децата. Предишни експерименти доказаха, че високите концентрации на газа действително въздействат върху умствените им способности, като било намерено лесно решение, проветрявайки помещението. В същото време не е бил известен ефектът, който оказва пресният въздух, наситен с въглероден двуокис. Специалистите разгледали два сценария. При първия човечеството намалява изхвърляните в атмосферата парникови газове. При втория вариант вредните емисии остават на същото ниво. При направените компютърни симулации се оказало, че конгнитивните способности на учащите ще спаднат и в двата случая. Според направените прогнози до 2100 година понижаването на интелекта на човечеството в най-добрия случай ще бъде с 25 процента, а в най-лошия - с 50 процента.", "date": "2019.12.23", "title": "Учени предричат спад на човешкия интелект заради въглеродния диоксид"}
{"url": "https://www.24chasa.bg/novini/article/8003860", "text": "Вулкан в Еквадор изригна. Впечатляващи кадри от изригването на Ревентадор показват излизащата лава от кратера му. Вулканът е отдалечен от населените райони на страната, намира се в района Амазонка. Въпреки това при последното му изригване през 2002 г. от масивния облак от пепел бяха засегнати около 2 милиона души, посочва . Междувременно броят на жертвите на вулкана в Нова Зеландия нарасна на 19, след като един от ранените почина в болница, съобщиха местните власти.", "date": "2019.12.23", "title": "Изригна вулкан в Еквадор (Видео)"}
{"url": "https://www.24chasa.bg/novini/article/8003858", "text": "Спрелите преговори за денуклеаризацията и неотдавнашното повишаване на напрежението между Вашингтон и Пхенян не са от полза за Северна Корея (КНДР), заяви южнокорейският президент Мун Дже-Ин пред своя китайски колега Си Цзинпин на среща в Пекин, предаде Ройтерс. КНДР даде на САЩ срок до края на годината да промени това, което Пхенян определя като политика на враждебност, на фона на застой в усилията за постигане на напредък по слагане на край на севернокорейската ядрена програма и установяване на траен мир. Севернокорейският лидер Ким Чен-ун и президентът на САЩ Доналд Тръмп се срещнаха три пъти от юни 2018 г., но няма осезаем напредък в диалога, съобщи БТА. Северна Корея иска първо да бъдат отменени смазващите международни санкции. В събота севернокорейски държавни медии заявиха, че САЩ \"ще платят скъпо\" за критиките си срещу състоянието на човешките права в Северна Корея и че \"злонамерените думи\" на Вашингтон само ще влошат напрежението на Корейския полуостров, припомня Ройтерс. Мун каза на Си, че цени високо факта, че Китай играе важна роля по корейския въпрос, се казва в изявление на канцеларията на южнокорейския президент. \"Сегашната ситуация, при която диалогът между Северна Корея и САЩ беше спрян и напрежението на полуострова се повишаваше, никога не е от полза не само за нашите две страни, а и за Северна Корея\", добави южнокорейският президент. \"Надявам се да можем да работим в по-тясно сътрудничество, за да може да се използва тази рядка възможност\". Мун е на посещение в Китай за тристранна среща с японския премиер Шиндзо Абе и китайския премиер Ли Къцян в югозападния град Чънду. Очаква се Абе също да се срещне със Си в Пекин по-късно днес, преди да замине за Чънду. Северна Корея вероятно ще бъде основната точка от дневния ред на срещата, макар че ще бъдат обсъдени и различни икономически въпроси, както и напрежението между Токио и Сеул.", "date": "2019.12.23", "title": "Сеул: Спирането на преговорите за разоръжаване не е от полза за КНДР"}
{"url": "https://www.24chasa.bg/novini/article/8002748", "text": "Възможно ли е да се инвестира в цех за производство на бои, лакове, разтворители, грундове и други подобни материали, а да се окаже, че вместо тях се получават бензин и дизел? В реалната икономика надали, но в сивата се оказва напълно постижимо. Това обаче не са чудеса с технологиите, а актуалната схема за нелегални горива, твърдят запознати с пазара в България. В нея основна роля имат т.нар. ОАКП - или в превод - освободен от акциз краен потребител. Зад това завързано словосъчетание се крие фирма, която ползва акцизни стоки - горива или алкохол, за производството на неакцизни стоки - лакове, бои, разтворители, дезодоранти, козметични продукти и други подобни. Регистрира се въпросното ОАКП и се започва дейност. Такива са и електроцентралите, където ползват безакцизни продукти - дизел, въглища и мазут, но търговците начисляват акциз върху тока и държавата си прибира парите. Пример за законно използване на акцизен продукт е и спиртът за парфюмерийната и хранителната индустрия, нискооктанови бенззини в маслобойните, при които има естерификация на мазнините. Или пък използване на пропан-бутан за окисление. Но прави впечатление, че извън големи и познати заводи има издадени десетки разрешения за ОАКП на цехове за безири, лакове, бои и други подобни материали. По документи те обявяват, че ще ползват горива за производството си, основно дизел, и не плащат акциз за тях. В същото време въпреки малкия си производствен капацитет те обявяват, че ще продават продукти в промишлени опаковки - между 200 и 1000 литра. Според опитни играчи на петролния пазар всъщност не се извършва никакво реално производство, а то е само на документи. И се използва вратичка в закона, че за такива производства няма змервателни уреди, както и количествени измерители като разход на гориво за производството. В същото време може да се изписва огромно количество брак, пак без контрол. А ако се направи засичане между взетите количества безакцизни горива и отчетената по документи продукция, щяло да се окаже, че са купени между 3 и 10 пъти повече бензин и дизел от необходимите. За съхраняването на горива в производство на неакцизни стоки се изисква и проверка от РИОСВ, тъй като се работи с опасни за околната среда вещества. Дори бояджийски цехове подлежат на проверка и контрол, не само цехове, в които се декларира разреждане, пакетиране и съхраняване. Но в РИОСВ и понятие си нямат, че такова производство се осъществява, защото всъщност истинско няма, всичко е само на хартия. Оказва се, че на практика купените горива без акциз под прикритието на ОАКП се продават контрабандно с близо 1 лев по-евтино от цените по бензиностанциите. Защото само от спестяването на акциз печалбата е над 64 ст. на литър. Новата схема за нелегални горива вече е излязла и извън България, твърдят хора от петролния бранш пред “24 часа”. След като наличностите по документи се изчистват с фиктивното производство на грундове, лакове и разтворители, част от продукцията по документи се доставя на гръцки фирми. Южната ни съседка е включена в схемата, тъй като там няма изискване за измервателни уреди по данъчни складове и нелегалните горива, основно бензин, сравнително лесно се пласирали чрез малки бензиностанции. А и в Гърция литър бензин струва над 3 лева и печалбата е далеч по-голяма от тази в България. Префактурирането през гръцки фирми се използва за източване на ДДС, тъй като се оформяли документи за износ към страна от ЕС. Освен това максимално се затруднявала проверката на реалността в осъществените сделки. В края на ноември гръцката полиция съобщи, че е арестувала 20 души, участващи точно в такава схема. При нея са заловени 2000 тона горива, обявени като разредител, от което печалбата на контрабандистите била 2,5 млн. евро. Има и втора линия на схемата с ОАКП, при която горива се използват за легално производство на стоки, но без да се плаща акциз за тях. Съществуват десетки цехове, регистрирани като ОАКП, за производство на етерични масла. Те обявяват, че използват природен газ или дизел за парогенератор. С парата от него се подгрявали автоклави за стерилизация. Но на практика това е използване на горива за отопление и за тях трябва да бъде платен акциз. Неофициално от митниците обясняват, че спират такива цехове, но те обжалвали пред съда и той отново ги пускал да работят. Според експерти новата схема за нелегални горива станала актуална, след като на т.нар. митнически складове също бяха сложени измервателни уреди и камери. Актуалната схема можела да се пресече, като се ограничат възможностите за регистриране на ОАКП и да се даде ясно определение кога горива се използват за отопление. Проверките трябвало да се засилят, като например РИОСВ се праща в цеховете, където се твърди, че се правят неакцизни стоки. Друга мярка е да има проверки на изхода на въпросните производства в реално време и да се изискват данни за купувача и количествата, които е поръчал. Възможно е също да се свържат НАП и митниците, за да могат в реално време да обменят информация за ОАКП - какви количества произвеждат, на кого ги продават, на какви цени и при какви разходи на горива. Ако с подобни мерки бъдат пресечени схемите с ОАКП, ще стане възможно да се съберат в значителна част допълнителните 200 млн. лв. от акциз, заложени в бюджета за догодина, твърдят експертите. Освен това ще се изгладят и отношенията с Гърция, тъй като сега имало известно напрежение заради контрабандата на горива с новата схема.  Последните промени в Закона за акцизите и данъчните складове предвиждат въвеждане на система за видеонаблюдение и контрол в данъчните складове, в които се произвеждат и складират горива и за производителите на алкохол. Предстои монтиране на видеокамери на всички места, през които в обектите влизат или ги напускат автомобили. Те трябва да могат да разпознават номерата на колите, за да се осигури дистанционно наблюдение. Заедно с това се въвежда и изискването ОАКП да имат системи за отчетност, които позволяват извършването в реално време на контрол на количествата горива или алкохол, които използват за производство. Освен това те ще дават информация и за произведените стоки. В мотивите на финансовото министерство се посочва, че промените се правят, за да се увеличат възможностите за ефективен контрол на приходната администрация върху акцизните стоки, както и минимизирането на риска от неправомерно ползване на горива от ОАКП. От министерството посочват, че при извършвани проверки от митничари се установяват редица случаи на неправомерно поведение на лицата със статут на ОАКП. Констатирани са множество случаи на формално оформяне на документи, в които се посочва, че акцизните стоки са получени, без същите да са пристигали или разтоварени в обекта им. При извършени ревизионни производства на ОАКП са установени редица случаи на използвани акцизни стоки извън посочените в издаденото удостоверение, съответно не е начислен и заплатен дължимият акциз, в резултат на което са установени задължения. След общественото обсъждане и по препоръка на бизнеса от финансовото министерство уточняват, че ОАКП, които използват бензин, газьол, керосин, тежки масла и други горива, ще трябва и да осигуряват по всяко време и достъп на митничарите до системите за автоматично отчитане на наличностите. Причината е, че използват продукти, за които е установено, че има висок риск от измами и неплащане на акциз. ", "date": "2019.12.23", "title": "Най-актуалната схема за контрабанда на горива:  правиш цех за бои, а излизат бензин и дизел"}
{"url": "https://www.24chasa.bg/novini/article/8003993", "text": "Гаранциите за ядрена сигурност, която САЩ дават на Европа, не могат да бъдат заместени от френските ядрени оръжия, смята генералният секретар на НАТО Йенс Столтенберг, предаде ДПА. Френският президент Еманюел Макрон предизвика миналия месец дебат в НАТО с коментарите си за \"мозъчната смърт\" на алианса. Заради последните събития в Сирия Макрон постави въпроса дали може да се разчита, че САЩ ще дойдат на помощ, ако Европа бъде подложена на нападение, и заяви, че континентът трябва да подобри собствените си отбранителни възможности. \"Франция знае как да се защитава. След Брекзит тя ще стане последната останала ядрена сила в ЕС\", заяви Макрон в интервю за сп. \"Икономист\", публикувано в началото на миналия месец. Според Столтенберг обаче френските ядрени оръжия не са реална алтернатива. \"Американските оръжия са част от установена система за ядрено възпиране на НАТО - нещо, което правим заедно\", подчерта пред ДПА генералният секретар на НАТО. \"Имаме изпитани процедури\", посочи той. Франция не предоставя оръжията си за използване от НАТО и е единственият член на алианса, който не участва в групата за ядрено планиране. \"Франция реши да не е част от това. И това е решение, което уважавам\", подчерта Столтенберг. \"Но Франция не е част от ядреното възпиране на НАТО\", добави той, цитиран от БТА. Дебатът, предизвикан от забележките на Макрон, не е отслабил НАТО, добави Столтенберг, подчертавайки, че \"е напълно възможно да водим дискусии и в същото време да бъдем силен и гъвкав алианс, какъвто НАТО е доказал, че е\". Генералният секретар на НАТО заяви, че е готов да се срещне с руския президент Владимир Путин, \"ако контекстът е подходящ\". Столтенберг подчерта значението на диалога в тези \"трудни\" според него отношения. Връзките между НАТО и Москва се обтегнаха след анексирането на украинския полуостров Крим от страна на Русия и последвалата руска подкрепа за сепаратистите в Източна Украйна. Други проблеми също оказаха негативно отражение, включително прекратяването на Договора за ликвидиране на ракетите със среден и по-малък обсег. \"Вярвам в диалога с Русия\", заяви Столтенберг в интервюто за ДПА. \"Следователно, ако контекстът е подходящ, разбира се, готов съм да се срещна и с руския президент Владимир Путин\". \"Просто вярвам, че е по-добре да се срещнем, отколкото да не се срещнем, и да седнем на маса и да водим дискусия. Особено когато нещата са трудни, е важно да седнем на една маса\", подчерта генералният секретар на НАТО. Русия е нашият най-голям съсед и трябва да се стреми към по-добри отношения с Русия, подчерта Столтенберг. \"Но дори и без да сме подобрили отношенията с Русия, трябва да умеем да се справяме и с такива трудни отношения с Русия\", добави той.", "date": "2019.12.23", "title": "НАТО: Френските ядрени оръжия не могат да гарантират сигурността на Европа"}
{"url": "https://www.24chasa.bg/novini/article/8003998", "text": "Земетресение с магнитуд 3,2 по Рихтер бе регистрирано днес в Средиземно море, на около 100 километра южно от окръг Анталия, съобщи правителствената Дирекция за управление при бедствия и извънредни ситуации (АФАД), цитирана от турската телевизия СиЕнЕн-Тюрк, предава БТА. Трусът е регистриран в 9.48 ч. местно време (8.48 ч.). Дълбочината на труса е била 7,15 километра. Земетресението е усетено в района на Анталия.", "date": "2019.12.23", "title": "Трус с магнитуд 3,2 в Средиземно море"}
{"url": "https://www.24chasa.bg/novini/article/8004042", "text": "Запитате ли тези дни турските граждани с какво ще запомнят отиващата си 2019 г., ще чуете много повече оплаквания, отколкото положителни изказвания. На първо място те посочват, че ще я запомнят с икономическите трудности, които се стовариха на гърба им. Сред най-парещите проблеми повечето турски граждани посочват поскъпването на живота, обезценяването на турската лира и безработицата. Рецесията, която Турция изпитва за пръв път от 10 години насам, наложи отпечатък върху живота на 80-милионното население на страната. През първата четвърт на 2019 г. турската икономика се сви с 2,6 процента в сравнение със същия период на предходната 2018 г. Свиването продължи и през втората четвърт на настоящата година - с 1,5 процента и се отчита, че рецесията продължава. Като последица от свиването на икономиката, много фирми фалираха. Точният им брой така и не са знае, затворени бяха хиляди магазини, заведения, работни места. Особено силно засегна турските граждани безработицата. По официални данни тя достигна около 14 процента, но се смята, че тези данни са занижени, твърди се, че безработните са около пет милиона души, но се смята, че са повече. Мнозинството от безработните са млади хора. Близкото бъдеще също не се очертава добро - анализатори прогнозират, че и през следващата година ще има трудности за намиране на работни места. Девалвацията на турската лира както никога до сега удари по джоба на гражданите. Минималната работна заплата спадна възлиза на около 2000 лири /около 600 лева според сегашния курс/. Покупателната способност на гражданите намаля до рекордно ниски размери в сравнение с предходните години. Новата 2020 година идва с нови данъци. Като добавка към традиционите,се въвежда данък за престой в хотелите на гражданите. Данъците за луксозните стоки, за разпространение на дигитални продукти ще надхвърлят 20 на сто. Според мнозинството турски граждани идващата нова 2020 г. не се очертава да е по-добра от отиващата си. Те очакват, че поскъпването на живота ще продължи въпреки обещанията на правителството за икономически просперитет. В градовете на страната изобилстват празни витрини с обяви \"дава се под наем\" или апартаменти с надписи \"продава се, отдава се под наем\". В същото време тези дни дълги опашки се извиват пред гишетата на държавната лотария, където се продават билетите за новогодишния тираж. По традиция той се тегли на живо пред екраните на турската национална радиотелевизионна корпорация ТРТ в полунощ на 31 декември. Всяка година тиражът се очаква с голямо вълнение поради натрупването на джакпота. Тазгодишната новогодишна премия се равнява на 80 милиона турски лири. Освен това ще бъдат раздадени допълнителни премии на обща стойност над 2,5 милиона турски лири. Билетите - 80 турски лири за цял билет, 40 за половин и 20 турски лири за четвърт билет се разпродават из цялата страна. По традиция мнозина турци свързват надеждите си за забогатяване с премия от новогодишния тотализатор. Но на фона на продължаващата девалвация на турската лира спрямо поскъпването на американския долар са може би повече илюзорни, отколкото реални.", "date": "2019.12.23", "title": "Парещите проблеми на турците - поскъпването на живота и безработицата"}
{"url": "https://www.24chasa.bg/novini/article/8004033", "text": "                                                                                                                                   Вече е възможно да се лекуват тежко ранени пациенти, които са на прага на смъртта. Оказва се, че американски учени разработват система като поставят такива болни в състояние на \"контролирана смърт\" - без дишане и сърдечна дейност. Целта е да се спечели време и те да бъдат върнати към живота. Как този метод се използва, вижте повече в новия брой на списание \"Космос\". На страниците му ще видите още и кои са потъващите градове в света, които няма да ги има до края на века. Ще научите, че макендонците са прави за това, че първата протописменост в света се заражда по нашите земи. Открити са знаци, които предхождат тези на Шумер и Египет.  С всички останали теми може да се запознаете  .                                                                                                                                                                                                                                                                                                                                                                                                                           ", "date": "2019.12.23", "title": "Новият брой на \"Космос\" - как контролираме смъртта на тежко ранени пациенти (Видео)"}
{"url": "https://www.24chasa.bg/novini/article/8004041", "text": "За домова кражба съобщават от пресцентъра на ОД на МВР Монтана. На 22- ри декември в 01,40 ч. в РУ Берковица е постъпил сигнал от тел. 112 от 34-годишен берковски жител за извършена кражба на сумата от 9800 евро от къщата му в гр. Берковица. На място е изпратен дежурен автопатрул на РУ Берковица. При извършените оперативно-издирвателни мероприятия е установено, че кражбата е извършена между 12.00 ч. на 20.12.2019 г. и 01,30 ч. на 22.12.2019 г. от незаключен шкаф на холна гарнитура в холно помещение, намиращо се на втория етаж на къщата. По случая е образувано досъдебно производство", "date": "2019.12.23", "title": "Задигнали 9800 евро от къщата на млад мъж в Берковица"}
{"url": "https://www.24chasa.bg/novini/article/8004076", "text": "12,8 млн. лв. повече за дентална помощ ще има през следващата година, след като Българският лекарски съюз подписа Националния рамков договор. Добрата новина е за възрастните хора над 65 години, които ще могат да се възползват от безплатни протези. Те ще заплащат единствено за труд. Парите за зъболекарска помощ обаче трябва да се увеличат още, смята председателят на БЗС д-р Николай Шарков, предаде . „Поставихме едно условие, което не е за първи път. Догодина за здравни грижи, парите за над 18 години да бъдат увеличени. Не може толкова години този пакет да е все така беден. Гражданите получават 1 преглед и 4 дейности, но те са еднообразни”, допълни Шарков. Преговорите между Българския лекарски съюз и държавата за това как да се харчат парите за здраве – продължават. Очаква се да бъдат увеличени цените на над 200 клинични пътеки, както и да се даде яснота как ще се регламентира нивото на заплащане в сектора, след като Министерството на здравеопазването даде обещание на медицинските сестри да уреди този въпрос в рамковия договор.", "date": "2019.12.23", "title": "12,8 млн. лeвa повече за дентална помощ през 2020 г."}
{"url": "https://www.24chasa.bg/novini/article/8004094", "text": "Президентът Румен Радев удостои посланика на Турция у нас Хасан Улусой с орден \"Мадарски конник\" - първа степен за големите му заслуги и принос за развитието на българо-турските отношения и сътрудничество, предава БТА. В словото си президентът Радев отбеляза динамичното търговско-икономическо сътрудничество и устойчивия ръст на стокообмена между двете страни, успешното инвестиционно сътрудничество, важността на сътрудничеството в енергетиката и диверсификацията на маршрутите и източниците. Свидетелство за значението и прагматичността на отношенията е ползотворното сътрудничество в сферата на сигурността, включително и миграцията, която остава основно предизвикателство за нашия регион, посочи президентът Радев. Държавният глава каза още, че отличието е заслужено признание за приноса на посланик Улусой за развитието на двустранните отношения и за задълбочаване на политическите, икономическите и културните връзки. Румен Радев посочи, че със своята активна дейност и професионална отдаденост посланикът е допринесъл за затвърждаване на отношенията между България и Турция на основата на добросъседството и равнопоставеността, и на взаимното уважение. Радев изрази убеденост, че посланик Улусой е поставил изключително добра основа, която е предпоставка двустранните отношения да продължат да се развиват по възходящ път. Посланик Хасан Улусой каза, че двете страни се радват като съюзници и партньори на отношения на добросъседство, които са динамични във всички сфери, а хората, живеещи в двете страни допринасят за приятелските връзки. Хасан Улусой посочи, че в последните две години, в които той е посланик, са проведени повече от 120 визити и срещи на всички нива, организирани са повече от 30 културни и социални събития. Посланикът каза, че за него и семейството му България е като втори дом и ще остане с много специален спомен в сърцата им.", "date": "2019.12.23", "title": "Радев връчи орден \"Мадарски конник\"- първа степен на турския посланик (Снимки)"}
{"url": "https://www.24chasa.bg/novini/article/8004059", "text": "Като метеор премина с джипа премиера Бойко Борисов по новия път Кричим - Михалково. Инспекцията е изненадваща. Точно на изхода от Кричим чакаха шефът на АПИ Георги Терзийски, областният управител на Пловдив Дани Каназирева, началникът на Областното пътно управление Пламен Райчев и изпълнителите на 37-километровата отсечка.  Борисов спря за минута и без да слиза от джипа каза на чакащите: \"Продължаваме. Сборен пункт - Михалково\". Цялата кохорта мигом се качи по колите и тръгна след премиера. Пред \"24 часа Борисов заяви, че е дошъл да се увери как е изпълнено трасето. \"46 млн. са вложени в реконструкцията и трябва всичко да е безупречно\", каза министър-председателят.  Пътят Кричим - Михалково до неотдавна беше кошмарен. Два камиона не можеха да се разминат и се налагаше да се изчакват. В пловдивския участък са ремонтирани 15 км от Кричим до яз. \"Въча\", където е границата със Смолянска област. Реконструкцията стартира през май тази година. Старата настилка беше премахната, на места са извършени уширения до 3 метра чрез направата на подпорни стени и конзоли над реката. След това е положена нова асфалтова настилка с хоризонтална и вертикална маркировка. Поставена е предпазна мрежа на участъците със свлачища. ", "date": "2019.12.23", "title": "Борисов инспектира с джипа новия път Кричим - Михалково (Видео)"}
{"url": "https://www.24chasa.bg/novini/article/8004130", "text": "Задържан е шофьорът на БМВ-то, Той е 19-годишен и е от града на Тепетата. От полицията уточниха, че той е криминално проявен, извършил е кражба, когато е бил 16-годишен. Отказал е да съдейства на органите на реда. Предстои да му бъде взета проба за алкохол и наркотици. От полицията уточниха, че издирват още един участник от инцидента, тъй като задържаният тази сутрин твърдял, че в злополучното БМВ са пътували трима, а не петима души. Те не се били познавали, срещнали се през нощта в пловдивски бар и от там се сприятелили. ", "date": "2019.12.23", "title": "Криминално проявен е нанизал петте коли в Пловдив"}
{"url": "https://www.24chasa.bg/novini/article/8004104", "text": "Японското министерство на икономиката и промишлеността предложи поетапно изпускане в морето или изпаряване във въздуха на обработената, но още радиоактивна вода, останала в повредената от вълни цунами АЕЦ \"Фукушима\", предадоха Асошиейтед прес и БТА. Предложението, направено днес от министерството, е обусловено от намаляващото място в резервоарите на атомната електроцентрала, в които се съхранява радиоактивната вода. Водата в електроцентралата, съхранявана в резервоари от компанията оператор \"Тепко\", е необходима за охлаждане на горивните пръти, разтопени при аварията през 2011 г. \"Тепко\" обаче заяви, че в резервоарите има място за не повече от 1,37 милиона тона вода, а водата може да се съхранява най-късно до лятото на 2022 г. Рибарите и местните жители се опасяват от неблагоприятни последици за здравето си при изпускане на радиоактивна вода. Има притеснения и как подобно изпускане ще се отрази на имиджа на региона. В проекта си министерството предлага контролирано изпускане на вода от \"Фукушима\" в Тихия океан, оставяне на водата да се изпари във въздуха или комбинация от двата метода. Според ведомството контролираното изпускане е най-добрият вариант, тъй като ще позволи тя да се разрежда и разпръсква, а така ще бъде възможно и да се следят нивата на радиация в околната среда.", "date": "2019.12.23", "title": "Япония иска да изпускане водата от АЕЦ \"Фукушима\", още е радиоактивна"}
{"url": "https://www.24chasa.bg/novini/article/8004055", "text": "Бившият началник-щаб на египетските въоръжени сили Сами Анан бе освободен от задържане почти две години след като бе арестуван, съобщи шефът на неговата канцелария, цитиран от Ройтерс. Седемдесет и една годишният Анан заемаше най-високия пост в армията в периода 2005-2012 г. Той бе арестуван през януари 2018 г., след като изрази намерение да се състезава в президентските избори миналата година срещу сегашния държавен глава Абдел Фатах ас Сиси. Анан бе държан във военен затвор. През юли 2018 г. той получи инсулт и бе преместен във военна болница в столичното предградие Маади, където остана до пускането си вчера, припомня БТА. Здравето му се е подобрило, каза източник, запознат със случая. Причините за освобождаването му са неясни. Анан бе смятан за главен съперник на президента Сиси в изборите, но президентската му кандидатура бе блокирана, след като военните го обвиниха, че тя е обявена без разрешение, което според тях е нарушение на военния закон. Говорител на Анан отрече той да е нарушавал някакъв закон. Сиси бе преизбран за втори мандат през 2018 г., спечелвайки 97 на сто от гласовете при избирателна активност от 41 процента. Той имаше само един съперник - негов верен привърженик, след като претендентите от опозицията прекратиха кампаниите си през януари. Мандатът му бе увеличен от 4 на 6 г. и му бе разрешено да се кандидатира и за още един, което му отваря вратата да остане на власт до 2030 г.", "date": "2019.12.23", "title": "Бивш съперник на египетския президент бе освободен след 2 г. в ареста"}
{"url": "https://www.24chasa.bg/novini/article/8004194", "text": "Саудитски съд осъди днес на смърт петима души за убийството на журналиста от в. \"Вашингтон пост\" Джамал Кашоги, предаде Асошиейтед прес. Съдебният процес срещу подсъдимите премина при спазването на почти пълна тайна. Присъдите бяха прочетени от Шаалан ала Шаалан, говорител на главния прокурор. Имената на осъдените не бяха съобщени. Саудитската държавна телевизия \"Ал Ехбария\" съобщи, че трима души са осъдени на затвор. Те са получили общо 24 години затвор, но няма информация какви са конкретните присъди на всеки един от тях. Присъдите подлежат на обжалване, предава БТА.  Джамал Кашоги бе убит миналата година от саудитски агенти в саудитското консулство в Истанбул, Турция, припомня Асошиейтед прес. Саудитският престолонаследник принц Мохамед бин Салман бе разкритикуван от международната общност заради убийството на Кашоги, защото замесените в него саудитски агенти са му били директно подчинени. Кралството отрича Бин Салман да е замесен или да е знаел за операцията. Според саудитската държавна телевизия при разследването, проведено от главния прокурор на Саудитска Арабия, не са намерени доказателства, че бившият съветник на престолонаследника Сауд ал Кахтани е замесен в убийството на Кашоги. Съдът постанови, че вина за смъртта на журналиста няма и саудитският консул в Истанбул по време на убийството Мохамед ал Утайби. Той бе освободен от затвора след обявяването на присъдите.", "date": "2019.12.23", "title": "Петима осъдени на смърт в Саудитска Арабия  за убийството на Джамал Кашоги"}
{"url": "https://www.24chasa.bg/novini/article/8004211", "text": "Хората, които гледат много телевизия, предпочитат по-слабите жени, което показва, че тя може да въздейства на мнението за идеалната форма на тялото, съобщиха ЮПИ и БТА. Учени от университета Дърам в Англия са работили с 299 мъже и жени в отдалечен район на Никарагуа. Някои от тях редовно гледали телевизия, а други - малко, или въобще нямали достъп до нея. Докато редовните зрители предпочитали по-слаби жени, тези който гледали малко телевизия или въобще нямали достъп, харесвали по-пълнички. Резултатите показват, че телевизията може значително да повлияе на идеала за тяло, а също и да доведе до нехаресване на собствената фигура и развиване на хранителни разстройства и депресия. \"Телевизионните и рекламни босове имат моралната отговорност да използват актьори, говорители и модели с всякакви форми и размери, и да избягват да стигматизират по-едрите фигури\" - каза ръководителят на изследването Линда Бутройд, професор по психология. Психолозите са избрали никаргуански села, защото хората там се хранят еднакво, доходите и образованието им са сходни, но достъпът им до телевизия е различен. /Христина Терзиева/", "date": "2019.12.23", "title": "Гледащите много телевизия, предпочитат по-слабите жени"}
{"url": "https://www.24chasa.bg/novini/article/8004712", "text": "Инициативата \"мини Шенген\" засилва Сърбия и отслабва позициите на Косово, заяви професорът в университета в Прищина Милязим Красничи за вестник \"Зъри\" и добави, че изявленията на албанския премиер Еди Рама са предателство на Косово, съобщава \"Слободен печат\". На срещите за така наречения \"мини Шенген\", в които участва Албания, политическите субекти в Косово, а и в Албания, продължават да се противопоставят, пише \"Зъри\", цитиран от БТА. Главният аргумент е, че инициативата би поставила Косово в изолация и ако се приложи, би довела до сблъсъци на Балканите, пише прищинският вестник. \"Действията на албанския премиер Еди Рама са предателство на Косово, тъй като е необходим съюз между Косово и Албания. Не може да има регионални инициативи без решаване на проблема в отношенията на Косово със Сърбия и с Босна и Херцеговина\", подчерта професор Милязим Красничи. Той каза, че такива инициативи не са успешни, тъй като тяхната цел не е интегриране на целите Балкани, а засилване на Сърбия и ако продължи така, това може да доведе до сблъсъци. \"Това може да застраши равновесието на Балканите и може да предизвика тенденция към конфликти. Най-доброто решение е целият регион да се фокусира върху процеса на европейска интеграция. За Сърбия и Косово - да постигнат всеобхватен договор, който да приеме съществуващата реалност, Косово да бъде признато като независима държава. Когато това стане, регионалните инициативи биха имали смисъл и след това биха послужили и за ускоряване на процеса на европейска интеграция\", смята той. Третата среща на инициативата \"мини Шенген\" на премиерите на Албания и Северна Македония - Еди Рама и Зоран Заев, както и на президента на Сърбия Александър Вучич, към които се присъедини и президентът на Черна гора Мило Джуканович, се състоя в Тирана на 21 декември. Ръководителите на Косово и Босна и Херцеговина отказаха да присъстват. Косово този път ясно каза, че няма да бъде част от лидерската среща, докато главен инициатор и действщо лице на този съюз е Сърбия, която продължава с всички средства да се противопоставя на Косово и да не го признава за независима държава, пише още \"Зъри\".", "date": "2019.12.23", "title": "\"Слободен печат\": Еди Рама предаде Косово"}
{"url": "https://www.24chasa.bg/novini/article/8004772", "text": "Управлението на мрежата НАТУРА 2000 с цел защита на околната среда и местното население все още не е ефективно, установи Сметната палата с одита на изпълнението „Ефективност на управлението на мрежата НАТУРА 2000 с цел защита на околната среда и местното население в зоните от мрежата” за периода 2016 - 2018 г., съобщиха от пресцентъра на Сметната палата. При изграждане на мрежата НАТУРА 2000 се наблюдават следните пропуски в действията на МОСВ, които са довели до значително забавяне в изпълнението на дейностите: - пропуски в хармонизирането на националното законодателство и непълно транспониране на изисквания от Директива 92/43/ЕИО за опазване на естествените местообитания и на дивата флора и фауна и от Директива 2009/147/ЕО относно опазването на дивите птици за птиците; - от министъра на околната среда и водите не са издадени към 31 юли 2019 г. заповеди за обявяване на 211 защитените зони от общо 341 одобрени зони в България от Европейската комисия. Това е трябвало да стане в срок шест години от одобрението, но за повечето зони без заповеди този срок е изтекъл. Поради забавянето на заповедите за обявяване на защитените зони не са определени режими за опазването им, което е причина за стартирането от Европейската комисия на наказателна процедура. Създаден е сериозен риск за бъдещ разход на публичен финансов ресурс поради неизпълнение на целите на екологичната политиката на ЕС. За собствениците на имоти, попадащи в защитени зони без издадени заповеди за обявяване, не е ясен предметът и целите на защитената зона, общата площ, описа на имотите, както и забрани или ограниченията на дейности и др. Това създава риск да се предприемат действия, водещи до увреждане или унищожаване на местообитания или видове, и се ограничава възможността за получаване на компенсаторни/инвестиционни плащания за пропуснати ползи и извършени разходи; - липсва стратегическа рамка на дългосрочна политика. Министърът на околната среда и водите не е изготвил Национална стратегия за опазване на биологичното разнообразие и Национален план за опазване на биологичното разнообразие. Организацията за управление на мрежата не е ефективна поради отсъствие на работещ механизъм за ефективна комуникация и координация между участващите органи и субекти на национално, регионално и общинско ниво, неправителствения сектор; - при финансиране на изпълнението на мерките не е осигурена надеждна управленска информация, която да дава възможност за обективна оценка и прозрачно отчитане на публичните разходи и резултата от тях. Националната приоритетна рамка за действие за НАТУРА 2000 (НПРД) определя необходимото финансиране за изпълнението на мерките, предвидени за мрежата от защитени зони НАТУРА 2000. Бюджетът в евро на Националната приоритетна рамка за действие за НАТУРА 2000 за периода 2014-2020 г. възлиза на около 1,585 млрд. евро. От тези средства 94 на сто са от Европейски структурни и инвестиционни фондове, 4 на сто от други източници и 2 на сто е национално финансиране от държавния бюджет. Проследяването на напредъка и постигнатите резултати от реализирането на мерки и дейности от НПРД е значително затруднено, тъй като не е изградена предвидената Система за мониторинг, контрол, допълване и актуализация на Националната приоритетна рамка за действие за 2014-2020, което затруднява събирането на актуална и пълна информация за изпълнението и невъзможност на измерване и определяне на постигнатия очакван напредък от мрежата; - отсъстват данни за видовете, птиците и местообитанията с подобрено природозащитно състояние в България и данни за степента на съхранение и подобрение на биологичното разнообразие в защитените зони от мрежата; - няма измеримост на състоянието на местообитанията и на видовете в България, която да показва степента на съхранение и подобрение на природозащитното състояние. От МОСВ е идентифицирана липсата на ефективен механизъм за управление на мрежата НАТУРА 2000 и необходимостта от усъвършенстване на нормативната уредба. На министъра на околната среда и водите са дадени девет препоръки, а на министъра на земеделието, храните и горите – две препоръки, като следва да се предприемат мерки за изпълнението им в срок до 31.12.2020 г.", "date": "2019.12.23", "title": "Сметната палата: Има пропуски в действията на МОСВ при НАТУРА 2000"}
{"url": "https://www.24chasa.bg/novini/article/8004764", "text": "В периода от 1 до 9 януари 2020 г. в НАП ще се извършват дейности, свързани с процесите по годишно приключване за 2019 г. и превключване работата на информационните системи за 2020 г., информират от Националната агенция за приходите. Физически лица, които подават годишната си декларация за облагане на доходите могат да я подадат чрез електронната услуга със стартирането на кампанията от 10 януари. Подаването на декларациите на хартиен носител в офисите на НАП също ще започне на 10 януари-а Плащания без такса към НАП на 31 декември чрез е-услугата Виртуален ПОС на НАП ще се приемат до 9:00 ч., а плащания с дебитни и кредитни карти на ПОС терминали в офисите на НАП могат да се извършват до 13.00 часа. Подаването на Декларации за облагане с корпоративни данъци ще започне на 10 януари, посочват още от НАП. Електронната услуга за подаване на уведомления за трудови договори ще бъде достъпна в периода от 1 до 9 януари, но резултатите от обработката на подадените данни ще бъдат изпращани от НАП поетапно след 10 януари. Справочната информация в този период ще е актуална към 2 януари 2020 г. За тези обстоятелства е уведомена Изпълнителна агенция \"Главна инспекция по труда\", посочват от НАП. Регистрираните по закона за ДДС лица ще могат да подават справки-декларации чрез електронната услуга на НАП от 1 януари, като информацията ще се отрази в справката за задълженията и плащанията след 10 януари. Плащанията на здравни вноски от граждани от 1 до 9 януари ще могат да се извършват само по банков път чрез търговските банки. Подаването на Декларация образец 7 в периода от 1 - 9 януари ще може да става чрез електронната услуга с персонален идентификационен код или КЕП, както и на място в офисите на НАП. - Удостоверяването на непрекъснати здравно-осигурителни права в периода от 1 до 9 януари ще става в офиса на НАП по постоянен адрес с хартиен документ. В периода от 1 до 9 януари 2020 г. информацията за задълженията и плащанията, визуализирана чрез е-услугите на НАП ще бъде актуална към 31 декември 2019 г. На 10 януари 2020 г. след приключване на дейностите по годишното приключване, данните ще бъдат актуализирани. Между 1 и 9 януари физическите и юридическите лица ще имат достъп до всички електронни услуги, предоставяни от НАП със следните изключения: - няма да функционира електронната услуга за подаване за заявления за регистрация и дерегистрация по Закона за ДДС. Тези документи ще се подават на хартиен носител в офиса на НАП по регистрация. - няма да функционира електронната услуга за подаване на искане за издаване на документ. - няма да има електронна услуга за потвърждаване на издаден персонален идентификационен код", "date": "2019.12.23", "title": "Годишното приключване на НАП ще бъде от 1 до 9 януари"}
{"url": "https://www.24chasa.bg/novini/article/8004840", "text": "Студентът по промишлен дизайн Кийт Уилямс конструрира оригинален електромобил, като използва за купе старо буре за уиски от фирмата \"Джеймисън\", съобщава сайтът Нюз 18. Рационализаторът от университета \"Пърдю\" в Западен Лафайет бил впечатление при посещението на дестилерията \"Деветимата ирландски братя\" в града. Заедно със собственика й Джери О'Брайън той подбрал едно буре \"Джеймисън\", изпратено директно от Ирландия, предаде БТА. То бързо било преоборудвано в малък автомобил, способен да развива 40 километра в час. Всяко колело е задвижвано с отделен електромотор, а вместо кормило се използват две ръчки от помпа за бира \"Гинес\". На практика странното возило се управлява като верижен трактор.", "date": "2019.12.23", "title": "Студент създаде електромобил от буре за уиски (Видео)"}
{"url": "https://www.24chasa.bg/novini/article/8004874", "text": " Двама мъже набили дядо в монтанското село Д-р Йосифово, съобщиха от полицията в областния град. Случката се е разиграла в събота. В 23:30 ч. бандитите са направили опит да отмъкнат ракията и храната на възрастния мъж. 76-годишният местен жител ги заварил в къщата си, когато се приготвяли от отмъкнат плячката. Стопанинът е направил опит да ги спре, при което единият от крадците му нанесъл удари в гърба и левия крак. На мястото е пристигнал екип на полицията, който извършил оглед и разпитали свидетели. По тялото на пострадалия не са установени видими следи от травматични увреждания. Униформените са намерили и задържали извършителите. Оказало се, че и двамата са местни жители на 34 и 17 години, като към момента са без криминални прояви. По случая е образувано досъдебно производство.", "date": "2019.12.23", "title": "Двама мъже набиха дядо, опитали се да задигнат ракията му"}
{"url": "https://www.24chasa.bg/novini/article/8004818", "text": "Производство на наркотици установиха криминалисти от РУ-Сливен при специализирана операция на 21 декември. В хода на извършени процесуално-следствени действия, в частен имот в село Калояново е намерено помещение, приспособено за нарколаборатория. От мястото са иззети прекурсори, вещества и предмети, необходими за производство на наркотици. Първоначално за срок до 24 часа в РУ - Сливен е задържан криминално проявен 39-годишен мъж от същото село. Той е осъждан са същата престъпна дейност. За случая е уведомена Окръжна прокуратура -Сливен. Образувано е досъдебно производство.", "date": "2019.12.23", "title": "Разбиха нарколаборатория в сливенско село"}
{"url": "https://www.24chasa.bg/novini/article/8004976", "text": "По време на среща със своите вицепремиери руският премиер Дмитрий Медведев възложи на правителството да разработи мерки в отговор на санкциите на САЩ срещу газопровода \"Северен поток-2\", предадоха ТАСС  и БТА. \"Бих помолил колегите от правителството в рамките на приетия по-рано указ от президента за ответни ограничителни мерки по отношение на редица страни, включително САЩ, да разгледат възможностите за каквито и да е други ограничителни мерки спрямо САЩ и да ми докладват предложенията си, които ще бъдат анализирани от гледна точка на тяхната ефективност\", заяви Медведев. В коментар за въвеждането на американските санкции срещу газопровода \"Северен поток-2\" руският премиер отбеляза, че те носят абсолютно антиконкурентен характер. Според Медведев, новите ограничения нанасят удар върху интересите на голям брой европейски държави. \"Това действително са методи на неконкурентна борба, противоречащи на всички международни споразумения и принципи на международното право и международната търговия\", заключи премиерът, като отбеляза, че в подобна политика на Америка няма нищо учудващо.", "date": "2019.12.23", "title": "Русия ще разработи мерки за санкциите на САЩ срещу \"Северен поток-2\""}
{"url": "https://www.24chasa.bg/novini/article/8004953", "text": "Русия ще продължи и занапред да реализира големи проекти като Кримския мост, заяви президентът Владимир Путин на церемония по пускането на железопътното движение по моста, цитиран от ТАСС. Президентът откри тържествено внушителния железопътен мост до Крим, който Русия анексира от Украйна през 2014 г., посочва Асошиейтед прес. Путин пристигна с първия влак от град Керч на Кримския полуостров до континенталния град Таман и така на практика откри движението по 19-километровия мост - най-дългия мост в Европа. Проектът на стойност 3,6 милиарда долара има за цел да укрепи връзките между Русия и Крим, като засили товарния транспорт и увеличи потока от туристи, добавя БТА. Путин поздрави строителните работници, осъществили проекта. \"Вие показахте, че можем да изпълняваме такива мащабни проекти въз основа на собствената си технологична база. Това вдъхва у всеки у нас увереност, че можем да осъществяваме и други такива проекти в бъдеще и непременно ще го направим\", каза държавният глава. Такива инфраструктурни обекти като този грандиозен мост, който вие построихте, ще влияят на цялата икономика, отбеляза той и изтъкна, че днес железопътното движение не се открива, а се възстановява. Движението на автомобили по паралелен мост през Керченския проток между Черно и Азовско море беше открито през май 2018 г.", "date": "2019.12.23", "title": "Путин откри железопътния мост в Крим (Видео)"}
{"url": "https://www.24chasa.bg/novini/article/8004975", "text": "Подсъдимият Е. работел като лекар в отделение по акушерство и гинекология в МБАЛ „Св. Петка“ АД - гр. Видин. На 27.01.2019 г. той прегледал чрез видеозон постъпила в болницата пациентка – С. Преценил, че жената следва да бъде отведена в родилна зала. Това било направено от него без диагностично-терапевтичен план и без да е определено последващо поведение относно предстоящото раждане. Около 22:10 ч. доктор Е. извършил преглед на С., след което спукал околоплодния мехур на родилката. Измерените детски сърдечни тонове на плода били ясни и ритмични. При проследяване на раждането подсъдимият не провел необходимите прегледи за изясняване на акушерския статус на жената, тоновете на плода не били проследявани в динамика с акушерски монитор, каквато е рутинната практика, а били слушани еднократно. Четиридесет минути по-късно, след като родилката заявила, че има контракции, В.Е. извършил преглед, при който установил пълно разкритие, предлежаща глава и до нея бримка на пъпна връв. Детските тонове започнали да падат. При патологично раждане или необходимост от секцио цезарея той бил длъжен да се консултира с началник на акушеро-гинекологичното отделение или негов заместник, но не го направил. Вместо да приложи единствения правилен в случая метод „Форцепс“ (вакуум-екстрактор), разпоредил включване на родилката на система с „Окситоцин 10Е“ и продължил раждането по неправилен начин – чрез „прийома на Кристелер“. Вследствие на това подсъдимият отнел шансовете на родилката да роди жив, макар и асфиктичен плод. В 23:15 ч. пострадалата С. родила мъртъв плод от мъжки плод с тегло 3100 грама и ръст 51 см. Проведените реанимационни мероприятия не дали резултат и била констатирана смъртта му. За извършеното от подсъдимия В.Е. престъпление – немарливо изпълнение на медицинска професия, му е наложено наказание една година „лишаване от свобода“ с тригодишен изпитателен срок. Присъдата може да бъде обжалвана и протестирана в законоустановения срок пред Софийския апелативен съд", "date": "2019.12.23", "title": "1 г. затвор за лекар за немарливост, довела до смърт на бебе по време на раждане"}
{"url": "https://www.24chasa.bg/novini/article/8005054", "text": "В последните години сме свидетели на един поход на нищото към нищото, както и на многобройни скандали, каквито още ще има, защото бездарието води единствено към това. Думите са на Вежди Рашидов по повод изпъстрената със скандали в културата 2019 г. Духовната сфера страда, когато се управлява от посредственост, казва още той, цитиран от БТА. За мен остава голямо събитие това, че екипът на Лувъра упорито работи за поредната трета българска изложба в световния музей, допълва Рашидов. Амбициозни хора и организации гледаха към това събитие не като средство за представяне на държавата ни със славната й култура, а като повод да усвоят едни средства. Това Рашидов коментира по повод проекта \"Пловдив - европейска столица на културата\". За нещастие, отново защитихме лошия си имидж и проиграхме своя шанс, за сметка на Матера - град, който всекидневно работеше и създаваше онова празнично чувство, благодарение на своята култура и история, продължава Рашидов. Затова според него трябва да се прекрати активната еднолична намеса - както на политици, така и на хора, наричащи себе си интелектуалци. Духовната сфера страда, когато се управлява от посредственост, обобщава той. По думите му най-кресливи са тези, които сами са се лишили от свободата в медиите, които изпълняват поръчките на своите собственици. Позволих си да направя откъси от много медии и предавания и ако един ден това го излъча, ще бъде доста интересно, допълва той. Вежди Рашидов говори още за културните събития на 2019 г. и неговите фаворити сред тях, за организацията в Пловдив като европейска столица на културата, за скандалите, за предстоящия медиен закон и фалшивите новини, за бъдещите си мемоари.", "date": "2019.12.23", "title": "Рашидов: Духовната сфера страда, ако я управлява посредствеността"}
{"url": "https://www.24chasa.bg/novini/article/8005078", "text": "Негово светейшество българският патриарх и Софийски митрополит Неофит ще отслужи богослужението на Бъдни вечер, на 24 декември, от 18.00 часа в патриаршеската катедрала \"Св.Александър Невски\". Това съобщиха за БТА от отдела \"Връзки с обществеността\" при Светия синод на БПЦ-БП. На 25 декември, на Рождество Христово, патриарх Неофит ще оглави тържествената Света литургия от 9.30 часа в патриаршеската катедрала \"Св.Александър Невски\".", "date": "2019.12.23", "title": "Патриарх Неофит ще оглави празничните богослужения за Бъдни вечер и Рождество Христово"}
{"url": "https://www.24chasa.bg/novini/article/8005082", "text": "Американско-китайските търговски пазарлъци през 2019 г. приличаха, гледани отстрани, на влакче на ужасите със зашеметяващи пикове и спадове, спиращи дъха опасни завои и виражи и пищящи от радост инвеститори. За разлика от истинското влакче, този трилър, за който говорим, няма изгледи някога да свърши и вероятно ще продължи със своите върхове и пропадания и през 2020 г. Президентът Доналд Тръмп определи резултата от първата фаза на американско-китайското търговско споразумение като \"огромен\" и каза, че то ще има такова въздействие върху селското стопанство на САЩ, че американските фермери ще имат нужда от \"много по-големи трактори\", за да могат да удовлетворят търсенето от Китай. Макар че много детайли от сделката са доста неясни и макар че веднага възникнаха съмнения за нейната същност, главният преговарящ и икономически съветник на администрацията предсказа положителни резултати за икономиката на САЩ. \"Още на втората година ние почти ще удвоим износа на стоки за Китай, ако това споразумение влезе в сила\", каза търговският представител Робърт Лайтхайзър по телевизия Си Би Ес на 15 декември. - Той беше около 128 млрд. долара през 2017 г. и ще нарасне най-малко с още 100, вероятно с малко над 100.\" Лайтхайзър обаче отбеляза, че ефектът от споразумението \"ще зависи от това кой взема решенията в Китай\". Ако това са хардлайнерите в комунистическото правителство, резултатът може да бъде различен от този, при който реформаторите биха имали думата, каза Лайтхайзър, но добави: \"Ние се надяваме\" решенията да се вземат от реформаторите. \"Трябва да гледаме на това споразумение като на първа стъпка в усилията за интегриране на две много различни системи, така че да има полза и за двете страни\", добави той. Като разкри някои детайли от сделката, търговският представител каза, че САЩ са получили писмен ангажимент (от Китай), че ще купи селскостопански стоки за между 40 и 50 млрд. долара. Споразумението, което се очаква да бъде подписано през януари, ще изисква също така от Китай да извърши структурни реформи в сфери като интелектуалната собственост, трансфера на технологии, селското стопанство, финансовите услуги и валутния обмен. В замяна САЩ ще отменят някои от митата, които наложиха по време на търговската война, която Тръмп започна с налагането на мита малко повече от година след началото на президентството си. През първата фаза на споразумението се запазват някои от митата, включително 25-процентовите мита върху внос от Китай на стойност 250 млрд. долара, а много от останалите мита ще бъдат намалени до 7,5 процента. Тези мита са важни, каза икономическият съветник на Белия дом Лари Къдлоу, като коз в преговорите и като застраховка. Възхвалявайки по телевизия \"Фокс нюз\" споразумението, Къдлоу предрече, че то ще повиши брутния вътрешен продукт на САЩ с около половин процент през 2020 г. \"Никога преди не сме виждали нещо подобно, така че икономическите последствия ще бъдат много позитивни от гледна точка на практически цялата американска икономика\", подчерта Къдлоу. Според него остава да се види дали Китай ще спазва предвидените от споразумението защитни клаузи за интелектуалната собственост и трансфера на технологии, като добави, че американските компании най-малкото ще имат нещо, на което да се позовават. \"Ако китайците, давайки лиценз на една американска компания . . ., си мислят, че това дава мандат за технологичен трансфер, или ако ние създадем джойнт венчър и не бъдем справедливо представени, то това ще бъдат нарушения на споразумението\", посочи той. Такива нарушения ще попадат под действието на наказателните процедури, предвидени в споразумението, каза Къдлоу. Въпреки положителните отзиви от служители на администрацията, някои експерти изразяват опасения, че първата фаза няма да разреши никакви проблеми и че \"пътуването с влакчето на ужасите\" през нови мита или заплахи от мита, последвани от нови преговорни кръгове с голяма шумотевица около тях, ще продължи и през 2020 г. \"Зависи от това дали краткосрочното облекчение ще донесе някои благоприятни цялостни въздействия - каза Сън Лилиан, директор на центъра за финансови изследвания в университета \"Фудан\". - Ако това не стане, ще възникне проблемът с обратната адаптация.\" Сън предрича, че \"ако митата бъдат намалени и двете страни не видят никакви съществени промени, то Тръмп може да бъде подведен отново да ги вдигне\" - резултат, който може да има \"трагични\" икономически последици в предстоящите години и десетилетия. Икономистът Е Тан добави, че все още предстоят много неясноти, имайки предвид импийчмънта на Тръмп и сложния политически пейзаж в САЩ, да не говорим за неспособността на Китай \"да направи отстъпки в ключови сфери\". \"Не съм особен оптимизъм какво ще се случи в бъдеще\", заключи той. Други икономисти и инвеститори, които внимателно се вглеждаха в детайлите, се ядосваха, че никоя от двете страни не дава достатъчно информация за разсейване за опасенията. Американският сенатор Крис Мърфи нарече споразумението \"капитулация\" от страна на САЩ, възмущавайки се от последствията на митата за щатската икономика. \"Защо, за Бога, Тръмп ни вкара в този икономически ад? - посочи Мърфи в изявление, визирайки намаляващия селскостопански износ на САЩ за Китай. - Обещанията, които Китай дава в тази сделка, са твърде недостатъчна компенсация за милиардите, които ние вече загубихме и похарчихме за безумната търговска война на Тръмп.\" Други критици отбелязаха, че първоначално световните пазари реагираха положително на съобщението (за сделката), но впоследствие отбелязаха спад, когато търговците разбраха, че подробностите са оскъдни. Някои изразиха безпокойство, че нещата ще си останат само на първата фаза (на сделката). \"Пътят напред не е гладък - предупреди Хъ Вайвън, старши изследовател в Центъра за Китай и глобализацията. - Може да възникнат много проблеми в процеса на реализацията (на сделката). Втората фаза ще бъде по-трудна и дори и да се стигне до втори етап на споразумението, противоречията между Китай и САЩ няма да бъдат разрешени, тъй като те са стратегически и дългосрочни.\" (От БТА)", "date": "2019.12.23", "title": "ДПА: В САЩ се чуват суперлативи за търговската сделка с Китай"}
{"url": "https://www.24chasa.bg/novini/article/8005101", "text": "Черногорското министерство на здравеопазването е изпратило в Албания медицински средства и медикаменти за 45 233 евро по молба на албанските власти след разрушителното земетресение на 26 ноември, съобщиха информационният сайт КДМ и БТА. Помощта е предадена на граничен пункт Божай от черногорския министър на здравеопазването Кенан Храпович и албанския посланик в Черна гора Риди Куртези. Средствата и медикаментите са дарени от държавната компания Монтефарм, както и от частни фирми. Посланик Куртези благодари на черногорските власти и на всички граждани на страната за проявената солидарност с пострадалата от земетресението Албания. Катастрофалното земетресение с магнитуд 6,4 на 26 ноември отне живота на 51 души, а стотици бяха ранени.", "date": "2019.12.23", "title": "Черна гора изпрати на Албания медикаменти за над 45 хиляди евро"}
{"url": "https://www.24chasa.bg/novini/article/8005123", "text": "Китай обвини днес Съединените щати, че искат да превърнат Космоса в бойно поле, предадoха Франс прес и БТА. Изявлението на Пекин е реакция на създаването на Космически войски на САЩ по заповед на президента Доналд Тръмп. Американският лидер официално създаде Космическите войски в петък, одобрявайки бюджета на Пентагона за догодина. \"Космосът е новият военен фронт на света\", каза тогава Тръмп. Вашингтон следва курс на милитаризиране на Космоса. Китай изразява дълбокото си безпокойство и непоколебимото си противопоставяне на това, заяви говорителят на китайското външно министерство Гън Шуан. Според Пекин действията на САЩ нарушават международния консенсус за мирно използване на космическото пространство.", "date": "2019.12.23", "title": "Китай: САЩ искат да превърнат Космоса в бойно поле"}
{"url": "https://www.24chasa.bg/novini/article/8005139", "text": "Великобритания съобщи днес, че ще увеличи броя на учените и изследователите, които могат да кандидатстват за издаване на визи по бързата процедура, като част от плановете на правителството да привлече повече елитни изследователи след Брекзит, предадоха Ройтерс и БТА. Броят на стипендиантските програми, за които се предвижда бързо издаване на визи, ще нарасне от сегашните 62 на 120, съобщи британското вътрешно министерство. \"Искаме да гарантираме, че Великобритания ще продължи да бъде начело на иновациите, затова се нуждаем от имиграционна програма, която привлича най-блестящите умове от цял свят\", заяви вътрешният министър Прити Пател. Британският премиер Борис Джонсън, който получи подкрепа за сделката си за Брекзит в парламента миналата седмица, през август обеща да смекчи имиграционните правила за учени, за да помогне на Великобритания да реши въпроса с недостига на квалифицирани кадри. Великобритания трябва да напусне Европейския съюз на 31 януари догодина, след което обаче ще премине през 11-месечен преходен период за окончателно излизане от блока.", "date": "2019.12.23", "title": "Великобритания: Ще имаме програма, която привлича най-блестящите умове в света"}
{"url": "https://www.24chasa.bg/novini/article/8005141", "text": "23-годишен мъж е задържан в полицията в Кърджали за незаконно притежаване на хероин и голям брой антични предмети, съобщиха от полицията. Мъжът бил проверен от полицейски служители на 20 декември, около 20:30 часа, в кв. “Възрожденци“. У него било намерено бяло прахообразно вещество, което при тестване реагирало на хероин. При последвало претърсване в жилището, което обитава, били намерени 51 старинни монети и 17 старинни предмета. Наркотикът и антиките са иззети и са на съхранение.", "date": "2019.12.23", "title": "Арестуваха младеж с хероин и голям брой антични предмети в Кърджали"}
{"url": "https://www.24chasa.bg/novini/article/8005176", "text": "Инциденти на пътя с пешеходци регистрират от Областната дирекция на МВР-Добрич. При възникнало пътно произшествие град Добрич, на място е установено, че лек автомобил „Мазда” блъска пресичащата пътното платно жена на 58-години. Вследствие на инцидента, жената е с фрактура на горен крайник, без опасност за живота. По случая е образувано досъдебно производство. При друга пътна злополука на изхода на град Добрич посока град Балчик лек автомобил „Дайхатсу” с добричка регистрация блъска внезапно навлезлия на пътното платно пешеходец на 58-години от град Балчик. Вследствие на инцидента, мъжът почива на място. По случая е образувано досъдебно производство.", "date": "2019.12.23", "title": "Убит пешеходец в Добрич"}
{"url": "https://www.24chasa.bg/novini/article/8005201", "text": "Задържаха пиян и неправоспособен шофьор на пътя – съобщават от Областната дирекция на МВР-Добрич. На 21 декември, около 14,30 ч. в село Орляк, област Добрич, е спрян за проверка микробус ”Мерцедес” с немска регистрация, управляван от неправоспособен 33-годишен мъж, известен на МВР. При последвалата проверка за употреба на алкохол с техническо средство, цифровата индикация отчита наличието на 1,83 промила алкохол. Задържан за 24 часа. По случая е образувано бързо полицейско производство.", "date": "2019.12.23", "title": "Задържаха пиян и неправоспособен на пътя в Добричко"}
{"url": "https://www.24chasa.bg/novini/article/8005749", "text": "\"Не знам защо днес журналисти ме питат със засилен интерес ползвам ли НСО и служебна кола от парламента. Вероятно е заради възникналата тези дни тема за охраняемите лица и спора между президент, премиер и лидера на ДПС кой трябва да бъде охраняван и кой да му плаща. За да няма никакви спекулации на гърба на БСП, заявявам : Още в първия ден от работата на Народното събрание отказах да ползвам служебна кола и шофьор като председател на парламентарна група. Веднъж съм информирана от Директора на НСО, че има данни за заплаха за живота ми и комисията предлага службата да ме охранява Отказах. И тогава, и сега смятам, че парите на хората не трябва да се харчат за това\". Това написа лидерът на БСП Корнелия Нинова в профила си във Фейсбук.", "date": "2019.12.23", "title": "Нинова: Отказах шофьор от НСО и служебна кола от парламента въпреки заплахите"}
{"url": "https://www.24chasa.bg/novini/article/8005746", "text": "Раците отшелници също се борят със социалното неравенство и са изправени пред невероятно оспорван пазар за „недвижимо“ имущество, пише вестник The New York Times. Те имат нужда от все по-големи черупки по време на своя живот, но такива не растат на раците отшелници. Затова те трябва да разчитат на празни черупки от охлюви по морското дъно и постоянно се оглеждат за по-добра черупка от тази, която имат в момента. Според проучване на списание Physica A обаче, разпределението на тези черупки сред популацията на раци отшелници в специфичен регион е доста сходно като разпределението на богатството при хората. Това може да означава, че тези раци са едни от първите животински видове, при които наблюдаваме неравенство при разпределението на богатството, предаде \" \". Иван Чейс, професор в университета Стоуни Брук в Ню Йорк, главен ръководител на изследването, наблюдава този феномен от доста време и го е нарекъл „верига на незаетите“ черупки. Когато някой охлюв умре на плажа и така „освободи“ своята черупка, тя скоро привлича вниманието на рак отшелник, който в най-честия случай ще дойде да огледа потенциалният си нов дом. Ако ракът реши, че черупката е по-добра от сегашната, с която той разполага, той я търгува – сменя я, за да може по-малък рак по-късно пък да смени своята черупка за оставената на плажа. Според д-р Чейс всеки умрял охлюв предизвиква около три такива „търговии“. Освен това Чейс винаги се е чудил дали тази система не предизвиква някакъв вид неравенство сред раците, в която няколко от тях не държат най-големите черупки. Проучването събрало 300 рака от бреговете на Лонг Айлънд и учените махнали черупките от раците. После раците и черупките им били измерени. Учените погледнали как черупките от различни тежести са разпределени сред популацията на раците. Резултатите били интересни: кривата на разпределението се издигала около черупките със средна големина, а след това падала при по-големите черупки, преди съвсем да се срине при най-големите. С други думи много малко раци притежавали големи черупки, което на практика е подобно на разпределението на богатството при хората. С други думи, според проучването, около един процент от раците притежават около 3% от тежестта на всички черупки. Чейс отбелязва, че сред раците няма Бил Гейц или Джеф Безос, но все пак има неравенство.", "date": "2019.12.23", "title": "Дори раците отшелници страдат от социално неравенство"}
