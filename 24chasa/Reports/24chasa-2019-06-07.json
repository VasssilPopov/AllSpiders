{"url": "https://www.24chasa.bg/novini/article/7495613", "text": "“Не ми е известно името ми да е там. Това знае само прокуратурата. Ако ми изпратят призовка да се явя и да дам показания, ще разберете.” Това каза министърът на финансите Владислав Горанов по повод проверката на прокуратурата за надплатените субсидии на партиите. Има конкретни имена от МФ, обясни той. Но не ги обяви, защото не са “национално значими”. “Почва се от ниво експерт, после има началник на отдел, директор на дирекция”, каза само Горанов. Според него контролните механизми на партийното финансиране и сега са работещи. Просто имало различно тълкувание как трябва да се прилага законът. Министърът на финансите и социалният му колега Бисер Петков участваха в конференция “Превенция и ограничаване на недекларираната заетост в България” на КНСБ. Лампата светва, когато се види, че декларираният осигурителен доход към НАП е доста под пазарната реалност, обясни Горанов. Имало например 5-звездни хотели във Велинград с осигурителен доход под минималния.", "date": "2019.06.07", "title": "Шеф на дирекция в МФ е сред разследваните за партийните субсидии"}
{"url": "https://www.24chasa.bg/novini/article/7495567", "text": "НАСА оповести, че от следващата година ще разреши на космически туристи и фирми да ползват срещу заплащане Международната космическа станция (МКС), съобщиха световните информационни агенции. НАСА ще разреши до две краткотрайни мисии на \"частни астронавти\" годишно, уточни Робин Гейтънс от американското космическо ведомство, предава БТА. Става въпрос за пребиваване до 30 дни, отбелязаха от НАСА. Ще е възможно десетина \"частни астронавти\" да пребивават на борда на МКС годишно. Те ще бъдат транспортирани от двете компании, които разработват космически возила за НАСА - \"Спейс Екс\" и \"Боинг\". Компаниите ще подберат клиентите, които ще трябва да платят по около 58 милиона долара за маршрута отиване/връщане. Космическите туристи освен това ще трябва да платят на НАСА за пребиваването на орбита, храната, водата и цялата животоподдържаща система на борда на станцията, като нощувката ще струва около 35 000 долара.", "date": "2019.06.07", "title": "НАСА разрешава частни пътувания до Международната космическа станция от 2020 г."}
{"url": "https://www.24chasa.bg/novini/article/7495591", "text": "Ръководителят на руския държавен конгломерат \"Ростек\" Сергей Чемезов заяви, че Русия ще започне да доставя ракетни системи С-400 на Турция до два месеца, съобщи Ройтерс, като се позовава на Интерфакс, предаде БТА. Чемезов добави, че Русия е приключила инструктажа на турските специалисти за използването на С-400. САЩ и Турция спорят от месеци заради поръчаните от Турция руски системи С-400, които според Вашингтон са несъвместими с отбранителната мрежа на НАТО и ще представляват заплаха за американските изтребители Ф-35, каквито Турция също планира да купи.", "date": "2019.06.07", "title": "Русия ще започне да доставя системи С-400 на Турция до 2 месеца"}
{"url": "https://www.24chasa.bg/novini/article/7495583", "text": "Устойчивото развитие предполага и глобален консенсус срещу корупцията, прането на пари, укриването на данъци и ограничаването на офшорните зони, заяви Румен Радев пред Петербургския международен икономически форум. Президентът е първият български държавен глава, който участва в авторитетното събитие. Руският президент Владимир Путин и китайският му колега Си Цзинпин слушаха с интерес словото на Радев и му ръкопляскаха. Румен Радев изтъкна необходимостта от по-ефективен механизъм за глобална сигурност, който да ограничи изкушението от едностранни силови действия. Кой би предположил преди двадесетина години, че Китай ще се превърне в стожер на идеята за свободна търговия, а САЩ ще налагат протекционизъм, заяви Радев.  По-късно държавният глава разговаря с генералния секретар на ООН Антониу Гутериш и с премиера на Армения Никол Пашинян. Радев и Гутериш били единодушни, че климатичните промени, борбата с тероризма и устойчивото развитие изискват съвместни усилия от държавите - членки на ООН. Никол Пашинян пък поканил България да участва в изграждането на магистрала, която свързва Армения и Иран и е част от транспортния коридор между Черно море и Персийския залив. Към проекта вече е заявен интерес от Китай. Президентът Радев отново откроил необходимостта от откриването на пряка въздушна линия между България и Армения.  В Санкт Петербург президентът Румен Радев се срещна и с представители на българската общност. “Всички имаме общ дълг и отговорност да пазим езика, културата и традициите си, независимо колко далеч от родината се намираме. Много е важно децата да не прекъсват връзката с България, защото ако следващото поколение не познава езика, културата, традициите и обичаите, ще загубим тези млади хора като българи”, каза държавният глава пред сънародниците ни.  ", "date": "2019.06.07", "title": "Путин и Си Цзинпин аплодират Радев на  форум в Петербург (Видео, обзор)"}
{"url": "https://www.24chasa.bg/novini/article/7495601", "text": "Проектозаключенията за предстоящия Европейски съвет не съдържат дата за започването на преговори със Северна Македония, съобщава кореспондентът на агенция МИА в Брюксел, цитиран от БТА. Агенцията уточнява, че проектът, с който се е запознала, не е окончателен и предстои да бъде обсъждан на експертно, дипломатическо и министерско ниво. Шансовете обаче страните членки да се съгласят на дата за преговори са слаби, посочва МИА. Европейският съюз признава, че Северна Македония е изпълнила условията за започване на преговори. В текста Съветът хвали страната за демонстрираната решимост в реформите по пътя към ЕС. Приветствана е политическата воля за напредък, проявена от правителството, а постепенно също и от опозицията. Според оценката на ЕС е било възстановено разделението на властите, така че да бъдат укрепени демокрацията и върховенството на закона. Страните членки хвалят двустранните договори с България и Гърция. Правителството на Северна Македония е приветствано също за приобщаващата политика по отношение на гражданското общество и подобряването на междуетническите отношения. Външните министри на 13-те членки от ЕС, които по инициатива на Полша настояват Европейският съвет през юни да спази обещанието си към региона и да определи дати за преговори на Северна Македония и Албания, заявяват същевременно в документа, че няма \"План Б\" на присъединяването на Западните Балкани към ЕС и призовават съюза за \"смели\" и \"значими\" решения по въпроса. Започването на преговори ще позволи на тези две страни (Албания и Северна Македония) да се съсредоточат повече върху така необходимите реформи, а на ЕС ще бъде предоставен ценен инструмент да следи индивидуално техния напредък, заявяват те. Според МИА, която се позовава на дипломатически източници в Брюксел, за разлика от миналата година главна пречка за започването на преговори тази година е Германия, а не Франция, като Париж е готов да склони на дата през юни или юли.", "date": "2019.06.07", "title": "Европа все още не фиксира дата за начало на преговорите със Скопие"}
{"url": "https://www.24chasa.bg/novini/article/7495608", "text": "Броят на хората, емигрирали от Венецуела, е надхвърлил четири милиона, обявиха днес от Службата на Върховния комисар на ООН за бежанците и от Международната организация по миграцията към ООН, предаде ТАСС, цитирана от БТА. Двете институции, които черпят данните си от имиграционни власти и други източници, окачествяват като \"огромно\" изтичането на хора от латиноамериканската държава. Към края на 2015 г. напусналите родината си венецуелци са били около 695 хиляди, но към средата на тази година те са вече над 4 милиона. Кризата във Венецуела се изостри, след като в началото на тази година президентът Николас Мадуро положи клетва за нов мандат, спечелен на избори, които опозицията и международната общност определиха като нечестни и недемократични. На 23 януари председателят на парламента Хуан Гуайдо, позовавайки се на конституцията, се обяви за временен държавен глава до произвеждането на нови честни и демократични президентски избори. Гуайдо бе признат за президент от САЩ, страните от т.нар. Група от Лима (без Мексико), от Организацията на американските държави и голям брой европейски страни. Мадуро има подкрепата на Беларус, Иран, Китай, Куба, Никарагуа, Салвадор, Сирия, Русия и Турция, отбелязва ТАСС.", "date": "2019.06.07", "title": "Емигриралите от Венецуела вече са над 4 милиона"}
{"url": "https://www.24chasa.bg/novini/article/7495467", "text": "Знаковото дело „Октопод” с основен подсъдим Алексей Петров се сгромоляса преди старта му пред апелативния спецсъд по вина на прокуратурата. Тричленен състав на съда, оглавяван от Емилия Петкова, връща папките на първата инстанция, тъй като протестът на прокурора изначално не отговарял на изисквания на НПК. Съдържал само бланкетни и декларативни изрази, които квалифицирали оправдателната присъда като неправилна и незаконосъобразна. 9 години след акция „Октопод” в края на 2018 г. спецсъдът чете „невинен” на Алексей Петров, който е подсъдим като лидер на престъпна група за рекет. Заедно с него оправдани бяха и Антон Петров-Хамстера и Кирил Топалов. Други 2-ма подсъдими - Марчело Джотолов и Янко Попов получиха 3 години условно за това, че през 2007 г. изнудвали бившия полицай Николай Динков да преведе 180 хил. лева по сметка на Джотолов. Двамата са наказани и с глоба от 4000 лв. „Изобщо не са развити съображения защо прокурорът преценява първоинстанционния съдебен акт за неправилен, не са посочени неизяснените обстоятелства, нито доказателствата, които следва да се съберат и проверят от въззивния съд”, пишат апелативните съдии, които прехвърлят отговорността на по-долустоящия съд, който не установил нередностите. Обвинението пред спецсъда поддържаше Росен Радев  . Той зае мястото на Светлозар Костов, който се оттегли от процеса по собствено желание. Делото \"Октопод\" започна през декември 2011 г. в Софийския градски съд. Малко преди края му, в началото на 2015 г. то бе прехвърлено в специализирания съд, след като съдийката, която го гледаше в продължение на повече от 3 години - Румяна Ченалова беше отстранена от длъжност. Междувременно основният свидетел Георги Цветанов загина при катастрофа, а друг - Пламен Устинов пострада при съседски спор.", "date": "2019.06.07", "title": "Делото „Октопод” забуксува преди старта му на втора инстанция"}
{"url": "https://www.24chasa.bg/novini/article/7495528", "text": "Продължава намаляването на приема в системата на държавните висши училища, коментира във Велико Търново министърът на образованието Красимир Вълчев \"Тази година приемът ще бъде около 70-72% от завършващите гимназиално образование. Това също е високо число, но то не е самоцел за нас. В някои професионални направления дори трябва да увеличим приема, защото има критично нисък брой в някои инженерни специалности и очакван недостиг на педагогически специалисти, особено след 10-15 г. По-голямата обществена загуба ще бъде, ако не обучим достатъчно специалисти в инженерно-техническите и педадогическите професионални направления, отколкото, ако обучим повече\", коментира Вълчев. Той посочи, че навремето са приемани 30% от завършващите средно, а преди 3 години в крайната си форма на либерализиране приемът достигнал 80%. Така че усилията на МОН били едновременно да намалява приема и да го преструктурира. \"Системата трябва да се настрои към това да работи с по-малко студенти, с по-високо финансиране. През последните 3 години, откакто намаляваме приема, увеличаваме финансирането\", уточни министърът. За закриването на специалности в университетите имали роля и отрицателните демографски тенденции от края на XX и началото на XXI век, които вече са довели до закриването на 700 училища.", "date": "2019.06.07", "title": "Вълчев: Около 70% от завършващите средно ще станат студенти тази година"}
{"url": "https://www.24chasa.bg/novini/article/7495536", "text": "Във връзка с пролетно-летния сезон, в който консумацията на плодове и зеленчуци се повишава значително, инспектори на ОДБХ-Благоевград започнаха извънредни тематични проверки на пазарите, борсите и тържищата, които предлагат тези стоки на територията на област Благоевград. Ще се инспектират и доставките с пресни плодове и зеленчуци, влизащи от Гърция на ГКПП Кулата-Промахон. Също така на границата ни с Гърция са сформирани съвместни екипи с НАП, които ще следят за доставките, влизащи в България от Гърция. Това съобщиха от пресцентъра на Българската агенция по безопасност на храните. Инспекторите проверяват и нерегламентирани места за продажба на пресни плодове и зеленчуци в региона на Сандански и Петрич. Целта на извънредните проверки е предотвратяване на нелоялни търговски практики и недопускане на заблуда на потребителите относно произход, качество и безопасност на плодовете и зеленчуците, предлагани на пазара. Традиционните тематични проверки се извършват и за да се обезпечи безопасността на потребителите, и за да се гарантира сигурността и здравето им. Контролният орган ще следи за спазването на европейското и българското законодателство, по-конкретно нормативните изисквания за пресните плодове и зеленчуци като пазарните стандарти на Европейската общност, въведени с Регламент на Европейския съюз № 543/2011 г., Закона за храните и Наредба № 16 от 2010 г., която определя изискванията за качество, условията и редът за извършване на контрол за съответствие на пресните плодове и зеленчуци, и поддържането на база данни за търговците на пресни плодове и зеленчуци. При инспекциите ще се отчита произхода на продуктите, правилното етикетиране, съответствието с пазарния клас, посочен в документите с този на етикетите им, за съпроводителните документи и съответствието на стоката. По време на инспекциите на доставки на пресни плодове и зеленчуци от Гърция, които ще се провеждат на ГКПП Кулата-Промахон, ще се контролира съответствието с изискванията на приложимото законодателство при движението на стоки за вътрешно-общностна търговия.", "date": "2019.06.07", "title": "Извънредни проверки на пазарите и борсите за плодове и зеленчуци в Благоевградско"}
{"url": "https://www.24chasa.bg/novini/article/7495541", "text": "Руският президент Владимир Путин заяви, че новият държавен глава на Украйна Володимир Зеленски трябва да вземе решение каква политика иска да води към Русия, предаде Ройтерс, цитирана от БТА. В отговор на въпрос на Петербургския международен икономически форум защо още не е поздравил бившия актьор Зеленски по случай убедителната му изборна победа през април, Путин отбеляза, че Зеленски продължава да нарича Москва \"враг\" или \"агресор\". Путин заяви, че Зеленски е талантлив актьор, но изтъкна, че \"има разлика между това да играеш и да бъдеш\", предаде Асошиейтед прес. Путин все пак смекчи изказването си, като добави, че Зеленски може да има качества за държавен глава и изрази готовност да се срещне с новия лидер на Украйна. Путин заяви, че няма план за обединяване на Русия и съседна Беларус в една държава и че няма основания за подобен ход. Путин заяви, че следи отблизо процеса за присвояване на средства срещу американския бизнесмен Майкъл Калви. Той заяви, че всеки трябва да спазва законите и че Калви е невинен до доказване на противното. Посланикът на САЩ Джон Хънтсман бойкотира тазгодишния Петербургски международен икономически форум в знак на протест срещу задържането на Калви, отбелязва ДПА. Според руските власти Калви е участвал в присвояването на 2,5 милиарда рубли (38 милиона долара) от банката \"Восточний експрес\", в която неговата фирма държи контролния пакет акции. Путин заяви още, че Русия ще се опита да помогне за подновяването на преговорите между американския президент Доналд Тръмп и севернокорейския лидер Ким Чен-ун, в опит за постигане на пробив в спора им за ядрената програма на Пхенян. \"Силно разчитам, че президентът Тръмп и лидерът на Северна Корея ще успеят все пак в близко време да възобновят контактите си и да придвижат напред този процес\", отбеляза Путин и добави: \"Ние всячески ще допринасяме за това\". \"В момента процесът върви по онази пътна карта, която бе формулирана от Русия и Китай\", каза руският президент и допълни: \"Като цяло може да се каже, че сме доволни от това как се развива процесът\". \"Разбира се основната роля трябва да бъде поверена на онези страни, между които е основният спор - САЩ и Северна Корея\", подчерта Путин, цитиран от ТАСС.", "date": "2019.06.07", "title": "Путин: Зеленски трябва да реши каква да е политиката му към Русия"}
{"url": "https://www.24chasa.bg/novini/article/7495547", "text": "Турските летци, които са на обучение в американски бази за пилотиране на изтребителите бомбардировачи Ф-35, трябва да напуснат САЩ най-късно до 31 юли, съобщи днес сп.\"Форин полиси\", като се позовава на изпълняващия длъжността министър на отбраната на САЩ Патрик Шанахан, предаде ТАСС, цитирана от БТА. Според американското списание Шанахан е изпратил писмо до турския министър на отбраната Хулуси Акар, в което го е уведомил, че от 31 юли командировъчните на 42-ма турски летци, обучаващи се в бази във Флорида и Аризона, се анулират и достъпът на летците до базите ще бъде прекратен. Освен това САЩ са се отказали да приемат 34 летци от Турция, които трябваше да пристигнат за обучение в САЩ по-късно тази година. \"Обучението няма да се състои, тъй като ние преустановяваме участието на Турция в програмата за Ф-35\", се посочва в откъс от писмото, цитиран от списанието. Преустановяването на обучението на турските пилоти е предизвикано от решението на Анкара да купи руски зенитно-ракетни системи С-400. САЩ и Турция спорят от месеци заради поръчаните от Турция руски системи С-400, които според Вашингтон са несъвместими с отбранителната мрежа на НАТО и ще представляват заплаха за американските изтребители Ф-35, каквито Турция също планира да купи. Вашингтон предупреди по-рано, че ако Турция купи руските системи, САЩ могат да я отстранят от съвместния проект за създаване на изтребители Ф-35 и да откажат да й продадат такива самолети. Турция е поръчала до момента 30 самолета Ф-35 от възможни 100. Заедно със САЩ в проекта за създаване на Ф-35 участват осем страни.", "date": "2019.06.07", "title": "Турските летци, обучаващи се на Ф-35, трябва да напуснат САЩ до 31 юли"}
{"url": "https://www.24chasa.bg/novini/article/7495538", "text": "Европейската централна банка (ЕЦБ) запазва основните лихви поне до средата на 2020 г., реши управителният ѝ съвет в четвъртък. Основната лихва по операциите за рефинансиране ще е нулева поне още година. За същия период депозитната лихва ще бъде отрицателна на ниво от минус 0,4%. Заемната е на плюс, но много малко - 0,25%, решиха евробанкерите. И обясниха, че планират запазване на лихвените проценти на ниски нива толкова дълго, колкото е необходимо, “за да се гарантира непрекъснато и устойчиво приближаване на инфлацията в средносрочен план до малко под 2 на сто”. ЕЦБ обяви и условията на третата си целева програма за дългосрочно рефинансиране на банките в еврозоната. По нея се отпуска с изгодни условия финансиране на банките в еврозоната, които на свой ред кредитират европейския бизнес и домакинствата. Така се противодейства на очаквания забавен ръст на икономиката. През март ЕЦБ заяви, че лихвите може да започнат да се покачват към края на 2019 г. Сега управителят на банката Марио Драги каза, че решението да се изчака с вдигането е единодушно и че дори е имало гласове за понижаване на лихвените нива. Промяната в политиката означава, че и в България лихвите ще останат ниски поне още година, тъй като те пряко зависят от европейските. Според последните данни на БНБ лихвите по левовите ипотеки са рекордно ниски - 3,18% средно на година, а годишният процент на разходите също - 3,53%. Кредитите за потребление са със средна лихва от 8%, а годишният процент на разходите - около 10 на сто. Новината от ЕЦБ обаче не е добра за притежателите на депозити. Според последната статистика на БНБ те вече са около 53 млрд. лв., а доходността от тях остава под 0,2%, което при инфлация около 3% означава, че парите на влог реално не носят никакъв доход. “Има основателни аргументи за притеснения от много ниските или отрицателни лихвени проценти особено ако те остават на тези нива”, заяви наскоро управителят на БНБ Димитър Радев. Рисковете той вижда в отслабване на мотивацията на банките към ефективност заради евтиния финансов ресурс и особено от обезценяване на активите им.", "date": "2019.06.07", "title": "Ниски лихви поне още една година (Обзор)"}
{"url": "https://www.24chasa.bg/novini/article/7495564", "text": "Президентът на Сърбия Александър Вучич заяви днес, че е отправил още една покана към президента на САЩ Доналд Тръмп да посети Сърбия чрез американските представители Рон Джонсън и Филип Рийкър, с които е разговарял днес в кулоарите на форума ГЛОБСЕК в Братислава, съобщи Танюг. В изявление за журналисти той изтъкна, че това посещение би било \"инжекция\" за отношенията между двете страни, но и би допринесло за решаването на проблемите в региона, предава БТА. Казах, че малко са страните, в които Тръмп има толкова голяма подкрепа сред гражданите, както и че дълго време президент на САЩ не е идвал в Сърбия, заяви Вучич пред журналистите. Вучич изтъкна, че едно посещение на Тръмп би било голяма промяна в отношенията. Сърбия знае, че е малка страна и не може един американски президент да се занимава със Сърбия нито на дневно, нито на седмично ниво, но едно посещение на Тръмп би било важно и би представлявало \"инжекция\" за двустранните отношения на двете страни, както и за решаването на проблемите в региона, каза Вучич.", "date": "2019.06.07", "title": "Вучич покани Тръмп да посети Сърбия"}
{"url": "https://www.24chasa.bg/novini/article/7495563", "text": "Българските и македонските учени постигнаха съгласие за античната история, предаде . Препоръките на двете правителства за периода на античността, който се изучава от българските ученици в пети клас, а от македонските в шести, са приети от Смесената българо-македонска експертна комисия, която проведе двудневно заседание в Скопие. Съпредседателят на комисията от македонска страна, проф. Драги Георгиев, заяви, че са приети всички забележки и от двете страни за периода на античната история. Сега предстои те да бъдат изпратени до правителствата и те да действат съгласно процедурата. По време на днешното заседание българските и македонските учени са обсъдили и общото честване на Гоце Делчев. Проф. Драги Георгиев и проф. Ангел Димитров, който е съпредседател от българска страна, заявиха, че е постигнато съгласие за личността на делото на Гоце Делчев, но все още има някои различия. И двамата са убедени, че те ще бъдат преодолени по време на следващата среща, която ще се състои през септември. Проф. Димитров изрази увереност, че ще се намери общ език за честването на Гоце Делчев, особено, ако се продължи конструктивният диалог от тази среща.", "date": "2019.06.07", "title": "София и Скопие се разбраха за античността в учебниците"}
{"url": "https://www.24chasa.bg/novini/article/7495375", "text": "Около 17.15 часа днес автопатрул на ОДМВР- София спрял за извършване на проверка микробус „Мерцедес“, движещ се бавно в аварийната лента на автомагистрала „Тракия“ в района на 40 км в посока София. Това съобщиха от пресцентъра на МВР. При поискване на документите му, водачът побягнал в посока гората. Предприети са незабавни заградителни действия за установяването и задържането на водача, в които е включено и следово куче. В микробуса са открити 15 чужди граждани. Тепърва ще се изяснява тяхната самоличност. Продължава издирването на шофьора.", "date": "2019.06.07", "title": "Издирват шофьор, превозвал мигранти, избягал при проверка на \"Тракия\""}
{"url": "https://www.24chasa.bg/novini/article/7495386", "text": "Омбудсманът Мая Манолова организира кръгла маса по повод десетките жалби на граждани и сигнали от неправителствени организации и адвокати, в които алармират за наличие на неравноправни клаузи в договорите на фирми за бързи кредити, с които пряко се нарушават правата на потребителите. Форумът ще се състои в понеделник, 10 юни 2019 г., от 11.00 часа в институцията на омбудсмана – гр. София, ул. „Георг Вашингтон“ № 22. Сред констатираните проблеми, които ще се дискутират, са прекомерните лихви и такси, едностранната промяна на дължима лихва, осигуряването на банкова гаранция или поръчител, който да отговаря на свръхизисквания, на такси за експресно отпускане на кредит, за домашно посещение за подписване на договор или на друго удобно място, неподновяването на застраховка и др. Честа практика е фирмите за бързи кредити да не извършват задълбочени проверки за кредитоспособността на клиента, което води до отпускане на значителни финансови средства на неплатежоспособни лица. Лоша практика на небанковите институции е и непредоставянето на точна, достатъчна и своевременна преддоговорна информация, както и наличието на редица нарушения на формата и съдържанието на договорите за кредит. Още по-притеснителни са жалбите до институцията на омбудсмана, в които се посочва, че дружества, за които са подадени сигнали през последните години, продължават да предлагат договори за кредит със същите неравноправни клаузи, по които съдът се произнесъл с влезли в сила съдебни актове за тяхната неравноправност. Във форума са поканени да участват депутати, представители на Комисията за защита на потребителите, Българската народна банка, Комисията за финансов надзор, Висшия адвокатски съвет, Асоциацията за отговорно небанково кредитиране, Камарата на частните съдебни изпълнители, Асоциацията на колекторските агенции в България, Сдружение за правна помощ на потребителите, Българска национална асоциация „Активни потребители“, съдии, адвокати и граждани.", "date": "2019.06.07", "title": "Мая Манолова свиква форум за проблемите на гражданите с бързите кредити"}
{"url": "https://www.24chasa.bg/novini/article/7495350", "text": "Две линейки спориха в Слънчев бряг кой да откара в болница паднала от триколка германка. 57-годишната туристка се изтърколила самостоятелно от нея на главната алея на хотел \"Голдън бийч\". Инцидентът станал в 14,35 часа на място, пълно с хора. Минувачите позвънили на тел. 112 и много бързо до триколката се появили две линейки. Едната кола била на частен медицински център, а другата на държавна болница. Пред смаяните погледите на летовниците екипите им започнали да спорят кой да отведе германката в здравно заведение. Накрая откарали ранената чужденка в частна болница, където й направили изследвания. Германката не е пострадала сериозно и няма опасност за живота й, казаха от полицията. От удара с асфалта получила травма на главата и охлузни рани. Според медици спорът е възникнал най-вероятно заради това кое лечебно заведение да прибере парите от германската здравна застраховка на туристката.", "date": "2019.06.07", "title": "Частна и държавна линейка спорят за ранена германка в Слънчев бряг"}
{"url": "https://www.24chasa.bg/novini/article/7495364", "text": "Президентът на САЩ Доналд Тръмп отпътува днес от Ирландия за Вашингтон, предаде Ройтерс. Тръмп бе на петдневна обиколка в Европа, по време на която посети Ирландия, направи държавна визита във Великобритания и отиде до Франция за церемониите по случай 75-ата годишнина от десанта в Нормандия, предава БТА.", "date": "2019.06.07", "title": "Тръмп отпътува от Ирландия за Вашингтон"}
{"url": "https://www.24chasa.bg/novini/article/7495365", "text": "І. МЕТЕОРОЛОГИЧНА ОБСТАНОВКА: През нощта ще бъде ясно, а на 08.06.2019 г ще бъде предимно слънчево. В следобедните часове отново ще се развие купеста облачност и на места, главно в североизточните райони, ще превали и прегърми. Ще духа слаб северозападен вятър. Максималните температури ще бъдат между 29° и 34°, малко по-ниски по морския бряг, в София около 29°. През нощта срещу неделя по-значителни валежи с гръмотевици ще има в Централна България. Ще превали и на места в Източна България. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. само в посока от София до Пловдив; в неделя от 16 ч. до 20 ч. само в посока от Бургас до София. АМ „Струма“: в събота от 10 ч. до 14 ч. само в посока от п. в. „Даскалово“ до ГКПП „Кулата“. АМ „Марица“: в неделя от 16 ч. до 20 ч. само в посока от Свиленград до АМ „Тракия“. също така и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва: Във връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 10.10.2019 г.; Област Пазарджик: Ограничава се скоростта на движение по АМ „Тракия“ от км 88+264 до км 89+700 на 90 км/ч в двете посоки поради липса на маркировка и ОС в средна разделителна ивица. Срок до 14.06.2019 г.; Движението в участъка от км 96+000 до км 96+400 посока Бургас се осъществява в активната лента поради частични ремонтни дейности на асфалтовата настилка в изпреварващата лента. Движението се регулира с пътни знаци. Срок до 10.06.2019 г. Област Пловдив: Ограничава се движението при п.в. „Цалапица“ при км 112+334 за пътуващите до с. Цалапица и гр. Съединение поради ремонт на асфалтовата настилката. Срок до 19.06.2019 г. Обходен маршрут: - посока София – Цалапица: по АМ „Тракия“ – п.в. „Пазарджик“ при км 90+000 – гр. Пазарджик – път I-8 Пазарджик – Пловдив – кръгово кръстовище „Орта Хан“ – с. Цалапица; - посока Бургас – Цалапица: по АМ Тракия – п.в. „Бенковски“ при км 121+000 – път I-8 Пловдив – Пазарджик – кръгово кръстовище „Орта Хан“ – с. Цалапица. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. Област Сливен: Движението в района на с. Събрано от км 229+286 до км 232+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до10.06.2019 г.; Движението в района на с. Полско Пъдарево от км 244+000 до км 247+000 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 10.06.2019 г.; Движението в участъка с. Събрано – Кермен от км 229+000 до км 268+000 посока Бургас и посока София се осъществява с повишено внимание поради машинно косене на тревни площи. Участъкът е сигнализиран с пътни знаци. Срок до 10.06.2019 г. Област Бургас: Движението в участъка Деветак – Ветрен от км 308+107 до км 359+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; Движението в участъка Деветка – Карнобат от км 308+107 до км 323+807 посока Бургас се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.06.2019 г. АМ „Хемус“: Област София: Движението по АМ „Хемус“ посока Варна от км 0+790 до км 3+170 е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното посока София. Срок до 18.06.2019 г. Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: Движението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; Област Варна: Движението в участъка п.в. „Повеляново“ до п.в. „Летище“ от км 407+000 до км 422+000 се осъществява с повишено внимание поради машинно косене на храсти. Участъкът е сигнализиран с пътни знаци. Срок до 08.06.2019 г. АМ „Марица“: няма ограничения. АМ „Черно море“: няма ограничения. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: Движението в участъка Белотинци – Монтана при км 73+542 до км 102+600 се осъществява в една лента, поради извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 13.06.2019 г. Област София: Въвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област Ловеч: Движението в участъка Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 10.06.2019 г. Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Велико Търново: Движението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. Област Стара Загора: Движението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. Движението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. Обходен маршрут: сп. „Джебел“ – Момчилград – п.в. „Седлари“. Област Хасково: Движението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Пловдив: Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. Област Ямбол: Движението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. Област Бургас: Движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Движението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Движението в участъка Златни пясъци – Варна от км 83+200 до км 88+000 се осъществява с повишено внимание поради ръчно косене, рязане на храсти и оформяне короните на дървета. Движението е сигнализирано с пътни знаци. Срок до 08.06.2019 г. Движението в участъка спирка „Марек“ – Варна от км 97+000 до км 100+100 се осъществява с повишено внимание поради почистване на отводнителните шахти. Участъкът е сигнализиран с пътни знаци. Срок до 08.06.2019 г.; Движението в участъка комплекс „Ален мак“ – Варна от км 90+800 до км 100+100 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.06.2019 г. Област Бургас: Движението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. Движението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; Движението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Движението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. Движението в участъка Варна – Обзор в урбанизираната територия на гр. Обзор се осъществява с повишено внимание поради провеждането на фестивала ,,Море бушува, Обзор танцува“. Движението се регулира от пътна полиция. Срок до 08.06.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; Път III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; Път III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; Път III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; Път III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; Път III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; Път III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; Път III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. ОПУ-Варна: Временно са въведени следните ограничения за движение на МПС: Път III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; Път II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; Път III-514: Движението по път III-514 Горна Оряховица – Велико Търново от км 44+100 до км 48+550 се осъществява с повишено внимание поради изсичане на храсти и косене на трева. Движението се регулира с пътни знаци, а при необходимост от регулировчици. Срок до 10.06.2019 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента с последователно пропускане поради извършване на превантивен ремонт. Движението се регулира със светофарна уредба, пътни знаци и регулировчици. Срок до 27.07.2019 г. Път III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Ремонтни дейности: Път ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 14.06.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 14.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. Ремонтни дейности: Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; Път II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; Път III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; Път III-601: Движението по път III-601 гр. Кюстендил – ГКПП „Олтоманци“ от км 0+000 до км 27+000 се осъществява с повишено внимание поради косене на трева и рязане на храсти. Участъкът е сигнализиран с пътни знаци. Срок до 10.06.2019 г.; Път III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”. Обходни маршрути за товарните автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. За леките автомобили обходният маршрут е по улици през центъра на гр. Ловеч. Движението се регулира с пътни знаци. Срок до 10.06.2019 г. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г.; Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 15.06.2019 г. Обходен маршрут: За движещите се в посока Доктор Йосифово – Монтана по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; Ремонтни дейности: Път ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. Път II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 13.06.2019 г.; Път III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; Път III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва: - При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900. - При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; Път III-842: Движението по път III-842 Юндола – Голямо Белово от км 0+000 до км 21+500 се осъществява в една лента поради ремонт на асфалтовата настилка. Движението се регулира с пътни знаци. Срок до 10.06.2019 г.; Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; Път II-63: Движението по път II-63 Перник – Филиповци от км 4+000 до км 31+000 се осъществява с повишено внимание поради косене на тревни площи. Движението се регулира с пътни знаци. Срок до 14.06.2019 г.; Път III-605: Движението по път III-605 Батановци – Ноевци се осъществява с повишено внимание от км 3+000 до км 14+000 поради косене на тревни площи. Движението се регулира с пътни знаци. Срок до 14.06.2019 г.; Път III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 14.06.2019 г.; Път III-637: Движението по път III-637 Мрамор – Видрар от 10 до 12 км се осъществява в една лента поради почистване на свличане на земни маси. Участъкът е сигнализиран с пътни знаци. Срок до 14.06.2019 г.; Път III-811: Движението по път III-811 Арзан – Пали лула от км 30+000 до км 43+000 се осъществява с повишено поради косене на тревни площи. Движението се регулира с пътни знаци. Срок до 14.06.2019 г.; Път III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 14.06.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. Обходен маршрут: през уличната мрежа на Ясен. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; Път ІІ-13: Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка. Срок до 10.06.2019 г.; Път ІІ-52: Движението по път II-52 Деков – Бяла вода от км 71+500 до км 79+800 се осъществява с повишено внимание поради преместване на пътни знаци. Срок до 10.06.2019 г.; Път ІII-301: Движението по път III-301 Левски – Асеновци от км 9+300 до км 11+700 се осъществява с повишено внимание поради преместване на пътни знаци. Срок до 10.06.2019 г.; Път ІII-303: Движението по път III-303 Аспарухово – Градище в участъка на от км 7+100 до км 18+500 800 се осъществява с повишено внимание поради преместване на пътни знаци. Срок до 10.06.2019 г.; Път ІII-304: Движението по път III-304 Изгрев – Бацова махала - (Новачене-Дебово) в района на с. Изгрев при км 4+000 се осъществява с повишено внимание поради преместване на пътни знаци. Срок до 10.06.2019 г.; Път ІII-3402: Движението по път III-3402 Пордим – Вълчи трън от км 19+100 до км 25+500 се осъществява с повишено внимание поради преместване на пътни знаци. Срок до 10.06.2019 г. Път ІII-3501: Движението по път III-3501 Згалево – Каменец от км 11+500 до км 29+700 се осъществява с повишено внимание поради преместване на пътни знаци. Срок до 10.06.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; Път II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 14.06.2019 г.; Път II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 14.06.2019 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; Път III-218: Движението по път ІІІ-218 с. Професор Иширково – гр. Дулово от км 13+500 до км 30+500 се осъществява в една лента поради частични ремонтни дейности на асфалтовата настилка. Участъкът се регулира с пътни знаци, конуси и регулировчици. Срокът до 10.06.2019 г ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. Ремонтни дейности: Път II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; Път II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.06.2019 г.; Път II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; Път II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; Път II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; Път ІIІ-865: Движението по път ІІІ-865 р-н Черна – Вехтино от км 0+000 до км 15+150 се осъществява в една лента поради ремонт на подпорни стени. Движението се осъществява съобразно създадената организация на движение. Срок до 12.06.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. Път ІIІ-867: Движението по път ІІІ-867 Мадан – Златоград от км 13+800 до км 25+000 се в една лента поради ремонт на подпорни стени. Движението се регулира с пътни знаци. Срок до 12.06.2019 г.; Път ІIІ-8652: Движението по път ІІІ-8652 Бял извор – Неделино – Златоград от км 8+620 до км 28+965 се осъществява в една лента поради ремонтни дейности на асфалтовата настилка. Движението се осъществява съобразно създадената организация на движение. Срок до 12.06.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. Път II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; Път II-81: Движението по път II-81 Костинброд – Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 11.06.2019 г. Път II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 14.06.2019 г. Път III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. ОПУ-Стара Загора: Временно са въведени следните ограничения за движение на МПС: Път III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. Обходен маршрут: по път Зетьово – Чирпан – Ценово – Целина и обратно. Срок до 15.06.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; Ремонтни дейности: Път II-55: Движението по път II-55 Велико Търново – Гурково от км 35+000 до км 50+000 в се осъществява двупосочно в една лента на определени участъци поради почистване на инертни материали. Движението в участъка се регулира от пътни знаци. Срок до 08.06.2019 г. Път II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 12.06.2019 г.; Път II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; Път III-667: Движението по път III-667 с. Плодовитово – с. Градина от 0+000 до 1+473 се осъществява в една лента поради частични ремонтни дейности на асфалтова настилка. Движението се регулира от временни пътни знаци. Срок до 10.06.2019 г.; Път III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сладък Кладенец се осъществява в една лента поради косене на тревни площи. Срок до 15.06.2019 г. ОПУ-Търговище: Временно са въведени следните ограничения за движение на МПС: Път II-48: Движението при п.в. „Омуртаг“ с път I-4 Велико Търново – Търговище посока Омуртаг се ограничава поради ремонтни дейности на асфалтовата настилка. Движението се осъществява през отбивката за с. Горна Хубавка. Участъкът е сигнализиран с пътни знаци. Срок до 10.06.2019 г. Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. Път IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до 30.10.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; Път IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 15.06.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. Ремонтни дейности: Път III-5308: Движението по път III-5308 Калчево – Каменец от км 0+000 до км 24+600 се осъществява в една лента, поради ремонт на асфалтовата настилка. Движението се регулира чрез пътни знаци. Срок до 10.06.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.06.07", "title": "Вижте ситуацията по пътищата на страната за утре"}
{"url": "https://www.24chasa.bg/novini/article/7495369", "text": "Трима членове на Френското дружество за морски спасителни операции загинаха в Атлантическия океан край западното френско пристанище Сабл д'Олон след преобръщането на катера им в засегнат от буря район, предаде Франс прес. Дружеството осигурява безплатно спасителни операции в открито море. В него работят около 8000 доброволци, предава БТА. В преобърнатия катер е имало седем души. Те са се опитвали да окажат помощ на бедстващ риболовен кораб, който не е намерен и може да е потънал. Когато катерът се е преобърнал, той се е намирал на около 800 м от брега, до който четиримата оцелели са се добрали с плуване.", "date": "2019.06.07", "title": "Трима загинаха при буря в Атлантика, опитали да помогнат на бедстващ кораб"}
{"url": "https://www.24chasa.bg/novini/article/7495396", "text": "Британската премиерка Тереза Мей официално подаде оставка като лидер на Консервативната партия, съобщи Ройтерс, цитирана от БТА. Това поставя началото на надпревара за неин приемник. Тази надпревара ще доведе на власт и нов премиер. Мей обяви намерението си да подаде оставка на 24 май в емоционално изказване, след като британските депутати на три пъти отхвърлиха нейното споразумение за Брекзит, договорено с ЕС. След днешното обявяване на оставката започва неколкоседмичен процес по избор на приемник на лидерския пост на Консервативната партия. Крайният срок за подаване на кандидатури за поста изтича в понеделник в 16 ч. по Гринуич (19 ч. българско време). Тереза Мей ще остане премиер и изпълняващ длъжността лидер на консерваторите, докато членовете на партията изберат нов лидер. Мей ще използва оставащото време като министър-председател, за да се съсредоточи върху своя дневен ред във Великобритания, каза по-рано днес нейна говорителка.", "date": "2019.06.07", "title": "Мей официално подаде оставка като лидер на консерваторите (Обновена)"}
{"url": "https://www.24chasa.bg/novini/article/7495401", "text": "Председателят на Европейската комисия Жан-Клод Юнкер насърчи днес надеждите на Хърватия за присъединяване към Шенгенското пространство, както и към чакалнята за еврозоната, предаде Ройтерс. Хърватия се присъедини към ЕС през 2013 г., но за да стане част от Шенгенското пространство, тя трябва да убеди Брюксел, че е способна да управлява ефективно външната граница на блока, което е особено чувствителен въпрос след мигрантската криза в Европа през 2015 г., предава БТА. Бих искал преди края на нашия мандат Европейската комисия да даде препоръка за присъединяване на Хърватия към Шенгенската зона, заяви Юнкер пред репортери след разговори с хърватския премиер Андрей Пленкович. Мандатът на сегашната Европейска комисия изтича през октомври. След като ЕК даде препоръка, страните членки на ЕС обикновено я одобряват, което означава, че Хърватия би могла да се присъедини към Шенген още следващата година, отбелязва Ройтерс. Пленкович каза, че очаква ЕК да потвърди през есента, че Хърватия изпълнява всички технически критерии за присъединяване към Шенген. Юнкер посочи още, че ЕС ще подкрепи стремежа на Хърватия за присъединяване към Европейския валутен механизъм /ERM-2/ - двугодишна чакалня за еврозоната. Вярвам, че Хърватия е готова да се присъедини към Европейския валутен механизъм, каза Юнкер. Кандидатурата й ще бъде разгледана от Европейската централна банка. Хърватия се надява да се присъдени към Шенген и Европейския валутен механизъм през 2020 г.", "date": "2019.06.07", "title": "Юнкер подкрепя бъдещо присъединяване на Хърватия към Шенген"}
{"url": "https://www.24chasa.bg/novini/article/7495406", "text": "\"1 лв. субсидия за реален глас е в момента предложението, защото виждате, че страшно много популизъм се навъди. Но това е стартовата позиция, от която ще тръгне дебатът за партийните субсидии в Народното събрание следващата седмица. Така председателят на парламента Цвета Караянчева коментира във Велико Търново предложението на премиера за намаляване на държавната субсидия за партиите от 11 на 1 лв. Тя допълни, че предложението е минало на първо четене в комисия и се очаква големият дебат да бъде в пленарна зала. \"Надявам се колегите да имат убедителни аргументи и да се вземе разумно решение, защото все пак ние сме парламент и трябва да се чуват различните мнения. Важно е всяка една политическа сила да заяви своята позиция. Аз се радвам, че и БСП вече са в залата и участват в дебатите\", каза Караянчева. Политическите партии трябва да бъдат субсидирани от държавата, защото не бива да остават в ръцете на олигарсите, смята Цвета Караянчева като партиен активист, занимаващ се от 12 години с политика. \"В областта, от която съм избрана, имаме офиси във всяка една община. Имаме секретари, които работят в тези офиси. Това е възможност да се развива партийна дейност. Ако нямаме такава субсидия, тогава трябва да търсим пари от някой друг. Държавна субсидия трябва да има. В какъв размер, нека дебатите да решат\", допълни парламентарната шефка. Относно проектите за намаляване на ДДС за храни и лекарства, внесени от БСП и ДПС, Цвета Караянчева коментира, че \"популизмът е нещо, което разваля нормалната бизнес среда\". \"Всеки се опитва да се хареса по някакъв начин на избирателя. Трябва да седим на позициите на разума и наистина да правим всичко възможно да подобряваме живота на хората, но не с популизъм и с лъжи, защото изборите свършиха. Време е да поработим по теми, които са на дневен ред - да продължим с инвестициите, с икономическия ръст и всички тези неща, които реално ще се отразят на доходите на хората\", каза Караянчева. Във Велико Търново, заедно с кмета Даниел Панов, председателят на НС уважи отбелязването на 150 г. на историческото читалище \"Надежда\".", "date": "2019.06.07", "title": "Цвета Караянчева: 1 лв. на глас е стартовата позиция в дебата за партийните субсидии"}
{"url": "https://www.24chasa.bg/novini/article/7495415", "text": "Новото мега летище в Истанбул е поело 5,2 милиона пътници през май, т.е. с десет процента повече, отколкото през първото тримесечие на годината, предаде Анадолската агенция. В периода от януари до април летището е обслужило 4,7 милиона пътници и 29 492 самолета, предаде БТА. Общият брой на полетите е нараснал с 21 процента в сравнение с първото тримесечие на 2019 г. През първите пет месеца на настоящата година летището е приело 10 милиона пътници, от които 75 процента от международни полети. Новото летище \"Истанбул\" бе официално открито миналата есен, а на 6 април новият аеропорт пое въздушния трафик от предишното главно летище на мегаполиса - \"Ататюрк\". След като до 2028 г. и четирите етапа по изграждането на летище \"Истанбул\" бъдат завършени, то ще се превърне в глобален авиационен хъб, обслужващ над 100 авиокомпании и полети до над 300 дестинации в света.", "date": "2019.06.07", "title": "Летище \"Истанбул\" е поело 5,2 млн. пътници през май"}
{"url": "https://www.24chasa.bg/novini/article/7495427", "text": "Сливенският окръжен съд осъди рецидивистка на пет години затвор за грабеж, съобщиха от Окръжна прокуратура - Сливен, внесла обвинителния акт, цитирана от БТА. Виолета О. е обвинена за това, че на 22 февруари 2019 г. в Сливен отнела дамско портмоне и лична карта от 78-годишна жена. Обвиняемата е била освободена от затвора в Сливен по-малко от 2 месеца от процесната дата. Тя удряла и блъскала жертвата, докато не взела портмонето, като престъплението е в условие на опасен рецидив. Обвиняемата е задържана на влака за Бургас, на който се качила след грабежа. Наказанието трябва да бъде изтърпяно при първоначален строг режим в затвор. Присъдата, която е постановена по реда на съкратеното съдебно следствие, може да бъде обжалвана пред Апелативен съд-Бургас.", "date": "2019.06.07", "title": "Осъдиха рецидивистка на 5 години затвор за грабеж на дамско портмоне"}
{"url": "https://www.24chasa.bg/novini/article/7495446", "text": "Президентът на Косово Хашим Тачи се надява тази година да бъде постигнато споразумение за нормализиране на отношенията със Сърбия въпреки засилването на напрежението напоследък, предаде Ройтерс. По думите на Тачи планираната на 1 юли среща в Париж на лидерите от Западните Балкани може да се окаже повратна точка, предава БТА. Косовският президент призна, че усилията за нормализиране на отношенията сега са в криза, но по думите му все пак има възможност за постигане на окончателно споразумение със Сърбия. \"Смятам, че такова споразумение може да бъде постигнато тази година\", каза Тачи, който говори на форума ГЛОБСЕК в Братислава. На същата проява президентът на Сърбия Александър Вучич заяви, че е по-голям песимист, но добави, че двете страни трябва да продължат да търсят компромис. Вучич подчерта, че се стреми да запази мира в района. \"Аз съм много песимистичен (за евентуално споразумение)\", каза той. \"Трябва да намерим решение. Щом политическата ситуация днес е толкова лоша, това означава, че други хора ще трябва да го направят в бъдеще. Трябва да намерим решение, това трябва да е решение, при което и двете страни да направят отстъпки\", добави Вучич.", "date": "2019.06.07", "title": "Хашим Тачи се надява на споразумение със Сърбия още тази година"}
{"url": "https://www.24chasa.bg/novini/article/7495471", "text": "\"Политико\" в днешното си издание анализира усилията на дипломацията на Северна Македония да убеди страните-членки и особено френския президент Еманюел Макрон да одобрят дата за преговори на страната с ЕС в най-кратък възможен срок, съобщи МИА. Министърът на външните работи на Северна Македония Никола Димитров в разговор с \"Политико\" заяви, че неговата задача в това отношение е да информира Франция, че ще бъде трудно да бъде разглеждана като страна, която има амбицията да води Европа, а същевременно пропуска възможностите за успех в Европа, предава БТА. Макрон, според \"Политико\", е един от европейските лидери, които трябва да се убедят на предстоящия Съвет на ЕС да одобрят зелена светлина за преговори със Северна Македония и Албания, но, подчертава вестникът, френската страна все още не е взела окончателно становище по този въпрос. Както пише авторът, за Северна Македония е особено важно тази година да получи дата за преговори с оглед на вложените усилия в решаването на спора за името, който цяло десетилетие възпрепятстваше евроатлантическия път на страната. Според дипломатически източници в Париж, на които се позовава авторът на статията, Франция все още няма ясно становище за това дали ще одобри преговори с Македония и Албания или само за една от двете, нито кога. Според \"Политико\" Париж е заявил, че решението за преговорите с Македония ще се постигне по \"френско-германски начин\" т.е. двете водещи страни в ЕС ще се опитат да намерят компромис по този въпрос в рамките на по-широки дискусии за Европейския съюз.", "date": "2019.06.07", "title": "\"Политико\": За Северна Македония е много важно тази година да получи дата за преговори с ЕС"}
{"url": "https://www.24chasa.bg/novini/article/7495314", "text": "Данните на НСИ за оборотите на търговците на дребно показват, че българинът консумира или поне купува по-малко храна и напитки, по-малко дрехи и обувки и по-малко козметика в сравнение с година по-рано. За сметка на това растат оборотите на търговците на битова техника, мебели, телекомуникационни техника и автомобилни горива. През април спадът на оборотите в търговията с храни и напитки е 3,4% на годишна база, като характерното е, че спадът на оборотите е по-голям - с 4,5%, в хипер и супермаркетите, но в специализираните магазини оборотите в същото време нарастват с 5,3% на годишна база. При стоките за бита - електротехника, домакински електроуреди и мебели ръстът в търговията спрямо година по-рано е цели 9,4%. Традиционно висок през април е бил ръстът на търговията по интернет и по телефона - 18,2% на годишна база.", "date": "2019.06.07", "title": "Повече  техника и  по-малко  храна купува българинът"}
{"url": "https://www.24chasa.bg/novini/article/7495351", "text": "“Реформите по пътя към пълноправното членство в Европейския съюз са болезнени, но след това ще разберете, че си заслужават.” Това заяви вицепремиерът и министър на външните работи Екатерина Захариева пред аудиторията на международната конференция ГЛОБСЕК в словашката столица Братислава, съобщиха от пресцентъра на Министерството на външните работи. Захариева бе говорител в панела “Отдалечават ли се Западните Балкани от Европа” заедно с Мило Джуканович, президент на Черна гора, Александър Вучич, президент на Сърбия, и Майлинда Брегу, генерален секретар на Регионалния съвет за сътрудничество в Сараево. Модератор бе журналистката Валери Хопкинс, кореспондент на в. “Файненшъл таймс” за Балканите. “Разширяването е двустранен процес. Страните кандидатки трябва да осъществят необходимите реформи. Но не е достатъчно и Европейският съюз да организира по една среща на върха на всеки 15 години като тази в София по време на нашето председателство - заяви Захариева. - Продължаваме и след Председателството да организираме срещи и да убеждаваме скептичните към разширяването държави от ЕС.” “Европейският проект няма да е завършен без Западните Балкани”, изтъкна българският вицепремиер. Захариева даде пример с България по време на първите години от прехода и оцени като най-голямата загуба за страната ни емигрирането на хиляди млади хора в чужбина. Тя изтъкна, че една от най-важните политики в страните от Западните Балкани трябва да е задържането на младите хора. Форумът ГЛОБСЕК се провежда от 2006 година в Братислава. За този период той се превърна в една от най – авторитетните конференции в света за свързване на политиката, академичните среди, неправителствения сектор и бизнеса. Тази година дискусиите са организирани в пет основни тематични области: европейска интеграция; отбрана и сигурност в трансатлантическото пространство; технологиите – помощ и заплаха; устойчиво развитие и глобална икономика; предизвикателства към демокрацията и либералния ред.", "date": "2019.06.07", "title": "Екатерина Захариева: Реформите по пътя към ЕС са болезнени, но си заслужават"}
{"url": "https://www.24chasa.bg/novini/article/7495243", "text": "Министерството на културата организира втора обществена дискусия за изработването на окончателен проект на Стратегия за развитие на културата 2019-2029 г. в областите „Международно сътрудничество“, „Аудиовизия”, „Култура и образование“ и „Кино и филмопроизводство”. Тя ще се състои на 12 юни (сряда) в Зала 8 на НДК от 9.30 ч. Програмата предвижда първата част на дискусията да е посветена на темата „Международно сътрудничество“ и „Аудиовизия”, а във втората част, която ще започне в 13.00 ч., ще бъдат изслушани мнения по темата „Култура и образование“ и „Кино и филмопроизводство”. Както и при първото обсъждане на Стратегията, провело се на 17 април т.г., обсъждането ще протече по регламент, а изразените становища следва да бъдат изпратени и в писмен вид на имейл адрес: protocol@mc.government.bg. На същия адрес е необходимо да се заяви желание за участие до 12:00 ч. във вторник, 11.06.2019 г. Дискусията отново ще се излъчва на живо в YouTube канала на Министерството на културата. Достъпът до Зала 8 ще се осъществява през вход А4.", "date": "2019.06.07", "title": "На 12 юни е втората обществена дискусия за Стратегия за развитие на културата 2019-2029 г."}
{"url": "https://www.24chasa.bg/novini/article/7495268", "text": "Делото за хулиганство срещу футболната звезда Мартин Камбуров няма да се води по бързата процедура, като то е преобразувано в досъдебно, съобщава  . Вероятната причина за това е, че разследващите не могат да приключат случая в сроковете, които са заложени за бързо производство. Все още няма обвинителен акт спрямо него, но се очаква това да се случи скоро, тъй като разследването продължава. След 24-часовото му задържане Мартин Камбуров се сдоби с две обвинения - за увреждане на имущество на ОП „Паркиране и репатриране” и за непристойно поведение.", "date": "2019.06.07", "title": "Делото за хулиганство срещу Мартин Камбуров няма да се води по бързата процедура"}
{"url": "https://www.24chasa.bg/novini/article/7494806", "text": "Уфолози открили в приложението за карти на Марс Google Mars \"вход за подмарсова база\", твърди esoreiter.ru. Източникът им споменава, че най-известните снимки на Марс съдържат нещо невероятно. От едната страна се вижда „фигура“ на скалите, подозрително сходна с главата на демон. \"Хуманоидното лице е ясно видимо с очи, нос и уста, както и с \"демоничните\" си рога\", пише сайтът. На споменатите снимки има и пирамиди наблизо, сходни по структура с тези в Египет. \"Монолит на Фобос, Ангар... удивителни форми на пейзажа - част от ненапълно проучените факти, които предизвикват разгорещен дебат\", пише в статията. Тайванският уфолог Скот Уоринг и други независими космически изследователи не веднъж са цитирани от сайта във връзка с хипотезите им, че има разумен живот на Червената планета, но марсианците се крият от неблагоприятните условия на живот в дълбините на планетата. Затова имало косвени доказателства за хора, които си спомнят свои минали животи, в които са били марсианци и извънземни, за които се твърди, че са базирани на Марс от дълго време.", "date": "2019.06.07", "title": "Уфолози открили в Гугъл мапс база на колонизатори на Марс (Снимки)"}
{"url": "https://www.24chasa.bg/novini/article/7494946", "text": "Гей двойка беше брутално пребита в Лондон, заради отказ от целувка, съобщи \"Хъфингтън пост\". Двете момичета са били атакувани от група мъже в нощен автобус, предаде  Меланиа Геймонат, стюардеса от Уругвай, била на среща с друга жена, за която се знае единствено, че се казва Крис. Докато пътували с нощния автобус през Лондон, няколко мъже започнали да ги тормозят и обиждат. След скандал те били пребити и ограбени от агресорите. Във “Фейсбук” профила си Меланиа пише: “Започнаха да се държат като хулигани, искаха да се целунем, за да се насладят на гледката”. Партньорката й първа била ударена, а в опита си да помогне, Меланиа също попада сред ударите. Кметът на Лондон Садик Хан осъди случилото се като “отвратителна и женомразка” атака. “Престъпления на омразата срещу т.н LGBT+ общество няма да бъдат толерирани в Лондон”, написа той в “Туитър”.", "date": "2019.06.07", "title": "Пребиха лесбийки в автобус в Лондон, отказали да се целунат"}
{"url": "https://www.24chasa.bg/novini/article/7494957", "text": "България е получила от Русия свободата си – нещо, което никога няма да забравим. Това каза в рамките на на Международния икономически форум в Санкт Петербург президентът на България Румен Радев, цитиран от РИА Новости. „От България Русия е получила писмеността и християнската вяра, а от Русия България е получила свобода. Никога няма да забравим това“, цитира Радев думите на академик Дмитрй Лихачев. Радев говори за проблема с миграцията, който според него е пряко свързан с ксенофобията. Президентът говори и за корупцията. „Необходим е глобален консенсус срещу трансграничната корупция. Убеден съм, че тези проблеми са добре известни на всички лидери“, допълни Радев. Българският президент се изказа от трибуната след държавния глава на Китай Си Дзинпин. Радев отбеляза, че България е втората страна, признала КНР, но първата – СССР – вече не съществува, поради което броенето може да започне със страната ни, отбеляза Радев. Думите му бяха посрещнати с аплодисменти. Необходим е нов, наднационален мироглед на граждани на планетата, който младите вече имат, но ние, политиците, още не можем да си позволим, каза българският държавен глава, който днес участва заедно с президентите Владимир Путин и Си Цзинпин в панел от Международния икономически форум в Санкт Петербург, посветен на изпълнението на целите за устойчиво развитие на Организацията на обединените нации до 2030 година. Радев посочи, че светът остава арена на конкуренция и конфликти между държавите. Природата обаче ни отправя императивна покана да надмогнем границите на своите егоизми, допълни той. Според него новата икономическа парадигма трябва да заложи на знанията, на технологиите и иновациите. Това, по думите му, трябва да бъде \"зелена\" икономика, базирана на концепцията за \"отворена наука\", на нова потребителска култура и нова производствена етика, които трябва да залегнат в образователните програми и в икономическите стратегии. Той смята,че устойчивото развитие изисква по-ефективен механизъм за глобална сигурност, който трябва да обуздае изкушението от едностранни и силови действия, да привилегирова диалога и многостранната дипломация. Устойчивото развитие предполага предотвратяването на финансови кризи, а с това и по-прецизно регулиране на финансовите пазари за снижаване на риска, нужен е и глобален консенсус срещу корупцията, която придоби транс-граничен характер, срещу прането на пари и укриването на данъци, както и за ограничаване на офшорните зони, каза още българският президент. Радев подчерта, че устойчивото развитие е невъзможно без сигурност и социален мир. Липсата на сигурност и бедността гонят хората по пътя на миграцията и захранват ксенофобията и национализмите в приемните страни.Нужен е ефективен модел за гарантиране на сигурност и стабилност, за инвестиции в икономиката, образованието и здравеопазването в страните на произход, посочи президентът. Радев коментира, че фундамент на устойчивото развитие е взаимното признаване и приемане на националните културни кодове. От България Русия получи своята писменост, от нашите земи към Русия дойде и християнската вяра, и старобългарският църковнославянски език. Хилядолетие по-късно, през 1878 г., от Русия България получи свободата си, за която дадоха живота си хиляди руски войници. Това ние, българите, никога не забравяме, каза президентът и допълни, че това е пример как културната връзка надживява превратностите на епохите. Радев припомни думите на маестро Валерий Гергиев след концерт на Мариинския театър в София, когато музиката е преминала в пианисимо - все по-тихо и по-тихо, докато препълнената зала е притихнала напълно - \"Силата, разбира се, е важна, но мелодията и хармонията са много по-важни.\" Може би и ние, политиците, трябва да намалим децибелите, все още сме далече от хармонията, която очакват от нас гражданите на света, но като начало е добре да започнем да се чуваме, коментира държавният глава и допълни, че желаещите за диригентското място в световния оркестър растат, но всеки идва със своя собствена партитура, често без дори да се здрависа с оркестрантите. Ако искаме да има устойчиво развитие на човечеството, трябва всички заедно да напишем ясни правила за петолинието и нотите, да пишем заедно музиката, с отчитането на спецификата на всеки един инструмент, посочи Румен Радев. Според него мястото за такава дейност е ясно - ООН. Докато не се научим да уважаваме тази организация, да използваме нейния мощен потенциал, да укрепваме нейните инструменти и механизми, няма да произвеждаме мелодия, а фрагментация, напрежение и конфликти, смята той. Радев отбеляза също, че участието на президента на седеммилионна България и премиерите на Словакия и Армения редом с двама от световните лидери e послание за важността на една от основните идеи на устойчивото развитие - че то е достижимо само с приноса на всички държави. Приемам участието си и като признание за способността на България да изгражда мостове между различни региони и култури, посочи той. Подкопаването на международния правов ред и преходът към полицентричен свят генерират нестабилност, посочи Радев и отбеляза, че ръстът на разходите за отбрана всяка година е показател, че средата за сигурност не се подобрява, а недоверието расте, а стремежът към технологично превъзходство с цел политическо надмощие, води до капсулиране на науката в тесни географски рамки, научна миграция и технологичен разрив между държавите. Неравномерното развитие преобърна много представи и роди нов свят, посочи българският президент. Според него устойчивото развитие не може да бъде изчерпано само с комплекса от амбициозни икономически, социални и екологични цели, разработени подробно в Програма 2030 на ООН и залегнали в основните политики на ЕС. Преодоляването на предизвикателствата изисква всеобхватен подход, обединяващ широк спектър от инструменти - от политически до културни, убеден е Румен Радев. Той покани представителите на световния бизнес да инвестират в България.                                                                                                                                              ", "date": "2019.06.07", "title": "Румен Радев: България получи от Русия свободата си (Видео, обновена)"}
{"url": "https://www.24chasa.bg/novini/article/7494967", "text": "Русия е подготвила за заседанието на Съвета за сигурност на ООН за Косово, което ще се състои на 10 юни, принципна декларация, съобщи днес министърът на външните работи на Руската федерация Сергей Лавров, който се срещна със сръбския си колега Ивица Дачич в рамките на Петербургския международен икономически форум, съобщи ТАСС, цитирана от БТА. Дачич заяви, че веднага след разговора с Лавров той ще отпътува за Сърбия, за да може да отлети за Ню Йорк за заседанието на Съвета за сигурност за Косово. По-рано стана известно, че на заседанието на Съвета за сигурност на ООН за Косово ще се обсъжда инцидентът с нахлуването на специални части на косовската полиция в Северно Косово. Освен това Русия може да повдигне въпроса за нападението срещу руския сътрудник на ООН в Косово Михаил Красношчоков. Дачич заяви, че ръководителят на руската дипломация му е казал, че Москва абсолютно подкрепя Сърбия и тази подкрепа ще бъде ясно изразена на заседанието на Съвета за сигурност на ООН в понеделник.", "date": "2019.06.07", "title": "Русия готова с декларация за заседанието на Съвета за сигурност на ООН за Косово"}
{"url": "https://www.24chasa.bg/novini/article/7494985", "text": "39-годишният мъж, който вчера бе нахапан от кучета в с. Владо Тричков и почина, бил нападнат от животните, докато в ръцете си носил кафе и лимонада, разхождайки се из селото. Това съобщи шефът на ОД на МВР - София Николай Спасов и уточни, че собственикът на кучетата бил намерен за няколко часа и задържан. В полицията получили сигнал за труп в местността Говедарника около 16,20 часа вчера. По тялото на починалия имало следи от животни, а в близост до него и имот с 5 кучета, някои от който били в двора, а други на поляната. Имотът бил ползван като вила от 41-годишния Йордан Карагьозов. Когато кучетата са нападнали мъжа, собственика го е нямало, каза Спасов. По-късно той бил установен, а днес районната прокуратура в Своге ще му повдигне обвинение, за това, че не положил достатъчно грижи за животните. Пред полицията Карагьозов признал, че животните са негови. Шефът на ОД на МВР - София посочи, че през 2016 г. срещу Карагьозов имало сигнал и е бил предупреден да се грижи за кучетата, като общината в Своге е трябвало да проконтролира това, каза окръжната прокурорка на София Наталия Николова. Починалият мъж е живеел в селото и се е грижел за болната си майка. Той също е имал куче, но по време на нападението то не било с него.  Животните, които са го убили, са настанени във ветеринарна клиника \"Връбница\". Собственикът им е задържан за 72 часа.", "date": "2019.06.07", "title": "Преди 3 г. се оплаквали пак от собственика на кучетата, убили мъж във Владо Тричков (Снимки)"}
{"url": "https://www.24chasa.bg/novini/article/7495031", "text": "Повече от 60 варненски ученици станаха част от демонстрация по програмата \"Виждам те. Виждаш ме.\", която има за цел да ги предпази от рисковете по пътищата. Специализираното обучение беше за велосипедисти и камиони и се проведе в двора на варненското ОУ \"Захари Стоянов\". Децата разбраха кои са основните рискови ситуации и как могат да ги избегнат. Те се качиха в кабината на камион, за да могат да видят къде са мъртвите точки, в които шофьорът не може да ги види в огледалата. Инспектор Димитър Димитров от Пътна полиция – ОДМВР Варна представи пред учениците правилата за велосипедистите на пътя. Според официалните данни на Главна дирекция Национална полиция от началото на годината до 30.05.2019 г. при пътни инциденти с участието на велосипедисти са загинали 5-има и са ранени 104. За миналата 2018 г. са загинали 21 велосипедисти, а ранените са 393, от тях за варненска област – 3 загинали и 41 ранени. \"Виждам те. Виждаш ме.\" е международна образователна кампания, разработена от Volvo Trucks, която се провежда вече в над 20 държави по света. Обучителите са професионални шофьори на камиони от логистичната компания Транспрес, които доброволно участват в кампанията в цялата страна. Проектът е подкрепен от Главна дирекция Национална полиция. \"За нас е важно да представим на децата по интересен начин правилата за движение по пътищата с участието на велосипедист. Когато се качат в камиона, те сами виждат, че автомобилът има много повече огледала от нормалната кола и въпреки това видимостта на велосипедите до кабината на водача е с известно затруднение. Така те сами разбират от какво трябва да се пазят, когато са на пътя. Безопасното движение е споделена отговорност от всички. И съм благодарен както на Генерална дирекция „Национална полиция“, така и на училищата, с които заедно организираме обученията. Гордея се и с нашите служители от цялата страна, които станаха доброволци-обучители в кампанията. Това е добър показател за отговорността наобществото. Ние искаме да достигнем до деца от различни градове на страната и ще продължим кампанията и в други градове от началото на новата учебна година.“, коментира управителят на Транспрес Веселин Стоянов.", "date": "2019.06.07", "title": "Варненски ученици седнаха в кабината на камион, за да се научат да се пазят"}
{"url": "https://www.24chasa.bg/novini/article/7494976", "text": "Административно наказание „глоба“ наложи Окръжният съд в Добрич на мъж, извършил компютърно престъпление. 54-годишният подсъдим беше признат за виновен в това, че от 23 до 25 октомври 2012г., при условията на продължавано престъпление, е осъществил достъп и копирал данни от сървър и компютърна мрежа на община Балчик, без разрешението на титуляра. Деянието било извършено за информация, представляваща защитена от закона тайна - лични данни по смисъла на Закона за защита на личните данни. На преносим компютър, иззет от дома на подсъдимия, били открити файлове с данни за община Балчик и нейните служители - имена, заедно с техните единни граждански номера, адреси, телефони, пароли и друга информация. По делото е установено, че първоначалният нерегламентиран достъп бил осъществен от компютър, обслужващ видеонаблюдението на подземния паркинг на сградата на общината, който е свързан с локалната компютърна мрежа на община Балчик. Разследването на деянието започнало след подаден сигнал от служители на община Балчик за осъществен нерегламентиран достъп до компютърна система, а впоследствие и до сървърите, обслужващи общината. Съдът освободи подсъдимия от наказателна отговорност и му наложи административно наказание, тъй като досега мъжът не е осъждан и деянието му не е довело до имуществени вреди. Освен глобата, той трябва да плати и разноските по делото, които възлизат на 1422.14 лева.", "date": "2019.06.07", "title": "3 000 лева глоба за мъж, ровил в компютърните данни на община Балчик"}
{"url": "https://www.24chasa.bg/novini/article/7495045", "text": "Втората кандидатстудентска сесия в Софийския университет \"Св. Климент Охридски\" за учебната 2019/2020 г. продължава на 9 юни с изпити по английски език, по математика I и със събеседване за специалността \"Музикални медийни технологии и тонрежисура\". Това съобщи пресцентърът на висшето училище. Изпитът по английски език е от 9.00 часа. На него се проверяват езиковите знания и умения на кандидатите. Той включва диктовка, тест /с 4 компонента/ и кратко съчинение. Изпитът продължава общо около четири часа. Диктовката има за цел да провери в каква степен кандидатът възприема и разбира английската реч и владее основите на правописа на езика. Текстът е научно-популярен, с 250-270 думи из областта на литературознанието, странознанието, социологията, психологията, историята и не съдържа специализирана терминология. С теста се проверяват знанията на кандидатите по лексика и граматика, и уменията им да разбират английски език при четене. С краткото съчинение се проверява способността на кандидата да се изразява писмено на английски език. То е по зададена тема - дава се възможност за избор между две теми, за която не е необходима теоретична подготовка. Изпитът по математика I е от 14.00 часа, като от 2016 г. форматът му съвпада напълно с този на матурата по математика. Той включва 20 задачи с избираем отговор от четири възможности; пет задачи с отворен отговор и три задачи с цялостно решение. Кандидат-студентът излага решенията на задачите в свитъка за решения, като трябва да се стреми да изложи решенията на задачите пълно, кратко и ясно, използвайки въведената в училище математическа символика. Необходимо е решението на всяка задача да съдържа кратки обосновки и обяснения за означенията и въз основа на кои теореми, аксиоми или определения са извършени съответните доказателства, пресмятания, построения и изводи. При решаването на всички задачи се използват знания от различни теми на програмата по математика за задължителната подготовка. Решаването на задачите не предполага използването на помощни изчислителни средства. На изпита се използват химикалки, пишещи в синьо, черен молив, линия, триъгълник, пергел и гума. Не се разрешава ползването на калкулатори, на електронни бележници и портативни компютри. Изпитът за специалността \"Музикални медийни технологии и тонрежисура\" също е от 14.00 часа и е под формата на събеседване. На него кандидатите представят портфолио с медийни реализации в един от посочените варианти и предоставени на стандартен звуконосител или личен лаптоп - аранжименти; звукозаписни проекти; рекламни клипове; ремикси и други. На събеседването се дискутира начинът на изработка, концепцията и изпълнението.", "date": "2019.06.07", "title": "Кандидатстудентските изпити по английски и\nматематика в СУ - на 9 юни"}
{"url": "https://www.24chasa.bg/novini/article/7495046", "text": "Хората в Китай и други части на Азия се включиха в традиционните състезания с лодки-дракони, датиращи отпреди над 2000 години, предава Асошиейтед прес. Плавателни съдове са живописно украсени с глави и опашки на дракони. Най-големите от тях достигат на дължина до 12 метра и могат да поберат 46 гребци, предаде БТА. В Хонконг бяха организирани три състезания, съпроводени от ритъма на барабани. На финала победителите получиха специален флаг. Верни на поверието, състезателите се пръскаха един друг с греблата, за да споделят добрия късмет. В Тайван десетки отбори се състезаваха в столицата Тайпе.", "date": "2019.06.07", "title": "В Китай започват традиционните състезания с лодки-дракони"}
{"url": "https://www.24chasa.bg/novini/article/7495092", "text": "Представител на Работната група за Еврогрупата (финансовите министри от еврозоната) е казал пред гръцката телевизия \"Скай\", че \"Гърция трябва да спази договореностите\". Коментарът е бил направен във връзка с предложението на гръцкото правителство за запазване на размера на необлагаемия минимум, което днес трябва да бъде гласувано в парламента в Атина. \"Гърция е поела ангажимент да поддържа целите и основните реформи, приети по време на програмата за финансова подкрепа, и да пристъпи към по-нататъшни мерки към укрепване на растежа, за да допринесе за постигането на фискалните си цели\", е казал източникът. Според информации се очаква въпросът за необлагаемия мининум да бъде поставен на заседанието на Еврогрупата в понеделник. Същевременно и Международният валутен фонд (МВФ) заяви, че прилагането на мярката (за намаляване на необлагаемия минимум) е необходимо като структурна реформа. Гръцкото правителство беше критикувано тази седмица и в доклад на Европейската комисия за приетите в средата на май икономически мерки, сред които намаляването на ДДС в редица сектори, връщането на 13-ата пенсия и голямото разсрочване на задълженията към фиска.", "date": "2019.06.07", "title": "Еврозоната настоява Гърция да намали необлагаемия минимум"}
{"url": "https://www.24chasa.bg/novini/article/7495144", "text": "АРТЕКС винаги е подкрепяла свободното изразяване на мнения на граждани и организации. Смятаме, че това е основополагащо за развитието на едно отворено и демократично общество. Такова общество трябва да толерира всички такива мнения и позиции, включително и на АРТЕКС. В същото време, свободното изразяване на мнение не трябва да бъде широко отворена врата за неверни твърдения, фалшиви новини и още по-малко – клевети и хули. Точно в това се състои проблемът, че ние не можем да стоим безучастни, когато двама граждани (Мариан Башур и Никола Вапцаров) тенденциозно разпространяват твърдения, които не са основани на факти и документи и с тези техни действия уронват престижа на нашата компания. Престиж, който сме градили десетилетия с нашия труд. Ние призоваваме и подкрепяме ИК „Лозенец“ да продължи своята дейност - упорито и неуморно, да изразява мненията на гражданите на квартал \"Лозенец\", но настояваме преди това подробно да се запознае с цялостната законно издадена документация. www.arteks.eu Има нещо, което стои над всичко друго. Това са законът и конституцията на Република България.", "date": "2019.06.07", "title": "Артекс: Подкрепяме свободата на мнения, но не и фалшиви новини и клевети"}
{"url": "https://www.24chasa.bg/novini/article/7495149", "text": "Съдебен състав в лондонския Висш съд днес отхвърли опита за възбуждане на дело срещу Борис Джонсън заради лъжи за Брекзит, предаде Ройтерс. Джонсън е фаворит сред кандидатите за приемник на Тереза Мей на премиерския пост, предава БТА. Миналия месец съдия от съд в Уестминстър се произнесе, че Джонсън трябва да се яви пред съда заради обвинения, че е лъгал за Брекзит като казал, че Великобритания ще разполага с допълнителни 350 милиона лири седмично, ако е извън ЕС. Адвокатът на Джонсън Ейдриън Дарбишър каза днес пред Висшия съд, че опитът за възбуждане на съдебно преследване срещу клиента му трябва да бъде прекратен, а решението на съда в Уестминстър миналия месец за продължаване на съдебното производство представлява грешно прилагане на закона. Дарбишър каза, че единственото рационално заключение е, че делото е политически мотивирано и затова неоснователно. Числото 350, изобразено върху агитационен автобус, беше централна част от кампанията в полза на напускането на ЕС преди референдума за Брекзит през 2016 г. Опонентите на Джонсън възразяват, че това е било умишлено подвеждане и 350 стана символ на разделенията в обществото, предизвикани от допитването.", "date": "2019.06.07", "title": "Съдът отхвърли старта на дело срещу Борис Джонсън заради лъжи за Брекзит"}
{"url": "https://www.24chasa.bg/novini/article/7495130", "text": "Турският президент Реджеп Тайип Ердоган заяви, че страната му е решена да защити правата на кипърските турци върху газовите находища в Източното Средиземноморие, съобщи Асошиейтед прес. Изявленията на Ердоган идват, след като Кипър предоговори споразумението си с консорциума от Шел, американската Ноубъл енерджи и израелската Делек, с което отваря пътя за експлоатацията на офшорно газово поле със запаси, оценявани на 4,1 трилиона кубически фута (над 100 милиарда кубически метра - б.пр.) природен газ, предаде БТА. \"Нашите сънародници в Северен Кипър имат права според международното право по същия начин, както (кипърските гърци) имат права. Ние няма да позволим тези права да бъдат присвоени от тези, които нямат работа там\", каза Ердоган. Кипърският вестник \"Филелефтерос\" съобщава, като се позовава на информационния сайт sputniknews.gr, че Ердоган е заявил още, че вторият сондажен кораб, който Турция изпраща за проучвания в Източното Средиземноморие, се охранява от турски военни фрегати.", "date": "2019.06.07", "title": "Ердоган: Ще защитя правата на кипърските турци над находищата на природен газ"}
{"url": "https://www.24chasa.bg/novini/article/7495162", "text": "Руският президент Владимир Путин каза днес, че американските усилия да бъде наложена доминацията на Вашингтон върху другите страни е рецепта за търговски и реални войни, предаде Ройтерс. Путин говори на Международния икономически форум в Санкт Петербург. Той се оплака от нечестната според него конкуренция и протекционизма, предаде БТА. Американският подход насърчава битка без правила, в която всеки е изправен един срещу друг, каза той. Руският президент критикува САЩ, че използват натиск, за да поддържат икономическото си превъзходство, което нанася удар на международната търговия и подкопава глобалната стабилност, допълва Асошиейтед прес. САЩ са превърнали валутата си в \"инструмент за натиск\", подкопавайки доверието в американския долар и вредейки на собствените си интереси, заяви Путин на Международния икономически форум в Санкт Петербург. Опитите на САЩ да \"разпрострат юрисдикцията си до целия свят\" поставят под съмнение световния ред, отбеляза той. Американските санкции срещу китайския телекомуникационен гигант Хуавей (Huawei) представляват опит той \"безсрамно да бъде изтласкан от световния пазар\", бележейки \"първата технологична война на дигиталната ера\", заяви руският държавен глава. По думите на Путин безпокойството за бизнес климата в Русия продължава въпреки известното подобрение според него. Кремъл е под натиск да покаже, че взема мерки да подобри бизнес средата на фона на недоволството сред инвеститорите по повод отношението към известния американски бизнесмен Майкъл Калви, който бе обвинен в присвояване на средства - нещо, което той отрича, отбелязва Ройтерс. Путин каза още, че страни, които не са свикнали сами да си плащат сметките, се опитват да провалят газовия проект \"Северен поток -2\", допълва ТАСС. По думите му проектът ще повиши енергийната сигурност на Европа и ще създаде нови работни места. Той напълно отговаря на националните интереси на всички участници - и европейци, и руснаци, допълни Путин. Руският президент е на мнение, че световната търговия вече не е безусловен двигател на световната икономика, а новият двигател - все още не е заработил. По думите му ролята на новия двигател трябва да изиграят супер съвременните технологии", "date": "2019.06.07", "title": "Путин: САЩ използват натиск, за да поддържат превъзходство в икономиката"}
{"url": "https://www.24chasa.bg/novini/article/7495169", "text": "Президентът на Франция Еманюел Макрон заяви днес, че иска на срещата на върха на седемте най-развити държави през август да бъдат предприети конкретни инициативи срещу промените в климата въпреки разногласията със САЩ по тази тема, предаде АП, цитирана от БТА. На обща пресконференция в Париж след срещата с канадския премиер Джъстин Трюдо френският държавен глава подчерта, че присъствието на президента на САЩ Доналд Тръмп на форума на Г-7 в Биариц, Югозападна Франция, не подлежи на съмнение. Макрон каза, че срещата на върха на Г-7 цели да намали напрежението в света на търговията и подчерта колко е важно \"да се разбере къде са разногласията\" и \"как можем да ги преодолеем\". Тръмп предизвика смут на миналогодишната среща на върха на Г-7 в Канада, като първо се съгласи с комюникето за търговията, но после оттегли решението си и се оплака от критиките на Трюдо към заплахите за повишаване на митата.", "date": "2019.06.07", "title": "Макрон поиска Г-7 да вземе конкретни решения за промените в климата"}
{"url": "https://www.24chasa.bg/novini/article/7495163", "text": "Прайд от 14 лъва е избягал от един от най-големите резервати в света Крюгер, който се намира в Южна Афика. Това съобщиха властите, цитирани от ДПА. Лъвовете бродят свободно в южноафриканската провинция Лимпопо. Жителите на гр. Фалаборва, където са видени лъвове, и работещите в близката мина Форскор, са предупредени да внимават, предава БТА. По следите на лъвовете са тръгнали и рейнджъри. Те трябва да ги заловят и върнат в резервата Крюгер. В началото на седмицата 2-годишно дете беше убито от леопард в същия резерват. През март пък много по-близо – в Чехия – лъв изяде стопанина си, който е отглеждал животното незаконно.", "date": "2019.06.07", "title": "Прайд лъвове избяга от резерват в Южна Африка"}
{"url": "https://www.24chasa.bg/novini/article/7495168", "text": "Мечка „без разрешително“ премина през контролно-пропускателен пункт на официалния паркинг на летището в Камчатка и тръгна към бензиностанция. Това разкриха местните жители за life.ru. \"Информация за мечка, която се разхожда край летището сутринта, бе подадена на диспечера на дежурната служба\", обяви шефът на администрацията на общинската област Елизовски. Поради появатата на мечка, жителите на района и туристите бяха призовани да спазват мерки за предпазливост. На Камчатка хищниците често идват при хората. През май едно мече открадна цялата храна от туристите, а второ си поигра с друг турист.", "date": "2019.06.07", "title": "Мечка премина КПП на летище, тръгна към бензиностанция (Видео)"}
{"url": "https://www.24chasa.bg/novini/article/7494583", "text": "Полицаи разкриха схема за фалшиви медицински свидетелства за шофьорски книжки, съобщи регионалният говорител на МВР-Перник Венцислав Алексов. Акцията са провели служители на сектор \"Противодействие на икономическата престъпност\" при ОД на МВР-Перник. Полицаите атакували медицински център в града. Вътре са намерени и иззети множество бланки за медицинско свидетелство, които били с подписи и печати на различни лекари специалисти, само трябвало да се нанесат личните данни на кандидат-шофьорите. Хората, имащи нужда от подобен документ, посещавали центъра и срещу определена сума получавали готовото медицинско удостоверение, поясни Алексов. Започнало е досъдебно производство под ръководството на Районната прокуратура в Перник.", "date": "2019.06.07", "title": "Разкриха схема за фалшиви медицински за шофьорски книжки в Перник"}
{"url": "https://www.24chasa.bg/novini/article/7494594", "text": "Ще изразим несъгласието на община Стара Загора в понеделник, 10 юни, когато ще има обществено обсъждане за ОВОСС на проект за изграждане на цех за добив на олово в южната индустриална зона на града. Това обяви днес кметът на Стара Загора Живко Тодоров. Той призна, че в последните дни темата е създала \"сериозно обществено напрежение\", под петиция в Интернет против строителството за кратко се подписаха много хора. Инвеститор, който не е от града, е заявил чрез РИОСВ намерението си да вземе под наем складова площ в района на някогашния Аграрно промишлен комплекс и върху 3,3 декара да изгради цех за добив на олово с капацитет 8 тона на денонощие. Бъдещият цех ще има 2 пещи, в които ще се извлича олово от отпадъчни суровини - стружки и шлака. Произходът на тези суровини не е от нашия район, те трябва да се карат до тук, посочиха още от общината, а инфраструктурата не е пригодена за превоз на опасни отпадъци. Кметът Живко Тодоров призна, че до момента не са контактували пряко с кандидата за инвеститор, това става чрез РИОСВ. Намерението за спорната инвестиция е обявено за първи път през февруари м.г., но в общината не знаят точния й размер, нито други нейни параметри. Опасенията са, че евентуален добив на олово в района ще доведе до замърсяване с тежки метали на земеделски земи и на подпочвени води. Не е спазено и задължителното отстояние на цеха от последните постройки на града - по проект то е 800 метра, е не 2000 метра, както е по закон за хигиенната защитна зона, посочи още кметът пред журналисти. \"С цел защита на обществения интерес на работещите в района на Южна промишлена зона и на всички граждани на Стара Загора, и в изпълнение на генералната стратегическа цел на общинската администрация \"Подобряване на качеството на живот на населението в общината чрез осигуряване на благоприятна околна среда и запазване на природните дадености на региона\", и отчитайки проявената широка обществена активност, община Стара Загора предлага на Експертния екологичен съвет към РИОСВ в Стара Загора да вземе решение за неодобряване на реализацията на инвестиционното предложение\", се казва в официалното становище на общината по казуса. При евентуално друго решение си запазваме правото да действаме според закона, уверяват още от общинската администрация. В града се говори неофициално, че мераклиите да добиват олово се насочили към Стара Загора, след като същото им намерение ударило на камък в Свищов. А суровината за пещите щели да карат основно чак от завода за акумулатори в Монтана.", "date": "2019.06.07", "title": "Община Стара Загора против да се строи цех за олово на нейна територия"}
{"url": "https://www.24chasa.bg/novini/article/7494638", "text": "Самолет \"Еърбъс А320-232\" на Турските авиолинии кацна тази сутрин в хърватския град Дубровник с отворени врати за пътниците и на товарния отсек, предаде \"Танюг\". Преди кацането екипажът е съобщил за проблем в хидравликата на шасито по време на кацането. Всички служби на летището са били в готовност, но за щастие самолетът е кацнал безаварийно и не се е наложила никаква намеса.", "date": "2019.06.07", "title": "Турски самолет кацна с отворени врати в Дубровник"}
{"url": "https://www.24chasa.bg/novini/article/7494661", "text": "Двадесет и пет души са леко ранени при  , предаде Асошиейтед прес, позовавайки се на властите. Причината за взрива за момента не е установена. Според Ройтерс ранените са 19, предава БТА. Взривната вълна е изпочупила стъклата на десетки прозорци и е разрушила балкони на сградите, едната от които е на пет етажа, а другата - на четири. Линшопинг е на около 175 км югозападно от Стокхолм. Полицията съобщи, че районът е отцепен и като предпазна мярка там са изпратени сапьори. \"Засега не разполагаме с никаква информация, сочеща, че случилото се е свързано с тероризъм\", каза полицейски говорител.", "date": "2019.06.07", "title": "25 са вече ранените при експлозията в съседни жилищни сгради в Швеция (Снимки)"}
{"url": "https://www.24chasa.bg/novini/article/7494679", "text": "През юли ще стартира официално централната уеб-базирана платформа за подаване на заявления за достъп до обществена информация, каза днес във Варна Красимир Божанов, началник на дирекция \"Модернизация на администрацията\" към МС. По думите му платформата ще осигури трета, по-бърза и облекчена възможност /освен хартиено заявление или чрез електронна поща/ за хората, които искат да получат някакви данни, предава БТА. Платформата ще бъде публична т.е. задаваните въпроси и отговорите на администрациите ще бъдат достояние за всички, а не само за питащия, обясни Божанов. Той уточни, че анонимни сигнали и въпроси няма да бъдат обслужвани. Ако администрацията дава отрицателен отговор, тя трябва да го изпрати на заявителя и в хартиен вид, за да може да бъде обжалван в съда. Администрациите в страната са около 510 и всяка е длъжна да има регистрация в платформата и да отговаря на заявления до нея, допълни Божанов. Освен това всяка от тях трябва да определи конкретен служител, който ще оперира с платформата. Модераторите, които ще следят за зададени заявления и въпроси, трябва да бъдат определени до средата на юни.", "date": "2019.06.07", "title": "През юли стартира официално единна платформа за достъп до информация"}
{"url": "https://www.24chasa.bg/novini/article/7494685", "text": "Русия не възнамерява да променя поведението си по настояване на Великобритания, тъй като не нейното поведение вреди на двустранните отношения, заяви пред журналисти прессекретарят на руския президент Дмитрий Песков, цитиран от ТАСС. \"Не, няма да променяме поведението си\", каза Песков. Той посочи, че Русия иска взаимноизгодни отношения с Великобритания, на базата на взаимното зачитане на интереси и \"в тази линия на поведение няма нищо укоримо\", предава БТА. \"Но други прояви вредят на двустранните отношения и виждаме последиците, а именно, в какво състояние са руско-британските отношения\", подчерта Песков. Руският президент Владимир Путин вчера призова \"да обърнем страницата, свързана с шпиони\" в отношенията с Лондон, които са в най-ниска точка след отравянето на бившия двоен агент Сергей Скрипал през март 2018 г. в Англия, посочва Франс прес. Говорител на британската министър-председателка Тереза Мей репликира, че \"моделът на поведение на Русия, агресията и дестабилизирането подкопават претенциите й да бъде отговорен международен партньор\" и призова Москва \"да промени поведението си\". Сергей Скрипал, бивш полковник от руското разузнаване, осъден за шпионаж в полза на Великобритания и по-късно разменен за други двойни агенти, беше открит на 4 март 2018 г. в безсъзнание заедно с дъщеря си Юлия на пейка в южния английски град Солсбъри. Британските власти обвиниха руското военно разузнаване (ГРУ), че се е опитало да го отрови с мощен невнопаралитичен агент. Москва отрича всякаква отговорност по случая, довел до най-голямата вълна ответно експулсирани дипломати от двете държави в най-новата история и до нови американски санкции.", "date": "2019.06.07", "title": "Кремъл: Няма да променим поведението си, за да подобрим отношенията с Великобритания"}
{"url": "https://www.24chasa.bg/novini/article/7494682", "text": "Честванията по повод 40-годишнината от провеждането на първата Международна детска асамблея „Знаме на мира“ се провеждат под патронажа на вицепрезидента Илияна Йотова. Тържественото отбелязване на юбилея ще се състои на 8 юни, събота, пред монумент „Камбаните“, от 10.50 часа. Вицепрезидентът ще произнесе приветствено слово и ще отличи със звание „Академия Бъдещето на България“ гимнастичките от националния отбор по художествена гимнастика, носителки на бронзови медали от Олимпиадата в Рио де Жанейро през 2016 г.", "date": "2019.06.07", "title": "Илияна Йотова е патрон на 40-ия юбилей на асамблеята „Знаме на мира“"}
{"url": "https://www.24chasa.bg/novini/article/7494683", "text": "Пиян и неправоспособен водач е задържан от хисарски полицаи, съобщиха от пресцентъра на МВР. Около 14.30 часа вчера служителите посетили катастрофа с материални щети в село Мътеница, където в паркирано \"Пежо\" се блъснал автомобил \"Ланд Ровър\" без регистрационни табели. При проверката било установено, че джипът е с прекратена регистрация, а 37-годишният мъж, който го управлявал е с отнета шофьорска книжка. Освен това тестът с дрегер показал, че той е употребил солидно количество алкохол над 2 промила. С полицейска заповед нарушителят е задържан за срок до 24 часа. Образувано е бързо производство. Същия ден подобни действия били взети спрямо 34-годишна криминално проявена пловдивчанка, засечена от патрул на Трето РУ в областния град зад волана на лек автомобил \"Пежо\" под въздействие на наркотици.", "date": "2019.06.07", "title": "Пиян и без книжка заби джипа си в паркирана кола"}
{"url": "https://www.24chasa.bg/novini/article/7493935", "text": "Мадлена Комитова управлява 150 пенсионерски клуба във Виена и отговаря за 15 хил. пенсионери, които членуват в тях. Тя работи в най-голямата организация за обгрижване и обслужване на възрастни хора в Австрия. “Организацията не е държавна, но разполага с фонд към община Виена. Годишно се отпускат 16 млн. евро”, обяснява Комитова. Виена финансира възрастните си жители, а след това те плащат членски внос на организацията. В 16-те млн. евро, които се отпускат, освен заплатите на служителите в клубовете влизат сметките за наетите помещения и задължително кафе и следобеден сладкиш за всеки пенсионер. Мадлена Комитова казва, че работи в бранш на бъдещето. “Виена е 2 млн. жители, колкото София, а възрастните хора са около 400 хил. човека. Ако се погледне демографската статистика на Европа, със сигурност съм мегатренд”, добавя Комитова. Освен пенсионерските клубове организацията управлява 30 старчески домове, където живеят 9 хил. души. Същевременно тя дава работа на 4000 човека от 65 нации. Комитова емигрира в Австрия през 1990 г., но идва в България почти всеки месец, защото освен за виенските пенсионери се грижи и за възрастната си майка в София. “Заминах, защото държавата беше затворена за ремонт”, казва Мадлена Комитова. През 80-те години учи обществено хранене в института по хранително-вкусова промишленост в Пловдив, но вижда как затварят цялата промишленост в България. Лекомислено и авантюристично заминава с мъжа си, без да знаят и дума на немски език. Продължава образованието си по обществено хранене във Виена, а 3 години по-късно се ражда синът . Известно време работи като сервитьорка. Постепенно я повишават и започва да ръководи 5 австрийски кръчми. Преди да стигне до управлението на 150 пенсионерски клуба, работи 20 години в организацията, под чиято шапка са всички виенски клубове и домове за стари хора. Комитова често участва в семинари, на които говори за възрастните. “Гледам да позиционирам темата за възрастните хора, защото те са загубили позицията си в обществото. Не само в България, а по целия свят. В Европа казват трета възраст и ги отписват”, обяснява Мадлена Комитова. Според нея основната цел на пенсионерските клубове е превенция. За да може да остарее щастливо, всеки се нуждае от приятели, място за комуникация и възможност да се чувства значим с някаква дейност. Такава например е инициативата, в която възрастни хора четат книги на деца от детската градина “Децата идват при нас в клубовете и четат заедно с пенсионерите. Имаме и друга инициатива с техническите гимназии във Виена. Идват 120 ученици и преподават нови медии”, разказва българката. Така всеки възрастен австриец лесно се научава да ползва социалните мрежи и как да си плаща сметките онлайн например. Ползата е двустранна - пенсионерите се научават на новости, а за гимназистите това е час по социална компетентност, който е в учебната им програма. Същото се случва и с деца от първи до четвърти клас. Те правят диктовки с бабите и дядовците в клубовете и заедно откриват правописните и граматическите грешки в текстовете си. “Помага се също и на бежанците, които не говорят немски. Учат го при нас в клубовете, овладяват и културата на Австрия. Така пенсионерите се чувстват значими и полезни за обществото”, добавя българската управителка. Благодарение на такива съвместни дейности миналата година виенските пенсионери стават космонавти Група ученици от една от техническите гимназии в австрийската столица подготвя своята дипломна работа и моли да я изпробва върху възрастните хора. “Едното от момчетата каза, че е израснало с дядо си, който има проблеми с коленете, а човекът винаги е искал да кара кану. Така на младежа му идва идеята, че това може да стане чрез виртуална реалност. Към проекта му се включили негови съученици и решили да направят игра, с която се лети с космическа ракета”, разказва Мадлена Комитова. Близо 2 месеца гимназистите “изстрелват в космоса” десетки баби и дядовци с помощта на новите технологии. Идеята им е забелязана от камерата на предприемачите и получават финансиране да работят по други проекти. Комитова смята, че най-големият проблем за старите хора е самотата, която впоследствие ги разболява физически. В началото на миналата година Великобритания създава министерство по самотата То има задачата да се бори със социалния проблем, като от него страдат над 9 млн. жители на Острова. “Самотата е бич на човечеството. Вместо да чакаме възрастните хора да се разболеят и да натежат на системата, Виена инвестира в превенция от това хората да останат самотни”, казва Мадлена Комитова. Дори отскоро в клубовете се организира спийд дейтинг (от англ. - бързи запознанства). Интересът към тях е много голям и местата се запълват светкавично. На бързите срещи австрийските пенсионери намират нова любов, а също и другар, с когото да отидат на екскурзия или просто да карат колело.", "date": "2019.06.07", "title": "Българка управлява 150 пенсионерски клуба във Виена"}
{"url": "https://www.24chasa.bg/novini/article/7494699", "text": "Четири прищински болници бяха временно затворени от здравна инспекция по подозрения, че се занимават с незаконна търговия с човешки органи, предаде Танюг. Заведени са дела срещу 17 здравни работници, а разследването продължава. Здравната инспекция към косовското министерство на здравеопазването заедно с полицията е извършила проверка на някои частни болници, които имат разрешение за услуги в областта на изкуственото оплождане. Целта на проверката била контрол за спазването на закона за репродуктивното здраве. Нора Красничи от здравната инспекция съобщи, че проверката в четирите частни болници е установила, че са се занимавали с незаконна дейност. В болниците са открити замразени човешки клетки, които са прехвърлени на съхранение в отделението по гинекология на университетския клиничен център. Говорителят на полицията Баки Келяни съобщи, че в четирите прищински болници е установена незаконна трансплантация и търговия с човешки органи и клетки и са задържани 17 души, сред които и чужденци. Адвокатът на една от тези клиники Бесник Бериша твърди, че няма доказателства за злоупотреба с клетки или ембриони. Той каза, че всичко, което е установила инспекцията, са някои недостатъци във воденето на документацията и подписите в нея.", "date": "2019.06.07", "title": "Затвориха 4 болници в Прищина, продавали органи и клетки"}
{"url": "https://www.24chasa.bg/novini/article/7494700", "text": "Вицепремиерът и министър на външните работи Екатерина Захариева награди с грамота на тържество в българското посолство в Братислава г-жа Емилия Хрушикова, един от основателите на Културния съюз на българите и техните приятели в Словакия „Хр. Ботев“. Тази година г-жа Хрушикова навърши 80 години. Това съобщиха от пресцентъра на Министерството на външните работи. Още с пристигането си в Братислава през 1965 г. Емилия Хрушикова се запознава с живеещите вече тук сънародници и ги увлича с идеята да създадат организация, която да приобщи всички българи, живеещи в Словакия. Така през 1969 г. е създаден Културният съюз на българите и техните приятели в Словакия. През годините г-жа Хрушикова е негов подпредседател и секретар, както и основател на 7 сателитни клуба в Словакия. Появява и вестник „Роден глас“, който излиза и до днес. На тържеството в посолството децата от първи до четвърти клас в българското държавно средно училище “Христо Ботев” в Братислава показаха какви песни и стихотворения са научили през учебната година. То е създадено през 1948 година от първите български градинари. В него повечето от половината ученици са с родители словаци без български произход, които избират българското училище заради високото качество на образованието. Преподаването е изцяло по учебните програми на българското МОН.", "date": "2019.06.07", "title": "Захариева награди доайена на българското землячество в Словакия (Снимки)"}
{"url": "https://www.24chasa.bg/novini/article/7494712", "text": "Стоки, имитиращи оригинални марки, иззеха служители на икономическа полиция при ОДМВР - Пловдив. Конфискувани са 1504 фалшиви артикула. Акцията на служители на сектор \"Икономическа полиция\" при ОДМВР - Пловдив е била проведена вчера. В хода на полицейските действия е извършена проверка в гаражно помещение на ул. \"Антон Страшимиров\", ползвано от 44-годишна жена. Установено е, че там се съхраняват маратонки, чанти, очила, анцузи, якета и други стоки, означени със знаци, сходни или идентични с тези на световно известни регистрирани търговски марки. Иззети са общо 1504 артикула, всички с трайно пришити и инкрустирани търговски знаци, обект на изключително право, използвани без правно основание. Започнато е досъдебно производство по описа на сектора за извършено престъпление по смисъла на чл. 172б от НК. Работата по случаите продължава под наблюдение на Районна прокуратура - Пловдив.", "date": "2019.06.07", "title": "Иззеха 1500 фалшиви стоки в Пловдив"}
{"url": "https://www.24chasa.bg/novini/article/7494725", "text": "17 души от различни националности са загинали при ужасяваща катастрофа на Международното летище в Дубай. 15 са зигналите на място, 12 от жертвите са индийци. Автобус, в който пътували 31 души, се е забил в пътен знак, предупреждаващ за максималната допустима височина на превозните средства на пътя, пише „Мирър“. Автобусът пътувал от Дубай към Мускат в Оман. Инцидентът станал в окръг Ал Рашидия близо до летището на Дубай. Полицията на Дубай показа снимка с тежко повредения автобус. Покривът от лявата страна е смачкан, докато дясната страна е по-леко пострадала. Сред жертвите е и шофьорът – на около 50 години. Засега няма официална информация туристически ли е бил автобусът. Други пет души били откарана в болница, от които двама починали. Шефът на полицията в Дубай описа случилото се като „трагичен инцидент, довел до смъртта на невинни хора“. „Понякога една проста грешка или невнимание по време на шофиране може да доведе до сериозни последици, както се е случило тази вечер, а резултатът е смъртта на 17 души от различни националности“. Инцидентът е станал в 18 ч. снощи местно време.", "date": "2019.06.07", "title": "17 убити в автобус до летището в Дубай (Снимка)"}
{"url": "https://www.24chasa.bg/novini/article/7494728", "text": "Международна група учени установи, че Юстиниановата чума - първата в историята на човечеството чумна пандемия, е била предизвикана едновременно от няколко щама на бактерията Yersinia pestis, а не от една нейна разновидност, съобщи Физ.орг. Специалистите са изследвали тленните останки на умрели от заболяването хора, които са погребани в Германия, Франция и Испания, предава БТА. Те изследвали също скелети на хора, които по същото време били погребани във Великобритания, като целта била да се установи дали болестта е върлувала на Британските острови. Учените успели да реконструират генома на причинителя на заболяването, като в 8 от 21 случая извлекли от костите ДНК на микроорганизма. Оказа се, че пандемията действително е стигнала до Великобритания. Освен това били открити необичайно голям брой разновидности на причинителя на заболяването. Специалистите идентифицирали 8 тясно свързани един с друг щама. Засега обаче е неизвестно кой щам е предизвикал пандемията, макар да се смята, че той се е появил в Централна Азия далеч преди началото на Юстиниановата чума. Юстиниановата чума се появила през 541 г. по време на управлението на император Юстиниан Първи. Пандемията бързо обхванала цяла Азия, Северна Африка и Европа.", "date": "2019.06.07", "title": "Учени откриха какво е предизвикало първата чума"}
{"url": "https://www.24chasa.bg/novini/article/7494761", "text": "Петролните фючърси поскъпват за втора поредна сесия на търговия, след като висши представители на Саудитска Арабия и на Ирак - две от големите производителки в рамките на ОПЕК, сигнализираха, че те биха подкрепили удължаване на споразумението в рамките на \"ОПЕК +\" за ограничаване на добивите на суров петрол до края на тази година, предава  . Саудитският министър на енергетиката Халид ал-Фалих заяви в петък, че той не желае да участва в надпревара за увеличаване на добивите на петрол, за да компенсира по-ниските цени на черното злато, заявявайки, че завръщането към ценовия срив от 2014 - 2015 година е просто неприемливо. Говорейки на икономическия форум в Санкт Петербург, Ал-Фалих посочи, че не може да се постигне перфектна стабилност на петролните пазари и че самите пазари са повлияни от фактори, които са \"извън нашия\" контрол\". Той също така коментира, че цена от 60 долара за барел е прекалено ниска, за да окуражи инвестициите в петролната индустрия, вероятно визирайки вчерашна изказване на руския президент Путин, в което той изрази задоволство от цените на петрола в диапазона между 60 и 65 долара за барел. Коментарите на Халид ал-Фалих допринасят за днешното поскъпване на петролните фючърси с нови около 1%, след като снощи те се повишиха силно с между 1,7% и 1,8% главно в резултат на непотвърдени информации, че САЩ може би ще отложат въвеждането на мита от 5% върху вноса на всички стоки, произвеждани в Мексико.", "date": "2019.06.07", "title": "Петролът продължава да поскъпва"}
{"url": "https://www.24chasa.bg/novini/article/7494763", "text": "Командването на руския Тихоокеански флот обвини днес военен кораб на САЩ, че за малко не е причинил сблъсък с руския разрушител \"Адмирал Виноградов\" във водите на Източнокитайско море, предаде ТАСС. Русия заяви, че американският кораб \"Чансълърсвил\" се е доближил на 50 метра от руския кораб, който трябвало да направи спешна маневра, за да избегне сблъсъка. Според изявление на говорител на Седми флот на САЩ, цитирано от Ройтерс, руският разрушител се е доближил до американския кораб на разстояние между 50 и 100 фута (ок. 15-30 м), което е принудило екипажа на \"Чансълърсвил\" да поеме \"пълен назад\", за да не се допусне сблъсък. Руският разрушител от клас \"Udaloy I DD 572\" (по класификацията на НАТО) извърши \"опасно и непрофесионално доближаване\" до американски ракетоносец във Филипинско море, каза говорителят командор Клейтън Дос. Той нарече \"пропаганда\" руските твърдения, че американският кораб е действал опасно, съобщи Ройтерс. ТАСС отбеляза в заглавие, че крайцер на САЩ е попречил на военен кораб на Руската федерация да навлезе в Източнокитайско море.", "date": "2019.06.07", "title": "Руски и американски бойни кораби едва не се сблъскаха, обвиняват се един дург"}
{"url": "https://www.24chasa.bg/novini/article/7494147", "text": "По предварителни данни на Националния статистически институт през април сезонният индекс на промишленото производство намалява с 1.9 на сто в сравнение с март 2019 година. През април 2019 г. при календарния индекс на промишленото производство е регистриран ръст от 2.4 на сто спрямо съответния месец на 2018 година, пише на сайта на НСИ. През април 2019 г. намаление спрямо предходния месец е регистрирано в добивната промишленост - с 3.6 на сто, в производството и разпределението на електрическа и топлоенергия и газ - с 2.3 на сто, и в преработващата промишленост - с 1.8 на сто. На годишна база ръст на индекса на промишленото производство, изчислен от календарните данни, е отчетен в преработващата промишленост - с 4.3 на сто, а спад - в производството и разпределението на електрическа и топлоенергия и газ - с 5 на сто, и в добивната промишленост - с 2 на сто.", "date": "2019.06.07", "title": "Спад от 1.9 на сто в промишлеността през април спрямо март (Графики)"}
{"url": "https://www.24chasa.bg/novini/article/7494145", "text": "На ужасна гледка се натъкнаха минаващите покрай Новия плаж на Солун, тъй като водите на Солунският залив, най-големият залив на Егейско море се напълни с мъртви мишки, предаде  Феноменът се случва за втори път в рамките на една година. През м. юни 2018 г. за първи път явлението бе регистрирано отново във водите на залива. Десетки мъртви мишки, някои в процес на разлагане, натрупани на много места изплуваха във водите на морето. Най-голямото количество боклуци и мъртви мъшки е на височината на улица Агиа София. Недоволството на жителите на района, както и на туристите, които се разхождат по булевард „Ники“, е голямо, тъй като има силна миризма. Точната причина не е ясна, въпреки че има две теории. Първата е увеличеното присъствие на мишки да е свързано с големия брой кораби, закотвени в пристанището през последните дни, докато втората се фокусира върху последните валежи, които може да са довлекли много мишки до морето.", "date": "2019.06.07", "title": "Водите на Солунският залив се напълниха с мъртви мишки (Видео)"}
{"url": "https://www.24chasa.bg/novini/article/7494131", "text": "Китайският гигант Huawei сключи сделка с руската телекомуникационна фирма MTS за развитието на 5G технология в Русия, предава Би Би Си. Компаниите ще работят по следващото поколение 5G мрежи в страната в рамките на следващата година. Споразумението беше договорено в момент, в който китайският президент Си Дзинпин започна тридневна визита в Русия, пише  . Сделката се случва в момент, в който някои западни страни, водени от САЩ, блокираха китайската компания заради опасения за националната си сигурност. Сделката е свързана с „разработката на 5G технологии и пилотно пускане на пето поколение мрежи през 2019 и 2020 г.“, посочва MTS в изявлението си, цитирано от АФП. Споразумението вероятно ще донесе известно облекчение за Huawei, която е под огромен международен натиск през последните месеци. Тя стана централна част от търговската война между САЩ и Китай. Съединените щати насърчават своите съюзници да блокират Huawei, най-големият производител на телекомуникационно оборудване, от създаването на 5G мрежите им, твърдейки, че китайското правителство може да ползва продуктите на компанията за шпионаж. Huawei отрича тези твърдения и е категорична, че е независима от властите. И все пак някои страни, включително Австралия и Нова Зеландия, блокираха Huawei от 5G. Усилията на Вашингтон да блокира Huawei ескалираха през май, когато администрацията на Тръмп постави компанията в „черния списък“ за търговия.", "date": "2019.06.07", "title": "Huawei сключва сделка с руски телеком"}
{"url": "https://www.24chasa.bg/novini/article/7494171", "text": "Коалицията \"Обединени патриоти\" не работи, това е факт от шест месеца поне, коментира пред журналисти Искрен Веселинов от ВМРО, който е и заместник-председател на Парламентарната група \"Обединени патриоти\". Парламентарен живот не смятам че има, поне от два месеца, защото групата не се събира, нямаме общи позиции, формираме ги буквално в зала на база на присъстващите колеги, опитваме се да ги убедим в някаква посока, често успяваме, защото все пак имаме общи виждания, затова сме и в една коалиция, каза Искрен Веселинов. Той обаче посочи, че когато всяка от трите партии от \"Обединени патриоти\" дърпа в някаква посока, очевидно ефективността не е голяма. Например аз не мога да отида от името на ПГ при колегите от ГЕРБ и да кажа, че ей този законопроект ми е много важен и трябва да мине, защото нямам подкрепата на някоя от другите партии, посочи той. По думите му това състояние е вредно и не може да продължава безкрайно, предава БТА. Искрен Веселинов коментира, че търканията в коалицията \"Обединени патриоти\" са по-скоро \"постсеизмични трусове след земетресението на евроизборите\". Нашият апел е колегите, които не получиха добър резултат, специално за \"Атака\" говоря, да се научат да губят, да приемат загубата, да търсят вината не в другите, а в себе си първо и мисля, че тогава отношенията могат да се нормализират, каза представителят на ВМРО. Нямаме за цел да затъваме в блатото на някакъв коалиционен скандал, просто защото той е безсмислен и взаимните обвинения не водят никого до никъде, посочи Веселинов. Той отбеляза, че затова от ВМРО се опитват да не наливат масло в огъня. Попитан дали евродепутатът от ВМРО Ангел Джамбазки ще се извини на лидера на \"Атака\" Волен Сидеров, за да бъдат изгладени отношенията, Искрен Веселинов каза, че ако това е цената, би говорил с Джамбазки в тази посока. Заместник-председателят на Народното събрание от \"Атака\" Явор Нотев коментира, че управленската програма е в основата на дейността и на трите партии от коалицията \"Обединени патриоти\". \"Същественото в изявлението и на г-н Каракачанов, и на г-н Сидеров, а и на г-н Симеонов са поетите ангажименти, съобразно управленската програма. Това е акцентът и това е основата, около която ще се градят нашите отношения в рамките на този мандат\", каза Нотев.", "date": "2019.06.07", "title": "ВМРО: Коалицията \"Обединени патриоти\"\nне работи от поне шест месеца"}
{"url": "https://www.24chasa.bg/novini/article/7494169", "text": "По предварителни данни на Националния статистически институт през април индексът на продукцията в сектор \"Строителство\", изчислен въз основа на сезонни данни, е с 0.4 на сто над равнището от предходния месец. Календарните данни показват увеличение с 5.8 на сто на строителната продукция през април 2019 г. в сравнение със същия месец на 2018 година, отчете НСИ. През април 2019 г. индексът на произведената строителна продукция, изчислен от сезонни данни, е над равнището от предходния месец, като продукцията от сградното строителство се увеличава с 0.6 на сто, а от гражданското/инженерното строителство - с 0.1 на сто. На годишна база нарастването на строителната продукция през април 2019 г., изчислено от календарните данни, се определя от положителния темп при сградното строителство, където ръстът е с 10.8 на сто, докато при гражданското/инженерното строителство е регистрирано намаление с 0.9 на сто.", "date": "2019.06.07", "title": "Строителството е с лек ръст през април спрямо март (Графики)"}
{"url": "https://www.24chasa.bg/novini/article/7494168", "text": "България може да бъде санкционирана от ЕК само ако изобщо не представи националните си доклади за Натура 2000 за периода 2013 - 2018 г. по Директивата за птиците и по Директивата за местообитанията. Това отбеляза министърът на околната среда и водите Нено Димов в рамките на парламентарния контрол в отговор на депутатско питане, предава БТА. Той заяви, че крайният срок за докладване по чл. 12 от Директивата за птиците е 30 октомври, а по чл. 17 от Директивата за местообитанията - 30 август. Димов посочи, че сроковете - 30 април за докладване по Директивата за местообитанията и 31 юли - по Директивата за птиците, са определени с цел държавите членки да имат възможност за повторно подаване на докладите при наличие на проблеми и пропуски в първоначално представената документация, които са установени в резултат оценката на качеството им от Европейския тематичен център по биологично разнообразие. Твърдението, че България е единствената страна, която не е докладвала по Директивата за местообитанията, не е коректно. Видно от публичния портал на Европейската агенция по околна среда към 20 май броят на докладвалите страни е едва 12, т.е. по малко от половината, каза министърът. Той посочи, че по европейския документ за птиците първичното докладване все още не е започнало, тъй като първият срок за предаване е 31 юли. Министър Димов отбеляза още, че забавянето на докладването е вследствие на многократни обжалвания. Загубени са повече от три години в процедури по обжалване, посочи той. Министърът коментира и въпроса с териториалния обхват на Натура 2000. Почти 35 процента /34,6 на сто/ е Натура 2000 в България и сме на трето място в ЕС, каза Димов и допълни, че направеното по време на тройната коалиция обявяване е извършено по неясен регламент и липсват първичните данни, дали основание за създаването на зоната. Той коментира, че грешките при определяне на границите на Натура са безбройни. По думите му в мрежата има предприятия, строени по времето на комунизма, летища, гробища. Министърът спомена, че разработените промени в Закона за биологично разнообразие, които парламентът предстои да гласува, предвиждат подо", "date": "2019.06.07", "title": "Нено Димов: ЕК може да ни санкционира само ако не подадем докладите по Натура 2000"}
{"url": "https://www.24chasa.bg/novini/article/7494187", "text": "За поредна година БДЖ ще осигури безплатното пътуване на децата, които ще участват във Фестивала за детско медийно изкуство \"Арлекин\". Това съобщиха от отдел \"Връзки с обществеността\" на \"Холдинг БДЖ\" ЕАД. Осмото издание на фестивала ще се състои в периода 8-12 юни във Варна. Утре (8-и юни) 28 деца ще пътуват от София до морската столица с влак, за да вземат участие в детския фестивал. За тяхното удобно и комфортно пътуване националният железопътен превозвач е осигурил специален допълнителен вагон към композицията на сутрешния бърз влак от София за Варна. БДЖ ще се погрижи и за прибирането на младите творци в деня след приключването на фестивала. Международният фестивал \"Арлекин\" е под мотото \"Светът в моите очи\" и има за цел да стимулира детската фантазия и творчество за създаване на оригинални и различни по жанр медийни творби - филми, телевизионни и радиопредавания, интернет издания и др. Националният железопътен превозвач подкрепя всички инициативи, чрез които се дава възможност на българските деца да разгърнат своя творчески потенциал и възможности.", "date": "2019.06.07", "title": "БДЖ осигурява пътуването на участниците във фестивала \"Арлекин\""}
{"url": "https://www.24chasa.bg/novini/article/7494189", "text": "Шведската полиция съобщи, че експлозия е нанесла щети на две съседни сгради в град Линшопинг в Южна Швеция, съобщиха Асошиейтед прес и Ройтерс.  19 души са с леки наранявания след експлозията. Още не е ясно каква е причината и дали има пострадали, но в последните години в Швеция имаше няколко случая на използване на експлозиви от враждуващи криминални групировки, предава БТА. Съобщава се за изпочупени прозорци и повредени балкони. Едната сграда е жилищна, на пет етажа, другата е на четири. Очаквайте подробности.", "date": "2019.06.07", "title": "Взрив в две съседни сгради в град в Южна Швеция, 19 са ранени (Видео)"}
{"url": "https://www.24chasa.bg/novini/article/7494199", "text": "Перспективите за увеличаване на свързаността в региона на Черно море като предпоставка за насърчаване на икономическия обмен, инвестициите, туризма и образованието, обсъдиха президентът Румен Радев и министър-председателят на Армения Никол Пашинян на среща днес в Санкт Петербург. Разговорът се проведе преди откриването на панела на високо равнище на Петербургския международен икономически форум. Това съобщиха от прессекретариата на президентството. Никол Пашинян покани България да участва в изграждането на магистрала, която свързва Армения и Иран и е част от транспортния коридор между Черно море и Персийския залив. Към проекта вече е заявен интерес от Китай и неговото финансиране може да бъде част от общите усилия за развитие на комуникационните връзки на Европа и Азия. Президентът Радев отново открои необходимостта от откриването на пряка въздушна линия между България и Армения, а министър-председателят Пашинян призова за насърчаване на контактите между туристическите агенции от двете държави. Никол Пашинян отправи молба и за подкрепата на България за облекчаване на визовия режим на Армения с ЕС.", "date": "2019.06.07", "title": "Пашинян покани България да участва в строежа на магистрала Армения - Иран"}
{"url": "https://www.24chasa.bg/novini/article/7494206", "text": "Главният изпълнителен директор на Amazon.com Джеф Безос очаква да се появят комерсиални роботи в следващите 10 години, които да вършат неща също толкова надеждно, колкото и хората. Това пък може да доведе до автоматизиране на складовата работа по света, предава Ройтерс. Този коментар, направен от сцената на конференцията \"re:MARS\" в Лас Вегас, подчертава как компаниите и университетските изследователи развиват бързо технологията, за да изпълнява човешки задачи, независимо дали се грижи за възрастни хора у дома или взима и поставя стоки в складове на търговци на дребно. Безос не коментира нито една от разработките на Amazon по тази технология. Компанията обаче твърди, че вижда автоматизацията като начин да помага на работниците. Все пак трябва да се има предвид, че Amazon е известна със стремежа си да механизира колкото е възможно по-голяма част от бизнеса си, независимо дали става дума за ценообразуване или за транспортиране на стоки в складовете ѝ. За Amazon работят стотици хиляди хора, много от които са заети с това да взимат, сканират и да обработват клиентските поръчки във въпросните складове.", "date": "2019.06.07", "title": "Безос: Роботите навлизат масово до 10 г. в складовете на компании"}
{"url": "https://www.24chasa.bg/novini/article/7494221", "text": "Прокуратурата разследва тежък инцидент. Мъж е бил нападнат и убит от няколко домашни кучета, съобщава  . Това се е случило в гориста местност край софийското село Владо Тричков в четвъртък. Жертвата е на 39 години. Има арестуван по случая. Това е собственикът на петте кучета от породата Кане корсо. Според местни хора тези животни и друг път са нападали хора. Огледите на мястото продължават. 39-годишният Димитър рано сутринта в четвъртък излязъл на разходка. Тялото му е намерено към 16:00 часа от възрастна жена, която е подала сигнал в полицията. На метри от мястото се намира къщата, в която са отглеждани кучетата. Къщата няма ограда. Местните разказват, че на собственика многократно са били правени предписания да построи, но той така и не го направил. Местни жители разказват, че тези животни и друг път са нападали хора.", "date": "2019.06.07", "title": "Пет домашни кучета кане корсо убили 39-годишен мъж в село Владо Тричков"}
{"url": "https://www.24chasa.bg/novini/article/7494208", "text": "Няколко румънци от окръзите Бакъу и Констанца, специализирали се във фалшифициране на кредитни карти и други платежни инструменти, са се преквалифицирали: заедно с британски граждани са захванали нов бизнес - фалшифициране на карти за пътувания, пише днес в. \"Адевърул\". В Лондон цената на тези карти варира в зависимост от зоната от 12,70 лири стерлинги до 29,60 лири само за ден, напомня румънският вестник, цитиран от БТА. Прокурори от Дирекцията за разследване на организираната престъпност и тероризма (ДРПОПТ) и полицаи от частите за борба с организираната престъпност осъществиха вчера едновременни обиски заедно с британските си колеги на 22 адреса - шест в Румъния и 16 във Великобритания. Акцията бе насочена срещу организирана престъпна група, създадена с цел извършване на нелегални операции с електронни програми и устройства, незаконен достъп до информационни системи, фалшифициране на кредитни и платежни инструменти, притежание на инструменти за фалшифициране, осъществяване на незаконни финансови операции и пране на пари. В прессъобщение на ДРПОПТ се посочва, че организираната престъпна група е действала в периода октомври 2017 - май 2019 г. и е съставена от румънски и британски граждани, които са действали координирано, за да подправят електронни инструменти за пътуване. Членовете на групата копирали електронните данни от магнитната лента на картите за пътуване с обществения транспорт от мрежата на железниците и метрото в Лондон, и нелегално ги размножавали с цел получаване на големи суми пари. Според следователите част от придобитите от незаконната дейност суми са били прехвърлени в Румъния чрез различни банкови услуги и чрез доверени хора. Членовете на групата закупили впоследствие в брой в Румъния движимо и недвижимо имущество. В резултат на обиските в Румъния са били иззети пари, а един човек е бил отведен на разпит. Разследването на румънските и британските власти е водено с подкрепата на Евроджъст и Европол.", "date": "2019.06.07", "title": "Румънци и британци фалшифицирали карти за обществения транспорт в Лондон"}
{"url": "https://www.24chasa.bg/novini/article/7494216", "text": "Албанската прокуратура започна разследване, след като германският в. \"Билд\" публикува в сряда шест аудиозаписа на подслушвани разговори, според които мафиотски наркогрупи са били включени в купуването на гласове за премиера Еди Рама за изборите през 2017 г., съобщи македонската телевизия Телма. Според албанското правителство вестникът е \"подкупена медия\", а самият Рама заяви, че записите са изфабрикувани, предава БТА. Записите на подслушвани разговори са били част от доказателствата на разследване, започнато от албанската полиция, и са били поверителни, но част от тях са успели да изтекат. \"Билд\" пише, че хората, които са били включени в този случай, вече не живеят в Албания. Прокуратурата ще разследва как записите са успели да стигнат до публикация. Изглежда, че разследването се е отнасяло за търговия с наркотици, но е включвало и дейността на наркомафията по време на предизборната кампания през 2017 г. Наркобосът Астрит Авдилай е главното действащо лице в записите, а според \"Билд\" той е и главният изпълнител в събирането на гласове за Рама. Записани са и негови разговори с кмета на Дуръс, с когото договаря кой от Социалистическата партия ще влезе в парламента. Авдилай е бос на наркобанда от най-малко 40 души, които се занимават с международна търговия с наркотици в региона около Дуръс. За да се включи в политическата кампания на Социалистическата партия на Рама, той е пуснат от затвора с оправданието, че страда от депресия, посочва Телма. Шокиращите записи допълнително задълбочиха политическата криза в Албания, където от месеци опозицията иска оставката на Рама, като го обвинява в корупция, близки връзки с подземния свят и манипулиране на избори. След скандала със записите опозицията поиска в срок от 24 часа Рама да подаде оставка, тъй като подслушаните разговори са доказателство, че страната е под властта на престъпници.", "date": "2019.06.07", "title": "\"Билд\": Наркобосове са помагали на Еди Рама да спечели изборите, през 2017 година"}
{"url": "https://www.24chasa.bg/novini/article/7494244", "text": "Престрелка между полицаи и наркодилъри е имало късно снощи в Петрич, предаде  По първоначална информация, Марио с прякор \"Селяко\" и негов близък - Симо са участвали в наркосделка. Множество полицаи са се събрали при бензиностанция Лукойл на изхода от гр. Петрич към село Първомай.                                                                                                                                                                                                                                                                                                                       ", "date": "2019.06.07", "title": "Полицаи и наркодилъри се стреляха в Петрич"}
{"url": "https://www.24chasa.bg/novini/article/7494242", "text": "Индустриалното производство в Германия се срина най-много за последните почти четири години през април, а централната банка на страната направи мрачна оценка на перспективата, подчертавайки продължаващия спад в най-голямата икономика в Европа, съобщава Bloomberg. Заводите в Германия са най-засегнати от забавянето в Европа заради търговското напрежение, по-слабите продажби на автомобили и охлаждането на износа в глобален мащаб. Спадът в производството е с 1,9% - най-големият от август 2015 г., като според предварително проучване произведената продукция вероятно се е свила още през май. За сравнение, консенсусната прогноза на анализаторите беше също за понижение, но с 0,4%. Последните данни за Германия със сигурност притесняват банкерите от Европейската централна банка, тъй като нараства страхът, че производствената слабост ще се прехвърли и в други области на икономиката на еврозоната. В момента се разчита на сектора на услугите да подкрепи търсенето. Управителят на ЕЦБ Марио Драги в четвъртък обяви нови мерки за подкрепа на икономиката и обеща повече стимули, ако е необходимо, пише „Ключовият въпрос е колко дълго може да бъде изолирана останалата част от икономиката от производствения сектор, който продължава да бъде слаб“, каза Драги. След публикуването на данните за индустриалното производство Бундесбанк намали прогнозата си за 2019 г. от 1,6% на 0,6%. „След период на бум в икономиката на Германия в момента сме свидетели на значително охлаждане“, заявиха от централната банка. Това се дължи на индустрията, която страда от забавянето при износа. Управителят на Бундесбанк Йенс Вайдман все пак предвижда, че втората половина на годината ще бъде по-добра за икономиката. Все пак нарастването на поръчките към заводите през април, сигнализира за известна устойчивост.", "date": "2019.06.07", "title": "Индустриалното производство в Германия се срина най-много от близо 4 години"}
{"url": "https://www.24chasa.bg/novini/article/7494262", "text": "Американският милиардер Майкъл Блумбърг обяви, че ще похарчи половин милиард долара в „битката на нашето време“, за да се откажат САЩ от използването на енергийни източници на въглеродна основа и за борба с климатичните промени, предаде АФП. Бившият кмет на Ню Йорк и филантроп заяви, че инвестицията от $500 млн. ще отиде за инициативата „Отвъд въглерода“, целяща да бъдат затворени почти 250 ТЕЦ на въглища в страната до 250 г. и да се предотврати откриването на нови, предава  . „Ние сме в надпревара с времето с климатичните промени, а все още фактически няма федерални действия по този въпрос през последните най-малко две години“, обяви Блумбърг. „Майката природа не чака нашия политически календар, и ние не можем“, се посочва в изявлението му. С новата си кампания Блумбърг общо е обещал $1 млрд. за борба с климатичните промени, включително инициативата от 2011 г. „Усилия отвъд въглищата“, която досега помогна за затваряне на 268 ТЕЦ на въглища в САЩ. „Отвъд въглерода“ обявява на сайта си, че планира да работи за „икономика със 100% чиста енергия“ и ще води кампания срещу отварянето на газови електрически централи в САЩ.", "date": "2019.06.07", "title": "Майкъл Блумбърг дава $500 млн. за чиста енергия"}
{"url": "https://www.24chasa.bg/novini/article/7494259", "text": "На 06.06.2019 г. в РУ Вършец е получен сигнал, според който неизвестен позвънил на мобилния телефон на кмета на община Вършец, представил се за отец Герман от Рилския манастир и го помолил да му даде пари, за да се прибере. Това съобщиха от ОД на МВР Монтана. В 16,25 ч. пред сградата на общината паркирал таксиметров автомобил, от който слязъл млад мъж, облечен в светлосив анцуг, сиви маратонки и синьо яке, с качулка на главата, носел и тъмносив куфар. Мъжът влязъл във фоайето на сградата, насочил се към охраната, на която обяснил, че има уговорка с кмета, при което служителят му предоставил възможност да разговаря с него по телефона. След около 5 минути кметът слязъл във фоайето, срещнал се с гостенина и въведен в заблуждение, му дал 50 лв. Непосредствено пред общината служители на РУ Вършец задържали мнимия духовник и го привели в сградата на РУ Вършец. На таксиметровия автомобил, спрял непосредствено срещу сградата на общината, също е извършена проверка и е приведен в Районното управление. При проведените оперативно-издирвателни мероприятия е установена самоличността на мъжа, заблудил кмета и взел от него парична сума - 36-годишен жител на гр. Бобов дол, обл. Кюстендил. При проведената беседа с него, той признал за извършената измама, както и че е извършил и други подобни измами. По случая в РУ Вършец е образувано досъдебно производство. 36-годишният е задържан за срок до 24 ч. Работа по случая продължава РУ Вършец.", "date": "2019.06.07", "title": "Мъж се представи за поп и измами кмета на Вършец"}
{"url": "https://www.24chasa.bg/novini/article/7494401", "text": "Пороен дъжд предизвика катастрофа във Варна. Джип \"Инфинити\" се е ударил на булевард \"Христо Ботев\", близо до подлеза на катедралата \"Успение Богородично\". За сега не се съобщава за пострадали или загинали.                                                                                                                                                                                                                                                                                                                       ", "date": "2019.06.07", "title": "Джип катастрофира в центъра на Варна заради пороен дъжд"}
{"url": "https://www.24chasa.bg/novini/article/7494247", "text": "Понякога един етаж не стига. Още повече когато става въпрос за магазин ЗОРА на бул. Владимир Вазов 40. Точно в 9:30 ч. на 8 юни ще отвори напълно обновеният, вече двуетажен магазин, с двойно повече площ и двойно по-богат асортимент, за да предложи на клиентите си двойно повече удоволствие. Освен с атрактивен дизайн, разгърнат на площ от 1500 кв. метра, и още по-голямо разнообразие от уреди за дома и семейството, гостите ще бъдат посрещнати и със специални ценови предложения и отстъпки, валидни от 8 до 12 юни. Всеки желаещ да открие ново ниво в досега си с технологиите, е добре дошъл в обновения магазин ЗОРА в София на бул. Владимир Вазов 40. 8 юни, 9:30 ч.", "date": "2019.06.07", "title": "ЗОРА в София расте"}
{"url": "https://www.24chasa.bg/novini/article/7494446", "text": "Националното учение с международно участие „Strike Back 2019“ стартира днес, на 7 юни, съобщиха от Министерство на отбраната. Официалната церемония на тактическото учение с бойни стрелби е от 11.00 ч. на Учебен полигон „Ново село“. В него взимат участие до 600 военнослужещи от Въоръжените сили на България (38-ми, 31-ви и 42-ри механизирани батальони и 20-и самоходен артилерийски дивизион от 2-ра механизирана бригада, танкова рота от Центъра за подготовка на специалисти, както и средства за непосредствена авиационна поддръжка от състава на Военновъздушните сили). В учението участват също до 200 военнослужещи от Сухопътните войски на САЩ (една механизирана рота), Албания (един пехотен взвод), Република Северна Македония (един пехотен взвод) и Гърция (танков взвод и вертолети за непосредствена авиационна поддръжка). Офицер, планиращ учението, е командирът на Сухопътните войски генерал-майор Михаил Попов, офицер, провеждащ учението, е командирът на 2-ра механизирана бригада бригаден генерал Костадин Кузмов, директор на учението – заместник-командирът на 2-ра механизирана бригада полковник Недялко Ников. Учението е част от серията национални и международни учения, провеждани през май и юни 2019 г. в Югоизточна Европа и Черноморския регион под ръководството и с подкрепата на командването на Сухопътните сили на САЩ в Европа. Целта на учението „Strike Back 2019“ е усъвършенстване на оперативните способности и постигане на съвместимост във войските на национално и съюзническо ниво.", "date": "2019.06.07", "title": "Откриха тактическо учение с бойни стрелби в \"Ново село\""}
{"url": "https://www.24chasa.bg/novini/article/7494532", "text": "Нивото на река Дунав ще се покачва в българо-румънския участък и в идните дни, но засега опасност няма. Това съобщи изпълнителният директор на Изпълнителната агенция за проучване и поддържане на река Дунав /ИАППД/ в Русе Павлин Цонев, цитиран от БТА. Той обясни, че високите водни стоежи са характерни за сезона. Причина за това са топенето на снеговете в алпийската част на водосбора на реката, както и валежите от дъжд в средната част на Дунав. Нивото в българския участък зависи от притоците Тиса, Драва, Сава и Велика Морава, които са пълноводни. Отделно, водостокът се регулира и от шлюзовите комплекси \"Желзни врата-1\" и \"Железни врата-2\". По думите на Цонев вчера от там е било изпуснато голямо количество вода- около 70 см воден стълб, като днес то е много по-малко. Цонев обясни, че нивото не езерото в \"Железни врата-1\" в момента е пет метра под нормалното. Това означава, че комплексът е готов да поеме нови водни количества, които идват от унгарската част. По думите му прогнозата е, че ще има временно покачване на нивото в нашия участък до началото на идната седмица, след което се очаква то да се задържи. ИАППД извършва измервания на всеки 15 минути. Цонев обясни, че до края на годината предстои системата за наблюдение да бъде допълнена с още 10 автоматични станции. Това ще помогне да се изготвят петдневни прогнози за водните стоежи, а не само за период от два дни, както е сега. Нивото на река Дунав при Русе днес е 640 см спрямо условната кота \"нула\". За следващите два дни прогнозата е то да се покачи с още 62 см и да достигне 702 сантиметра. Според директора на общинската дирекция \"Управление при кризи\" в Русе Спасимир Димитров тогава ще бъде обявена първа степен \"Повишено внимание\". Тя се въвежда, когато нивото на реката е в границите между 680 и 750 сантиметра. Втора степен - денонощно наблюдение, се обявява между 750 и 800 см, а третата, която е за опасност от приливане - при над 800 сантиметра. Критичното ниво за Русе е 881 см, но и тогава заплаха за урбанизираната територия на града няма.", "date": "2019.06.07", "title": "Нивото на река Дунав ще се покачва и в идните дни, но засега опасност няма"}
{"url": "https://www.24chasa.bg/novini/article/7494538", "text": "Враца е сред 11-те общини в страната, които ще бъдат финансирани от Комитета за наблюдение на ОП „Околна среда“ за обновяването на градския си транспорт. Планираните средства, които ще получи местната администрация са близо 23 млн. лв, като с тях ще бъдат закупени 15 нови електробуси и 10 тролейбуси. Обновяването на подвижния състав на „Тролейбусен транспорт - Враца“ ще може да покрие напълно актуализираната транспортна схема. Тя ще обхваща града и кварталите, както и всички населени места в общината.  „Градският транспорт е сред основните приоритети от началото на моя мандат, съобщи кмета Калин Каменов . - Благодарение на министъра на околната среда и водите Нено Димов и експертите от оперативната програма успяхме да осигурим необходимите финансови средства, с които транспортът ни да бъде обновен напълно и да отговаря на нуждите на жителите на града и населените места. Цената на билетите няма да бъде повишавана, тъй като с обновяването на подвижния състав, ще бъдат намалени разходите за консумативи и ремонти.\" Първоначално предвиденият бюджет на програмата за подобряване качеството на атмосферния въздух бе 115 млн. лв., но след направено предложение от УС на Националното сдружение на общините, средствата са увеличени на 390 милиона. По този начин ще се осигури възможност на общините, в които обществения транспорт е амортизиран, да закупят съвременни екологични транспортни средства.  ", "date": "2019.06.07", "title": "Напълно обновяват градския транспорт на Враца"}
{"url": "https://www.24chasa.bg/novini/article/7494547", "text": "Зрелостниците вече могат да видят резултатите си от майската сесия на държавните зрелостни изпити, съобщи пресцентърът на Министерството на образованието и науката. Проверката става с входящ номер и с идентификационен код на адреса:  Официалните протоколи ще бъдат изпратени по-късно до училищата, информират от МОН. Първоначалният срок за обявяването на резултатите от матурите в 12-и клас беше до 13 юни.", "date": "2019.06.07", "title": "Вижте резултатите от матурите"}
{"url": "https://www.24chasa.bg/novini/article/7494498", "text": "За първи път завършващите право в СУ “Св. Кл. Охридски” положиха клетва, утвърдена от факултетния съвет на юридическия факултет. Церемонията се състоя днес по обед в пленарната зала на Народното събрание. Абсолвентите получиха дипломите си от председателката му Цвета Караянчева и от декана на юридическия факултет проф. Даниел Вълчев. Като отличничка на випуска сред момичетата първа лично от председателката на законодателния орган дипломата си получи Диана, дъщерята на главния прокурор Сотир Цацаров. А той проследи церемонията от балкона на пленарната зала. “Животът ви очаква, от вас зависи в каква посока ще тръгнете, а това, че избраната посока вероятно ще ви изненада с непредвидени обрати, е почти сигурно”, поздрави младежите Караянчева. И заключи: “Едно нещо ще остане постоянно и това са дипломите ви от правния факултет на СУ - една от най-ценните инвестиции, които човек може да направи. Гордейте се с тях и не спирайте да учите.” Председателката подари на всички млади юристи фототипно издание на Търновската конституция. “Ваша е задачата да осигурите върховенството на закона в следващите десетилетия”, каза на абсолвентите ректорът на СУ “Св. Кл. Охридски” проф. Анастас Герджиков. Проф. Даниел Вълчев подчерта, че да си юрист, е въпрос на призвание. И добави: “Има нещо, което е по-важно от това да бъдеш добър юрист, и то е да бъдеш човек.” На първата по рода си подобна церемония у нас присъстваха председателят на Конституционния съд Борис Велчев, ръководители на различни органи на съдебната власт, на Висшия адвокатски съвет, преподаватели.", "date": "2019.06.07", "title": "Абсолвентите по право на СУ положиха за първи път клетва, и то в залата на парламента (Снимки)"}
{"url": "https://www.24chasa.bg/novini/article/7494564", "text": "Част от претендентите за приемник на премиера Тереза Мей заявиха, че Великобритания трябва да напусне Европейския съюз на 31 октомври, дори това да означава Брекзит без сделка. Могат ли британските депутати да направят нещо, за да спрат излизане на Великобритания от Европейския съюз без сделка? Мей обяви миналия месец, че ще подаде оставка днес и ще позволи на друг да определи по-нататъшния път на Брекзит, но приемникът й ще се сблъска със същите ограничения, които доведоха до отхвърлянето три пъти на сделката й за Брекзит. Гласуванията досега през годината сочат, че няма единен план, подкрепян от мнозинство в парламента. Депутатите продължават да спорят кога, как и дори дали Великобритания да изпълни решението на британците на референдума през 2016 г. за излизане от Европейския съюз. Въпреки това има съгласие на мнозинството в парламента за противопоставяне на Брекзит без сделка, която да урежда временни договорки по въпроси като митническата материя и правата на гражданите. Ако новият премиер не успее да преодолее безизходицата в парламента или реши да предприеме активни действия за Брекзит без сделка, какво могат да направят депутатите, за да предотвратят излизане от ЕС без споразумение? Избраните депутати в Камарата на общините със 650 места разполагат с много начини да изразят мнението си, но малко от тези начини имат силата да накарат правителството да промени курса си. Противниците на Брекзит без сделка могат да поискат извънредни дебати или да използват времето за дебати, предоставено на опозиционните партии, за да гласуват по предложение, което да изразява мнението им. Ако бъде подкрепено от мнозинство, това ще създаде политически натиск за правителството да преосмисли политиката си, но премиерът няма да бъде обвързан да я промени. Ако мнозинство в парламента иска да спре Брекзит без сделка без подкрепата на правителството, то ще има нужда да промени законодателството, за да може по някакъв начин да го предотврати - с искане премиерът да отложи или да отмени Брекзит. По-рано тази година депутатите намериха начин да поемат контрола върху парламентарния дневен ред и въпреки съпротивата на правителството приеха закон, с който задължиха Тереза Мей да поиска още време от ЕС. Това само по себе си няма да предотврати Брекзит без сделка, тъй като ЕС трябва да даде съгласието си за удължаване на срока. Само законодателство за оттегляне на искането за задействане на член 50 може да спре Брекзит. В крайна сметка Мей реши, че така или иначе ще иска удължаване на срока и това доведе до отлагане на датата на Брекзит за 31 октомври, но стана ясно, че депутатите могат да намерят начин да наложат волята си, ако съберат мнозинство. Този механизъм обаче почиваше върху желанието на правителството да получи парламентарно одобрение на сделка за Брекзит. Ако правителството дейно следва стратегия за излизане без сделка, депутатите няма да могат да похитят законодателния процес, за да прокарат техен закон и ще трябва да измислят алтернативен начин за спирането й. Макар и да има малко прецеденти, парламентарните правила се доказаха като доста гъвкави през последните месеци, а председателят на Камарата на общините Джон Бъркоу, който има значителна власт върху процедурните въпроси, подкрепя опитите за блокиране на Брекзит без сделка. Парламентът има правомощието да свали правителството с вот на недоверие. За това ще е необходимо част от консерваторите или от членовете на Демократичната юнионистка партия да се разбунтуват. Това може да спре политическия процес и почти със сигурност да доведе до смяна на лидерите, но няма автоматично да промени юридическата истина, че Великобритания ще престане да е член на ЕС на 31 октомври. За предотвратяване на Брекзит без сделка ще са необходими действия на следващото правителство, което ще дойде на власт или след избори, или с формиране на нова управляваща коалиция в парламента.", "date": "2019.06.07", "title": "Може ли британският парламент да спре Брекзит без сделка?"}
{"url": "https://www.24chasa.bg/novini/article/7494557", "text": "41-годишният Йордан Карагьозов е собственикът на  . Той не е криминално проявен, научи \"24 часа\". И преди се е случвало животните да излизат на свобода. \"Трябва да намеря новата дупка\", отговарял Йордан, визирайки пролука в оградата. \"Направо я смени с нова\", отвърнали му негови съселяни. Животните са ходили на киноложки изложби. Част от тях са били обявени и за продан. След като нахапали до смърт 39-годишния Димитър кучетата се прибрали обратно в двора. Именно там са открити вчера, след като местни подали сигнал, че са намерили трупа на мъжа. Йордан е задържан за 24 часа, очаква се прокуратурата да му повдигне обвинение.", "date": "2019.06.07", "title": "Вижте собственика и кучетата, нахапали до смърт човек във Владо Тричков (Снимки)"}
{"url": "https://www.24chasa.bg/novini/article/7494584", "text": "Окончателното споразумение между Сърбия и Косово ще донесе мир в региона, заяви косовският президент Хашим Тачи на пресконференция вчера, преди да замине за Братислава на международната конференция ГЛОБСЕК, съобщи косовската телевизия РТК. Тачи подчерта значението на окончателното споразумение между Косово и Сърбия, като добави, че ще има \"труден дебат\" със сръбския си колега Александър Вучич в Братислава, предава БТА. \"Окончателното споразумение ще включва взаимно признаване, признаване на Косово от петте страни членки на ЕС, които не признават независимостта му, и членство на Косово в ООН. На срещата в Братислава аз ще повторя, че Косово се нуждае от визова либерализация, защото сме изпълнили всички изисквания и стандарти. Изолацията и дискриминацията на нашите граждани трябва да спрат\", заяви Тачи. Същевременно той отбеляза, че 100-процентовите мита за внос на сръбски стоки няма да бъдат отменени. Тачи каза, че митата за сръбски стоки са законно решение и то трябва да остане в сила. \"Никой не би трябвало да поставя отменянето на митата като допълнително изискване за визовата либерализация\", добави косовският президент. Тачи каза, че в рамките на форума в Братислава не е предвидена двустранна среща между него и Александър Вучич. Той изтъкна, че е готов за продължаване на диалога, но без поставяне на условия.", "date": "2019.06.07", "title": "Тачи: Митата няма да бъдат отменени, визовата дискриминация трябва да спре"}
{"url": "https://www.24chasa.bg/novini/article/7494589", "text": "Отстъплението от многостранната дипломация застрашава сигурността и стабилността и е предпоставка за генерирането на кризи. Това беше общата позиция на държавния глава Румен Радев и на генералния секретар на ООН Антониу Гутериш, които проведоха днес среща в рамките на Петербургския международен икономически форум. Двамата бяха единодушни, че климатичните промени, борбата с тероризма и устойчивото развитие изискват съвместни усилия и общ подход от държавите-членки на ООН. Това съобщиха от прессекретариата на държавния глава. „България цени високо и подкрепя усилията за реформа, която да доведе до по-ефективна и дееспособна ООН“, посочи Румен Радев. Държавният глава призова ООН да използва в много по-голяма степен способностите си не само да разрешава, но и да предотвратява възникващите кризи. Обща бе и оценката, че тенденцията на ескалация на напрежение в международните отношения, отказът от ключови споразумения в областта на разоръжаването и засилването на миграционните потоци не могат да бъдат преодолени с едностранни действия от нито една отделна държава и не трябва да водят до ерозия в дейността на ООН.", "date": "2019.06.07", "title": "Румен Радев и Гутериш: Борбата с тероризма изисква съвместни усилия от страните в ООН"}
{"url": "https://www.24chasa.bg/novini/article/7494777", "text": "Нова спортна площадка подари на децата от столичния квартал “Дружба 2” веригата хипермаркети за дома и градината “Практикер”. Спортната площадка е с размери 20х40 м и на нея могат да се играят минифутбол, баскетбол, хандбал и народна топка. Тя е в междублоковото пространство до бл. 411 в “Дружба 2”. Оградена и осветена е, положен е нов асфалт, а достъпът до нея е безплатен и свободен. Новата придобивка е подарък от “Практикер” за жителите на района по повод откриването на напълно обновения хипермаркет “Практикер” на бул. “Цариградско шосе”. Спортната площадка бе открита в петък от столичния кмет Йорданка Фандъкова, председателя на съвета на директорите на “Видеолукс Холдинг” Тодор Белчев и кмета на район “Искър” Ивайло Цеков. Освен ново място за игра децата от квартала получиха много подаръци от “Практикер” - футболни, волейболни и баскетболни топки, както и плажни кърпи. “Преди няколко дни беше открит новият магазин на “Практикер”. Това е една сериозна инвестиция. Благодаря на г-н Белчев, че спази обещанието си и възстанови изцяло тази спортна площадка, която е изградена преди повече от 20 г. Грижата за децата и възможностите да спортуват и играят са много важни”, каза столичният кмет Йорданка Фандъкова. Тази година Столичната община ще модернизира изцяло над 120 детски площадки в целия град. Над 120 пък са местата за безплатен спорт на открито - спортни и фитнес площадки и др.", "date": "2019.06.07", "title": "“Практикер” подари спортна площадка на децата от столичния квартал “Дружба”"}
{"url": "https://www.24chasa.bg/novini/article/7494791", "text": "От днес производителите могат да обозначават продуктите си oт планински произход със специално лого, за което трябва да получат специално удостоверение и да бъдат вписани в публичен регистър, съобщиха от Министерство на земеделието, храните и горите. Това стана възможно след обнародването в Държавен вестник на Наредба № 4 от 28 май 2019 г. за условията и реда за използването на незадължителния термин за качество „планински продукт“. Терминът за качество „планински продукт” се използва за описание на продукти от растителен и животински произход, включително и пчелни продукти, произведени и преработени в планински райони. Понятието може да се използва и при извършване на директни доставки на непреработени продукти от производители, регистрирани по реда на Наредба №26 от 14 октомври 2010 г. за специфичните изисквания за директни доставки на малки количества суровини и храни от животински произход. За продукти, като например месо, животните следва да бъдат отглеждани в планински райони и да прекарат най-малко последните две трети от живота си в тях. Контролът върху употребата на логото се извършва от Българската агенция по безопасност на храните на всеки етап от производството, преработката и дистрибуцията.", "date": "2019.06.07", "title": "Планинските продукти могат да носят вече специално лого"}
{"url": "https://www.24chasa.bg/novini/article/7494784", "text": "Комисията за енергийно и водно регулиране ще обяви новите цени на ток, парно и топла вода на 1-ви юли – датата, от която влизат в сила. Това стана ясно след проведеното днес обществено обсъждане при регулатора. Комисията предлага увеличение с три процента и половина за електроенергията и четири процента и половина, средно за страната, при топлоенергията, цени, които гражданските и неправителствените организации не приемат, предаде  От топлофикационните и електроразпределителните дружества вече изказаха несъгласие с недостатъчното, според тях, поскъпване. Според омбудсмана Мая Манолова няма основание за по-високите цени: \"Предложението, което прави КЕВР, е необосновано, нечестно, несправедливо спрямо българските граждани. За съжаление решенията се вземат от регулатора и в конкретния случай наистина изглеждат предварително взети, т.е. ние участваме в един спектакъл\". Големите фирми-консуматори на ток вчера също изразиха публично недоволство от планираното от 1 юли поскъпване на тока за бита с 3.5 процента, приемат го за твърде малко. От федерацията на индустриалните енергийни консуматори твърдят, че предприятията ще понесат нов удар, защото тока, който могат да купуват само от енергйната борса, ще остане скъп. Увеличението на цените, които КЕВР предлага за парното и топлата вода, е най-голямо за абонатите в Разград и Габрово, съответно 17 и 12 на сто. Най-малко е предлаганото увеличение във Варна и Перник – около 2%. В Сливен топлоенергията се очаква да поевтинее под процент. В София новата цена ще е с 4,3 на сто по-висока, е предвидено в проектното решение, а за останалите топлофикации увеличението варира между 6 и 7,5%. На обсъждането с топлофикационните дружества във вторник, възраженията бяха категорични. Преди да вземе окончателно решение, КЕВР изслуша днес и граждански и неправителствени организации.", "date": "2019.06.07", "title": "КЕВР ще обяви новите цени на тока, парното и топла вода на 1-ви юли"}
{"url": "https://www.24chasa.bg/novini/article/7494794", "text": "Недекларираният труд е сериозен обществен проблем, който оказва изключително негативно въздействие върху данъчната и осигурителната системи на страната поради намалените приходи от данъци и осигурителни вноски. Това е заявил министърът на труда и социалната политика Бисер Петков при откриването на конференция на тема \"Превенция и ограничаване на недекларираната заетост в България\", организирана от КНСБ, съобщават от пресцентъра на социалното министерство. По думите на Петков, цитирани в съобщението, всички проявления на недекларирания труд ощетяват работещите, тъй като те не могат да се ползват в пълна степен от защитните механизми на трудовото и осигурителното законодателство. Сред негативните последици от недекларирания труд е и нелоялната конкуренция между предприятията, е посочил Петков. Некоректните фирми успяват да получат пазарно предимство за сметка на ощетяването на бюджета и работниците. Поради това е необходимо да се засили обществената нетърпимост към проявите на недекларирания труд, е добавил той. Министърът е отбелязал, че в проучванията се отбелязва тенденция за намаляване на процента на недекларирания труд и сивата икономика в България. Това се отчита и от Европейската комисия, която премахна препоръката към държавата за намаляване на размера на недекларирания труд в специфичните препоръки в европейския семестър. По данни на Международната организация на труда делът на лицата в неформална заетост у нас е 15.9 на сто при средно равнище за ЕС - 16.3 на сто , е посочил министър Петков. Министър Петков е допълнил, че сред факторите за ограничаване на недекларираната заетост през годините е участието на социалните партньори при приемането на законодателните промени в тази област, както и партньорството между Главната инспекция по труда, Националната агенция за приходите и Националния осигурителен институт. Той е заявил, че ключово условие за ограничаване на недекларираната заетост в страната е полагането на съвместни усилия от страна на всички партньори за усъвършенстване на механизмите за превенция. \"Намирам, че това е правилният път, за да се защитят правата на работниците, да се осигури честна конкуренция между предприятията и да се подобри стабилността на социалноосигурителната и здравноосигурителната система в България\", е казал още министър Петков.", "date": "2019.06.07", "title": "Петков: 15.9% у нас не декларират, че работят"}
{"url": "https://www.24chasa.bg/novini/article/7494804", "text": "\"Фейсбук\" (Faceboook) вече не позволява предварително инсталиране на неговите приложения на новите смартфони на китайската компания Huawei (Huawei Technologies Co. Ltd.), съобщи в петък агенция Ройтерс. Клиентите, които вече притежават телефони на Huawei, ще могат да използват приложенията на \"Фейсбук\" и да получават софтуерна актуализации, съобщи за Ройтерс официален представител на водещата социална интернет медия. Той обаче подчерта, че на новите смартфони на Huawei повече няма да имат предварително инсталирани приложения на Facebook като WhatsApp и Instagram, предаде  Huawei, чийто бизнес със смартфони стана най-големият генератор на приходи за компанията през миналата година, е една от фирмите в центъра на продължаващите спорове между САЩ и Китай, свързани със сигурността, както и ключов фактор в търговските преговори между двете водещи световни икономики. Преди време \"Гугъл\" също обяви, че повече няма да предоставя своя операционен софтуер Android за телефоните на Huawei, след като китайската компания беше включена в американския т.нар. \"черен списък\" с фирми. По-рано днес обаче \"Гугъл\" призова властите във Вашингтон да отменят тази забрана на Huawei, тъй като американският технологичен гигант смята, че именно тя може да представлява опасност за националната сигурност на САЩ.", "date": "2019.06.07", "title": "\"Фейсбук\" забрани приложенията му да се инсталират на новите смартфони на Huawei"}
{"url": "https://www.24chasa.bg/novini/article/7494788", "text": "Западните лидери очакват от новия президент на Украйна Володимир Зеленски да изясни своите позиции и конкретни решения по ключови въпроси, включително по уреждането на конфликта в изтока на страната. При това и Западът, и Русия разбират, че разговорът по същество ще бъде възможен само след юлските избори за Върховната рада в Киев и в зависимост от бъдещото разположение на силите. Първото посещение в чужбина на новия президент, който се срещна на 4 и 5 юни в Брюксел с ръководството на ЕС и НАТО и потвърди курса на Украйна за пълноправно членство в тези организации, може да бъде сметнато за успешно, твърдят европейски медии. Според тях председателят на Европейската комисия Жан-Клод Юнкер, председателят на Европейския съвет Доналд Туск, генералният секретар на НАТО Йенс Столтенберг и други официални лица са приели топло Зеленски и не е останала следа от напрегнатото отношение към президента новак. Фактът, че новият украински лидер направи първото си пътуване в чужбина именно до Брюксел стана важен сигнал за Европа, каза Туск след срещата. Но все пак западни експерти, запитани от \"Ведомости\", призовават да не се бърза с изводите за нов импулс в евроинтеграцията на Украйна. С идването на Зеленски, който поне засега изглежда по-гъвкав политик от предшественика му Петро Порошенко, са свързани определени, макар и крехки надежди за възраждане на минския процес, смята Арно Дюбиен, директор на френско-руския аналитичен център \"Обсерво\". Според него Франция иска да запази ролята си на посредник - след визитата в Брюксел Зеленски ще замине за Париж, където за втори път ще се срещне с президента Еманюел Макрон. \"Мнозина казват, че между френските и украинските лидери съществува определена психологическа връзка, те често биват сравнявани\", пояснява експертът. Но до изборите за Радата нищо съществено не може да се случи, не е ясен съставът на правителството и съответно позицията на Украйна, отбелязва Дюбиен и добавя: \"И Русия, и Франция очакват това. Русия със сигурност няма да разговаря с президент, чиито пълномощия още не са ясни докрай. А Франция няма да взема никакви решения без Германия, Русия и САЩ\". Въпреки че САЩ не участват официално в минския процес, е разбираемо, че те играят значителна роля в уреждането, отбелязва експертът: \"За това свидетелства и последното предложение на Конгреса на Украйна да бъде даден статут на съюзник извън НАТО. Такова едностранно решение може да погребе целия мински процес\". Освен това някои сили в Европа и САЩ се опитват да смесят темите за Крим и Донбас, а тяхното разграничаване през 2014 г. е огромно постижение на ОССЕ, напомня Дюбиен: \"В Париж и Берлин разбират, че такова смесване поставя под заплаха минския процес; и Париж ще настоява в рамките на Минск да продължи да се обсъжда само Донбас\". На официално ниво ЕС никога не е признавал за законно присъединяването на Крим към Русия, но в действителността се налага да има работа с това, което е налице: в близките години Русия няма да върне Крим, сега тече активна кампания по интеграцията на полуострова към руската политическа и икономическа система, разяснява експертът по постсъветското пространство от Германското дружество за външна политика Щефан Майстер. \"На Европа се налага неофициално да приема тази действителност. Но това означава също, че регионът ще остане в изолация и ще последват нови европейски санкции\", казва той. Майстер изразява увереност, че Германия и Франция със сигурност ще запазят своите роли на посредник за уреждане на конфликта и ще настояват за спазване на минските споразумения и ако новият президент прояви голяма гъвкавост и подходи сериозно към преговорния процес за Донбас, Берлин ще го подкрепи категорично. \"Но засега не мисля, че Германия и Западът като цяло ще бъдат въвлечени в по-голяма степен в процеса за решаване на кризата при управлението на Зеленски. Съществува известно недоволство от политическия стил на новия президент и някои негови коментари. Освен това Зеленски има съвсем малко пространство за маневриране, особено до произвеждането на парламентарни избори\", казва той. С идването на Зеленски ситуацията на неконтролираните от Киев територии не се е изменила и Русия продължава да оказва натиск, като сега издава руски паспорти на жителите на Донбас, отбелязва Майстер и добавя: \"Но Русия също очаква от Зеленски конкретен план, а Западът - промени в позицията на Русия\". Настоящата позиция на Русия е обезкуражаваща, признава старшият сътрудник в американския Съвет по международни отношения Стивън Сестанович, бивш съветник на държавния секретар Мадлин Олбрайт. \"Операцията в Източна Украйна бе пълен провал и само задълбочи изолацията на Русия. И въпреки това Путин не направи буквално нито един опит, за да прекрати тази авантюра. Разбира се той не е най-креативният държавен деец, но даже за него това е доста неуспешна дипломатическа история\", казва той. Визитата на Зеленски в Брюксел показа на Путин, че Европа, както преди, стои на страната на Украйна и затова всички опити на Русия да уреди положението в изтока на Украйна ще зависят от готовността на Путин да приеме компромис, убеден е експертът. \"Както всички знаем, той [Путин] не обича да прави това. Освен това един от стимулите за Путин да отиде на компромис за Украйна беше евентуалното подобряване на отношенията със САЩ. Но сега той едва ли вярва в това - правителството на Доналд Тръмп работеше толкова зле по руското направление, че да си представим принципни изменения в двустранните отношения е съвсем трудно, поне до момента на изборите в самите САЩ през 2020 г.\", заключава Сестанович. (От БТА)", "date": "2019.06.07", "title": "Западът е готов да помогне на Зеленски за решаване на конфликта\nв Източна Украйна, но очаква от него повече гъвкавост"}
{"url": "https://www.24chasa.bg/novini/article/7494837", "text": "Европейската комисия съобщи, че на осем места в ЕС ще бъдат създадени центрове за суперкомпютри - София, Барселона (Испания), Болоня (Италия), Каяни (Финландия), Миню (Португалия), Острава (Чехия), Бисен (Люксембург) и Марибор (Словения). „Днешният ден е исторически за Европа. Инвестицията на държавите членки, заедно със средствата от ЕС, е в размер на 840 милиона евро. Суперкомпютрите са в основата на европейското технологично лидерство и могат да направят успешно конкурирането със САЩ и Китай. Днес България прави решителна крачка напред като страна с потенциал за регионален лидер в областта на суперкомпютрите. Благодаря на българския премиер Бойко Борисов за подкрепата от началото на процеса, за който страната ни имаше ключова роля включително чрез конференцията през април 2018 г. в София.“, заяви Мария Габриел. Комисарят подчерта, че тези суперкомпютри ще подкрепят изследователите, промишлеността и предприятията в Европа при създаването на нови приложения в широк кръг от области – от разработването на лекарства и нови материали до борбата с изменението на климата. Европейското съвместно предприятие за високопроизводителни изчислителни технологии EuroHPC е добър пример за сътрудничество между страните в ЕС, което стимулира иновациите и прави Съюза лидер на световно равнище в стратегически области. „Убедена съм, че новите центрове ще повишат конкурентоспособността на Европа. Но още по-важното е, че суперкомпютрите ще носят реални и измерими ползи за хората. Те ще играят важна роля в области като персонализираната медицина, създаването на лекарства, нови продукти и материали, биоинженерството, енергетиката и прогнозирането на времето“, заяви още българският еврокомисар Мария Габриел. Центровете за свръхбързи изчисления ще работят в подкрепа на европейските научни работници, промишлеността и бизнеса и ще разработват нови приложения в множество области - от създаването на лекарства и нови материали до борбата с изменението на околната среда, се посочва в съобщението на Еврокомисията. С работата на центровете ще бъде подпомогнато разработването на основни приложения в области като персонализираната медицина, разработката на лекарства, биоинженерството, прогнозите за времето. Заедно със средствата от ЕС общият бюджет за тези дейности ще бъде 840 милиона евро. Суперизчисленията помагат за предвиждания на времето, което дава възможност за задействане на системите за ранно предупреждение при сложни метеорологични явления. Те се използват и при решаването на сложни физични уравнения, които представят процесите и взаимодействията на ново лекарство с човешките тъкани. Във въздухоплаването и производството на автомобили също се използват суперкомпютри за създаване на сложни модели за изпитанията на отделни части, както и на цели самолети и автомобили. Суперкомпютрите са от решаващо значение при мащабни симулации и за оценката на данни, което ги превръща в изключително важна част от разработването на изкуствен интелект. Машините се използват и за повишаването на киберсигурността, както и при блоковите вериги, се посочва в съобщението. Очаква се суперкомпютрите да заработят във втората половина на следващата година. Те ще бъдат свързани с общоевропейската високоскоростна мрежа. До 2027 г. Еврокомисията предлага да бъдат предвидени 2.7 млрд. евро за финансиране на суперизчисления. \"Един от осемте суперкомпютри на ЕС ще заработи догодина в София. В Европейския съюз ще бъдат изградени общо 8 Центрове за свръхбързи изчисления, които ще работят в подкрепа на европейските научни работници, промишлеността и бизнеса и ще разработват нови приложения в множество области - от създаването на лекарства и нови материали до борбата с изменението на околната среда. Доволен съм от решението на Европейската комисия да вложи 840 милиона евро в тази изключителна важна сфера и съм сигурен, че новите центрове ще помогнат за засилване на конкурентоспособността на ЕС. Поздравявам eврокомисар Мария Габриел, която положи много усилия, това да се случи\", написа във фейсбук примерът Бойко Борисов по темата.", "date": "2019.06.07", "title": "Един от осемте суперкомпютъра на ЕС ще заработи в София догодина"}
{"url": "https://www.24chasa.bg/novini/article/7494858", "text": "Нюйоркската полиция задържа мъж, който е подготвял експлозия в централната част на Манхатън, съобщава БГНЕС, позовавайки се на полицейски източници. Заподозряният е арестуван в резултат на обща операция на ФБР и градската полиция. По данни на правоохранителните органи мъжът е купувал взривни вещества, които е планирал да използва за взрив на \"Таймс Скуеър\". Те са задържали заподозряният при покупката на оръжие. Полицията не съобщава името на арестуваният, но е известно, че в най-скоро време той ще бъде изправен пред съда в Бруклин. Мъжът е действал самостоятелно, няма други заплахи за експлозии в града.", "date": "2019.06.07", "title": "Задържаха мъж, готвел взрив на \"Таймс Скуеър\""}
{"url": "https://www.24chasa.bg/novini/article/7494870", "text": "Десетгодишно момче е паднало от прозорец на втория етаж в дома му в разградското село Раковски, съобщиха от пресцентъра на ОД на МВР-Разград. Инцидентът станал снощи, докато майката и братчето били в същата стая. Пострадалото дете е откарано в Многопрофилната болница за активно лечение в Разград. След преглед е настанено в интензивното отделение с черепно-мозъчна травма и с опасност за живота. За случая е уведомен дежурен прокурор. Образувано е досъдебно производство.", "date": "2019.06.07", "title": "10-годишно падна от втория етаж на къща, с опасност за живота е"}
{"url": "https://www.24chasa.bg/novini/article/7494886", "text": "Германският парламент одобри днес нов регламент, който предвижда по-строги правила при изпълнението на депортиране на мигранти, чийто молби за убежище са били отхвърлени. Гласуването бе предшествано от бурен дебат с много прекъсвания и лични нападки, предаде ДПА. Вътрешният министър Хорст Зеехофер, който настояваше за по-строгите правила, каза преди началото на заседанието на Бундестага, че \"задължението да напуснеш страната трябва да бъде последвано от реално напускане\". Малките опозиционни партии, включително крайната левица (Левите) и Зелените, обвиниха социалдемократите, които са по-малкият партньор в управляващата коалиция, че са подкрепили законопроекта против собствените си принципи, предаде БТА. Новите правила премахват пречките пред задържане в арест на подлежащите на депортиране. Те могат да бъдат държани и в обикновени затвори. Депутатката от Зелените Филиц Полат каза, че това е \"черен ден за демокрацията\". Социалдемократът Хелге Линд отхвърли това обвинение и посочи примери на депортиране от провинции, в които Зелените са част от управляващата коалиция. За правилото, което задължава подлежащите на депортиране да бъдат настанени на строго определени места, гласуваха депутатите от консервативния блок ХДС-ХСС, социалдемократите и най-голямата опозиционна партия - антиимигрантската Алтернатива за Германия. Левите и Зелените гласуваха против, а либералите от Свободната демократична партия се въздържаха.", "date": "2019.06.07", "title": "Германия прие по-строги правила за депортирането на мигранти"}
{"url": "https://www.24chasa.bg/novini/article/7494892", "text": "Премиерът на Северна Македония Зоран Заев обяви, че ще има нарастване на пенсиите в страната, посочвайки, че БВП в тази страна през първото тримесечие на тази година е нараснал с 4,1 процента, съобщи Танюг, цитирана от БТА. Когато икономическият растеж е по-висок от 4 процента и достига желания потенциал, тогава и пенсиите нарастват, заяви Заев. Ако тенденцията на растеж на БВП продължи, ще се стигне до динамичен ръст на пенсиите, заяви Заев. Държавната статистическа служба обяви днес, че през първото тримесечие на тази година БВП на Северна Македония е нараснал с 4,1 процента, предаде МИА. Най-голям растеж е регистриран в секторите земеделие - 13,6 процента и строителство - 7 процента. Същевременно безработицата в страната е намаляла до 17,8 процента през първото тримесечие.", "date": "2019.06.07", "title": "Заев: Ако растежът на БВП продължи, ще има динамичен ръст на пенсиите"}
{"url": "https://www.24chasa.bg/novini/article/7494908", "text": "Американската технологична компания IBM обяви, че съкращава малък процент от служителите си, с което потвърди слуховете, които се появиха по-рано днес в TheLayoff. Източник, запознат с въпроса, заяви, че съкращенията засягат около половин процент от служителите. IBM има над 340 хил. служители според последното ѝ съобщение. Сега обаче ще се раздели с 1700 души, предава  . \"Продължаваме да препозиционираме нашия екип, за да го приспособим към фокуса ни върху сегментите от ИТ пазара с висока стойност, а освен това продължаваме агресивното наемане на хора в критични нови области, които носят стойност за нашите клиенти и за IBM”, коментира говорител на компанията пред CNBC. В страницата за работни места на IBM има 7705 обяви. Съкращенията се случват в момент, в който IBM се опитва да развие бизнеса си чрез голямо придобиване и постигане на целите за ръст на печалбата. Книжата на IBM повишиха стойността си с 16% от началото на 2019 г. През април компанията отчете 5% спад на годишна база на приходите за първото тримесечие, които освен това не отговориха на очакванията на анализаторите. IBM е в центъра на изпълнението на план за придобиването на софтуерния гигант Red Hat за 34 млрд. долара. Очаква се сделката да бъде финализирана през втората половина на тази година. Преди това IBM е обявявала съкращения на работни места през 2016 и 2017 г. Според годишния отчет на Red Hat към 28 февруари тази година компанията има 13 360 служители.", "date": "2019.06.07", "title": "IBM съкращава 1700 служители"}
{"url": "https://www.24chasa.bg/novini/article/7495179", "text": "Игуменът на Роженския манастир архимандрит Епифаний Михайлов осъди жител на с. Рожен заради прекаран незаконно водопровод през имот на светата обител. Две години продължи съдебната сага и окръжните магистрати в Благоевград се произнесоха П. А. да премахне поставената под земята на манастира водопроводна тръба и да възстанови терена както си е бил. Манастирът \"Рождество Богородично\" има имот от 14 дка ливада, а в съседство е имотът на местния жител П. А. Преди близо 3 г. селянинът поставил незаконна ограда и завладял 50 квадрата от крайната източна част от имота на манастира. После обаче премахнал оградата. След това пък, на 6 юни 2017г., без съгласие и разрешение и в отсъствие на игумена, П. А. платил на водното дружество в Сандански услуга изкопаване на водопровод. Така багерът прокопал около 200 метра, поставил водопроводни маркучи от своята нива до чешмата, която е в имота на светата обител и след това зарил изкопа. Заради това архимандрит Епифаний завел дело в съда. Магистратите на две инстанции са установили, че водопроводът е направен без съгласието на игумена и трябва да бъде премахнат. От своя стана община Сандански пък е съставила два акта за изградения водопровод без строителни проекти и разрешение за строеж. Съдът разяснява на селянина, че ако иска да ползва водата от чешмата в манастирския имот трябва да се договори с игумена по предвидения ред в Закона за водите.", "date": "2019.06.07", "title": "Игуменът на Роженския манастир осъди селянин за водопровод през имот на светата обител"}
{"url": "https://www.24chasa.bg/novini/article/7495203", "text": "Служители на ГД \"Национална полиция\" разкриха две наркооранжерии в столицата.  На място е установен и задържан 31-годишен мъж, който се е занимавал с отглеждане на наркотичните растения в нарколаболаториите, съобщиха от МВР. Вчера е проведена спецоперацията, под наблюдението на Софийската районна прокуратура. Проверени са два адреса в София. На единия, ползван от мъжа под наем, криминалистите открили оранжерия със засадени 585 растения в напреднал етап на развитие и оборудвана с въздухоотводи, поливна система, обезмирисители, лампи, суха маса и везни. Установено е, че мъжът притежава апартамент в затворен комплекс в столицата. При претърсването му полицаите установили 172 растения, отглеждани в парници, оборудвани с влагоуловители, въздухомери, таймери. На задържания е повдигнато обвинение за престъплението. По случая е образувано досъдебно производство за отглеждане и държане на наркотични вещества /растения и работата по документирането му продължава под ръководството на Софийска районна прокуратура.", "date": "2019.06.07", "title": "МВР удари 2 наркооранжерии в София (Снимки, видео)"}
{"url": "https://www.24chasa.bg/novini/article/7495217", "text": "Разговаряме с всички експерти в Регионалните управления на образованието за това как всеки учител да бъде подкрепен да работи по-свободно и да подхожда индивидуално към всяко дете. Очакваме учителите да компенсират влиянието на външната среда. Това заяви министърът на образованието и науката Красимир Вълчев на среща с директори на образователни институции от община Трявна, която се състоя в Началното училище \"Пенчо Славейков\", съобщи пресцентърът на МОН, цитиран от БТА. Община Трявна е 100-ата, която министър Вълчев посещава и обсъжда актуалните теми в системата на образованието с учители, с представители на общините и областните управители. Колко полезни за развитието са уроците по шах и извънкласните дейности са показали ученици от Основното училище \"Васил Левски\" в Плачковци. Министърът е поздравил училищния отбор за постигнатите успехи, след което е изиграл партия шах с петокласника Добромир Добрев и доста трудно е успял да го победи. От учениците образователният министър е получил малък шах, карта за член на клуба и пропуск, с който му се разрешава да влиза в училището. В Трявна министър Вълчев е присъствал на дебат между ученици от Средното училище \"П. Р. Славейков\" на тема \"Българското училище преди Освобождението дава много образование на подрастващите\". Децата са изследвали множество исторически източници, за да защитят своите тези. Министър Вълчев ги е поздравил за труда, който са вложили, за да се подготвят. С преподавателите от Националната гимназия за приложни изкуства \"Тревненска школа\" в града министърът е обсъдил възможностите ученици от цялата страна да посещават училището и да наблюдават иновативни методи на преподаване. В гимназията той е видял уникални произведения, създадени като дипломни работи от учениците.", "date": "2019.06.07", "title": "Красимир Вълчев: Учителите трябва да се чувстват по-свободни и креативни"}
{"url": "https://www.24chasa.bg/novini/article/7495209", "text": "На заседанието в Люксембург на Съвета \"Правосъдие и вътрешни работи\" министър Младен Маринов отново акцентира върху необходимостта от прилагане на интегриран подход за гарантиране на сигурността, съобщи пресцентърът на МВР. Обединявайки се около становището, участниците поставиха и силен фокус върху модерните технологии и оптималното използване на наличните данни чрез ефективно прилагане на оперативната съвместимост. Беше изразена категорична подкрепа за необходимостта от увеличаване на финансирането на Европол и еu-LISA в новата многогодишна финансова рамка, за да може агенциите да изпълняват успешно разширения кръг задачи. В контекста на новия европейски институционален цикъл бе коментиран и въпросът за бъдещето на политиката в областта на миграцията и убежището. Вътрешните министри на държавите от ЕС дискутираха и Директивата за връщането, както и Регламента за създаване на инструмент за гранично управление и визи като част от Фонда за интегрирано гранично управление. Министър Маринов потвърди, че ефективната политика за връщане винаги е била приоритет за България, особено в контекста на всеобхватния подход за управление на миграцията. Той изрази задоволство от показаното разбиране, че държавите на предна линия се нуждаят от помощ и солидарност, а не от допълнителни мерки по границата. В този смисъл той поздрави румънското председателство за усилената работа по досието и за постигнатия баланс. Съветът продължава с дискусии по редица текущи въпроси, отнасящи се до актуалното състояние на сътрудничеството в сферата на вътрешните работи.", "date": "2019.06.07", "title": "Маринов: Политиката за връщане на мигранти винаги е била приоритет за нас"}
{"url": "https://www.24chasa.bg/novini/article/7495312", "text": "Парична гаранция от 15 хил. лв. и забрана за напускане на страната постанови окръжният съд в Благоевград за Венцислав Сотиров-Мишката. Той е подсъдим за поръчителство на 5 палежа на леки коли, като обещал на двама изпълнители на поръчките по 1000 лв., твърди прокуратурата в обвинителния акт. Първоначално Сотиров бе на свобода с 15 хил. лв. гаранция, която наскоро бе намалена на 5000 лв. от районния съд и му бе отменена забраната да напуска страната. Прокуратурата обаче протестира и окръжните магистрати увеличиха сумата три пъти. Пред съда адвокатът на Сотиров обяснил, че на клиента му се е родило дете, за чиято издръжка са необходими средства. Големият му син е активен спортист, който се чувства по-спокоен, когато е придружаван от баща си по време на състезания в чужбина и заради това настоява за по-малка гаранция и без забрана да напуска страната. В представената декларация за материално положение и имотно състояние Сотиров е посочил, че не притежава движимо или недвижимо имущество и че не генерира доходи. От материалите по делото обаче ставало ясно, че Сотиров разполага със значителни средства. Имало приложените 5 договора за парични заеми. За периода от 19 януари до 16 март 2015 г. той е дал в заем на свой познат общо 39 300 щатски долара. \"Възможността да даде в заем солидна сума в такъв размер и то само в рамките на три месеца, обуславя извода, че разполага с доходи, доста над средните за страната. Сумата от 39 300 щатски долара е около 69 000 лв., която равнява на 122 минимални работни заплати\", сочи съдът. Установено било още, че Сотиров \"има материалната и финансова възможност да си осигурява персонална охрана срещу заплащане на трудови възнаграждения на лицата, които осъществяват тази дейност\". \"Видно е, че подсъдимият е изключително мобилен. От събраните по делото гласни доказателства се установява, че е пътувал често до Италия, т. е. има установени контакти на територията на друга държава, което би го улеснило да се укрие там. Пътува интензивно, през различни КПП\", твърдят съдиите. Благоевградчанинът има условна присъда от 2018 г. от Специализирания наказателен съд за това, че е ръководил организирана престъпна група. Делото за петте палежа срещу него започна през март т.г.", "date": "2019.06.07", "title": "15 хил. лв. гаранция на Венци Мишката, подсъдим за 5 палежа в Благоевград"}
{"url": "https://www.24chasa.bg/novini/article/7495315", "text": "Бившият македонски премиер Никола Груевски е изпратил чрез нотариус своята оставка като депутат в парламента, съобщи председателят на парламента Талат Джафери, пише в. \"Нова Македония\", цитирана от БТА. Джафери потвърди, че оставката е пристигнала с нотариален акт и със съответните печати, с които се потвърждава, че става въпрос за лично желание на Груевски. Оставката, получена на 5 юни, е изпратена за превод от унгарски език и когато бъде преведена, ще бъде представена на депутатите, каза Джафери. Очаква се приемането на оставката да стане на следващото заседание на парламента във вторник.", "date": "2019.06.07", "title": "Груевски изпрати в парламента оставката си като депутат чрез нотариус"}
{"url": "https://www.24chasa.bg/novini/article/7495325", "text": "Латинският език може на практика да е мъртъв, но предстои да бъде съживен в седмичната новинарска програма на Радио Ватикана от тази седмица, предаде ДПА. Предаването \"Папска седмица, новини от Ватикана на латински\" ще бъде излъчвано всяка събота в 12.32 ч. местно време по италианското Радио Ватикана, предава БТА. Петминутният новинарски бюлетин ще бъде достъпен на латински и на сайта за новини на Ватикана, придружен от писмен превод на италиански. Бюлетинът ще бъде следван от друга програма на италиански, в която експерти от Ватикана ще обясняват красотата и модерното използване на латинския, който все още е официален език на Католическата църква. Във Ватикана има отдел, който публикува папски документи на латински и поддържа латинска версия на папския акаунт в Туитър, който има над 900 000 последователи, отбелязва ДПА.", "date": "2019.06.07", "title": "Радио Ватикана съживява мъртъв език, започва да излъчва новини на латински"}
{"url": "https://www.24chasa.bg/novini/article/7495323", "text": "Американският военноморски флот публикува видео, показващи опасните маневри на американския крайцер Chancellorsville в непосредствена близост до руския голям подводнически кораб „Адмирал Виноградов”, съобщи  . Както съобщава пресслужбата на Тихоокеанския флот на Руските ВМС, за да се предотврати сблъсък, \"адмирал Виноградов\" трябваше спешно да направи маневра, пише Life.ru. Поради недопустимостта на подобни действия Русия е отправила протест срещу командването на Американския флот. Според американската страна обаче руските военни са действали непрофесионално и са застрашили безопасността на екипажа на Chancellorsville. САЩ смятат, че руският кораб се е приближил до американския крайцер на разстояние от 15–30 метра, като по този начин го принудил рязко да промени курса си и да се премести встрани, за да избегне сблъсък.", "date": "2019.06.07", "title": "Виж как американски  крайцер доближи опасно руски кораб (Видео)"}
