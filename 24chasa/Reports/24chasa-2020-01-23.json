{"url": "https://www.24chasa.bg/novini/article/8106259", "text": "Това стана ясно от изявление на самия Борисов преди началото на правителственото заседание в четвъртък. Премиерът говори пред министрите си и само в присъствието на телевизионни камери, но не и на пишещи и питащи журналисти. “Възложил съм на Владислав Горанов и Менда Стоянова изрично да се впише, че няма да се дава на концесия, че ще е забранено за приватизация. Да е сигурно, че освен държавата никой друг няма да се занимава с тази дейност”, обясни Борисов пред колегите си. За първи път от избухването на скандала преди седмица министър-председателят говори по темата за национализацията на лотарийните игри и проверките дали коректно са плащали таксите си към комисията по хазарта. Досега единствено през думи на Валери Симеонов стана известно, че Борисов и финансовият министър Владислав Горанов подкрепят законопроекта му. “Ако докладът на АДФИ за плащаните от хазартните фирми такси е верен, много хора ще имат проблеми”, предупреди премиерът вчераДен по-рано от агенцията за финансов контрол обявиха, че заради възможност в закона за хазарта частните лотарийни оператори са внесли с 210 млн. лв. по-малко такси от тези на държавното тото. Вчера от агенцията изпратиха уточнение, че спестената от частните оператори сума може да е много по-голяма. Освен това от предоставени ѝ от прокуратурата документи АДФИ вече виждала нарушения на закона. Към момента държавното обвинение не е коментирало проверката, след като в сряда прокурори и следователи изнесоха кашони с документи от комисията по хазарта. Държавата нито ще национализира, нито ще одържавява лотариите, както тълкуват предложението на Симеонов частните хазартни оператори, категоричен бе Борисов. “За какво одържавяване и каква национализация се говори? Никой на никого не взема фирмата. Ако някой не си е платил таксите, ще му се вземе лицензът, фирмата си е негова”, добави премиерът. Той опита да успокои и феновете на “Левски”, че законът за хазарта не заплашва футболния клуб. “Имам на бюрото си доклада на АДФИ, който е до главния прокурор и финансовия министър, никъде там не пише за ФК “Левски”. Не мога да видя връзката между таксите, плащани за хазарт, и “Левски”. “Левски” е имало много преди мен, ще има много след мен, имало го е преди Божков, ще го има и след него. Винаги ще има “Левски”, каза още Борисов. В цялото му изказване това бе единственото споменаване на името на бизнесмена Васил Божков. Днес сутринта Борисов ще разговаря с петима от феновете в Министерския съвет. Срещата бе поискана от фенските организации след две техни срещи със собственика на отбора Васил Божков. Той ги предупреди, че ако държавата му отнеме “Националната лотария”, няма откъде да финансира отбора. Божков дори ги помолил те да говорят с премиера, защото Борисов от месеци не му вдигал телефона. На разговора с премиера ще бъдат Даниел Стрезов от тръста “Синя България” и Илия Христов от сдружението “Сини сърца”. Свой представител ще има и крайната групировка “Ултрас Левски” и това ще е Адриян Петров. Националният клуб на привържениците пък ще бъде представляван от шефа си Степан Хиндлиян и Димитър Костадинов, който пък е брат на лидера на най-обсъжданата фракция сини фенове “София Запад” Любомир Костадинов-Младежа, осъден през 2012 г. на 8 години затвор. РУМЯНА ИВАНОВА Изненадващо със свой проект за промени в хазарта в четвъртък излезе и министърът на финансите Владислав Горанов. Няколко часа преди заседанието на парламентарната бюджетна комисия, на която бе обсъждан проектът за промени на лидера на НФСБ Валери Симеонов, финансовото министерство публикува на сайта си за обществено обсъждане проект на закон за Националната агенция по хазарта. Държавната комисия по хазарта да се преструктурира в Национална агенция по хазарта към финансовото министерство, предвижда публикуваният законопроект. Така тя щяла да работи като едноличен, а не колегиален орган и отговорността за взетите решения ще е персонализирана, мотивират се експертите на финансовия министър Владислав Горанов. Министърът вече я обяви при коментарите си по предложението за поправки в хазартния закон. В проекта на финансовото министерство няма изричен текст, който да разписва коя игра може да бъде само държавна и коя да бъде организирана и от частен субект. Преходните и заключителните разпоредби обаче променят и Закона за хазарта. Предвижда се държавна такса при лотариийните игри да бъде 25% върху разликата между стойността на направените залози и изплатените печалби. Изключение са онлайн залозите, където се запазва ставка от 20% върху тази разлика. В момента законът предвижда такса от 15% от приходите от залози и втори вариант - 20% върху стойността на получените такси и комисионни. Същата такса - 20%, да бъде плащана и за игри, при които участниците играят един срещу друг, а организаторът само организира провеждането им, предвижда проектът. Горанов предлага също вноските, които хазартните оператори правят за социално отговорно поведение, да се събират вместо от всеки организатор, за всеки отделен лиценз. Тоест фирмата да плаща вноска за всяка различна игра, а не една за всички игри. Не се предлага промяна в размера на парите за социално отговорно поведение - те са 50 000 лв. за онлайн залагания, 10 000 лв. за казино и 5000 лв. за всички останали игри. При повторно искане на лиценз организаторите няма да са длъжни да доказват инвестиции за същия вид игра, предвижда още проектът. Запитан как ще се съчетаят двата законопроекта, Валери Симеонов заяви: “Имам си определени виждания, записал съм ги в закон. Не съм се чул с финансовия министър и не ми е работа да го правя. По същата логика би трябвало да ме питате разговарял ли съм с всеки друг министър, когато предлагам промени в някакъв закон”. Проектът забранява организирането на хазартни игри и продажбата на билетчета от лица или обекти без лиценз. Лотарийните игри, с изключение на томбола, бинго и кено да се организират само от спортния тотализатор. В едномесечен срок оператори с прекратен лиценз да учредят в полза на комисията по хазарта банкова гаранция за неизплатените печалби. На 1 януари 2014 г. е променен Законът за хазарта, обясни шефката на бюджетната комисия Менда Стоянова. “Четейки внимателно текста, ще стане ясно, че всички изброени хазартни игри от 1 януари 2015 г., и лотариите, следва да внасят хазартна такса в размер на 15% върху залозите”, заяви Стоянова. Тя допусна, че невнесените пари от по-ниските такси от частната лотария може и да са отишли за спортни клубове, но това не би трябвало да става по този начин. Според нея предложените поправки ще ограничат лудостта с талончетата, които са глътнали над 1 милиард лв. годишно. Когато те се продават там, където хората си купуват хляба или си получават пенсията, те не смятат, че това е хазарт, обясни Стоянова. Задълженията на ФК “Левски” към “Главболгарстрой” са за над 3 млн. лв. с ДДС, но никога не са претендирани и начислявани лихви по тях. Това заявиха от строителната компания по повод изнесената на срещата на Васил Божков с феновете информация, че клубът има задължения и за строителството на стадион “Георги Аспарухов”. “През изминалите години сме имали възможност, но не сме предприели действия по събиране на вземането си по съдебен ред, единствено водени от желанието това да стане в дух на разбирателство и по най-изгоден за клуба начин. Бихме искали да уверим всички фенове на футбола в България, че напълно оценяваме значението на ПФК “Левски” и желаем да осигурим възможност на футболния клуб сам да прецени начина и момента за погасяване на задълженията към “Главболгарстрой”. Ето защо беше отправено предложение до ръководството на клуба да бъде подписано споразумение за отсрочване на задължението с нови 5 години, което поддържаме и към момента”, се казва в изявлението на “Главболгарстрой”.  “Главболгарстрой” е компанията, построила най-много спортни обекти в България. През последните 20 години екипът на дружеството участва в строителството на обекти като спортна зала “Арена Армеец”, Национален стадион “Васил Левски”, многофункционална спортна зала с покрит колодрум в гр. Пловдив, спортни зали “Арена Самоков” и “Арена Асарел”, спортна база “Спорт Палас” и много други. Изграждането на спортни съоръжения поставя пред изпълнителите много и различни предизвикателства, нетипични за конвенционалните строителни обекти. “Главболгарстрой” е една от малкото компании на пазара, които имат капацитета и експертизата да завършат успешно десетки подобни проекти в цялата страна”, се казва още в изявлението. Във връзка с медийните публикации и засиления обществен интерес, предшестващи днешните изявления на министър-председателя Бойко Борисов и стартиралото обсъждане в парламентарната комисия по бюджет и финанси на проектозакона за хазарта, внесен от Валери Симеонов, заявяваме следното: В днешното си изявление министър-председателят Бойко Борисов посочи доклада от проверка на Агенцията за държавна и финансова инспекция (АДФИ) като основен аргумент за пропуснати вземания от държавата. Припомняме, че във вчерашното си изявление директорът на агенцията заяви, че няма нарушение на закона. Ето заключението му дословно: “(...) текстът дава възможност да се събират такси, формирани на различна основа”. Той обяви и данни, че са внесени над 500 млн. лв. в бюджета от частните лотарии за периода 2014 - 2019 г. Премиерът се позова на хипотетичен вариант, в който АДФИ излага, че лотариите са можели да платят стотици милиони повече, ако законът бил различен. В тази връзка заявяваме, че нашите лотарийни компании са изплатили всички дължими по закона данъци и такси и Сега действащият Закон за хазарта е изменен по предложение на финансовия министър Владислав Горанов през декември 2014 г. Промяната е аргументирана от Министерството на финансите с “необходимостта от избягване на възможности за отклонения на данъчно облагане”. Прилагаме заповедта на министър Горанов и образеца на декларацията, които са публикувани на сайта на Държавната комисия по хазарта и Министерството на финансите. (Виж факсимилето.) По повод Законопроекта за хазарта на Валери Симеонов премиерът едновременно заяви, че не става дума за “одържавяване” и “национализация”, но обвърза евентуална подкрепа от ГЕРБ при евентуално гласуване в НС под условие (дословен цитат): че “изрично трябва да бъде вписано, че не може да се отдава на концесия, да се аутсорсва и преотдава и трябва да бъде в забранителния списък за приватизация, да е сигурно, че абсолютно никой друг освен държавата няма да се занимава с тази дейност”. Така и присвояване на основните активи на всички лотарии. Припомняме, че Конституцията на Република България изрично урежда с изчерпателен списък обектите, върху които може да бъде установяван държавен монопол, а именно: • железопътния транспорт, • националните пощенски и далекосъобщителни мрежи • използването на ядрена енергия, • производството на радиоактивни продукти • оръжие, взривни и биологично силно действащи вещества. Г-н Борисов заяви още, че предлаганият от Валери Симеонов проектозакон за хазарта не е свързан с бъдещето и развитието на ПФК “Левски”. Само че предвижда спиране на дейността на компаниите, основни спонсори и дарители на клуба. В заключение добави, че е готов на среща с всички. Като страна в този дебат, Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи. Длъжни сме да направим и допълнително уточнение, че противоконституционно отнемане на действащ лиценз носи своите правни последствия и потенциални финансови обезщетения в размер на милиарди. Позицията е подписана от Нове АД Холдинг, Intralot SA, “Национална лотария” АД, “Евробет” и БАРХИ (Българска асоциация за развлекателни и хазартни игри)", "date": "2020.01.23", "title": "Борисов иска гаранции, че лотариите ще са само държавни (Обзор)"}
{"url": "https://www.24chasa.bg/novini/article/8106664", "text": "Световната здравна организация обяви днес, че новият коронавирус, който се появи в Китай и се разпространи в няколко държави, все още не представлява международна извънредна ситуация, но развитието му се следи \"всяка минута\", предаде Ройтерс. Генералният директор на СЗО Тедрос Аданом Гебрейесус оповести тази информация, след като извънредна комисия от 16 независими експерти анализира най-новите данни и направи препоръки, които той прие. \"Не правете грешка, в Китай има извънредна ситуация\", каза директорът на СЗО на пресконференция в централата на институцията в Женева. \"Това още не е станало извънредна ситуация в световен мащаб. Но може да се превърне в такава\". Китай днес постави в изолация жителите на  , припомня БТА. Като израз на тревогата, обхванала цял Китай, властите затвориха комплекса на Забранения град в Пекин до второ нареждане, за да предотвратят зараза сред посетителите му, предаде Франс прес.", "date": "2020.01.23", "title": "СЗО не обявява извънредна ситуация заради\nкоронавируса, следи развитието му"}
{"url": "https://www.24chasa.bg/novini/article/8106011", "text": "Интересен резултат от проучването е, че най-развитите държави се възприемат като все по-корумпирани от населението и инвеститорите. Канада слиза надолу с 4 точки в сравнение с 2018 г. Франция и Великобритания отбелязват спад с 3 точки, а САЩ с две. Резултатът на американците е най-лошият от 7 години. При Германия и Япония не се наблюдава промяна, а Италия се изкачва с една точка. В индекса, който обхваща 180 държави, ние сме до Ямайка и Тунис, но запазваме последното място в ЕС. Най-близо до България са Унгария и Румъния. Индексът е скала от 0 до 100, в която 0 е най-високо, а 100 е най-ниско ниво на корупция. Като проблемни области за България са посочени свободата на медиите, изборният процес и начинът на неговото осъществяване, финансирането на политическите партии, назначенията в публичните институции и върховенството на закона. Държавите с най-ниско ниво на усещане на корумпираност тази година са Нова Зеландия и Дания с 87 точки, следвани от Финландия, Сингапур, Швеция и Швейцария. От източноевропейските страни най-добре се представя Естония, която е на 18-о място. Въпреки конфликта на интереси на премиера Бабиш, Чехия се нарежда на 44-о място. Полша е 41-а, а Словакия - 59-а. ", "date": "2020.01.23", "title": "До Ямайка и Тунис сме по възприятие за корупция (Обзор)"}
{"url": "https://www.24chasa.bg/novini/article/8106678", "text": "Португалски банкер, чието име беше замесено в голям скандал за корупция и пране на пари в Ангола, е починал в дома си след самоубийство, съобщи днес полицията, цитирана от Асошиейтед прес. Нуно Рибейру да Куня беше назован като заподозрян от анголските власти в разследване срещу дъщерята милиардерка на бившия дългогодишен лидер на Ангола Жозе Едуарду душ Сантуш. Да Куня се е обесил късно снощи в гаража на жилищната сграда в Лисабон, където живеел се казва в съобщение на полицията, предава БТА. Куня оглавяваше частното банкиране в базираната в Лисабон банка EuroBic, в която  . Анголските власти подозират, че Душ Сантуш е присвоила пари от националната нефтена компания и ги е изпрала през чуждестранни банки.", "date": "2020.01.23", "title": "Самоуби се банкер, замесен в скандала с милиардерката Изабел душ Сантуш"}
{"url": "https://www.24chasa.bg/novini/article/8106694", "text": "Говорителят на руското външно министерство Мария Захарова опроверга слуховете, че Москва планира да признае окупирания от Турция Северен Кипър, което според някои турски медии ще бъде сторено в замяна на признаването от Турция на Абхазия, предаде  . Захарова отхвърли твърденията, казвайки, че Русия подкрепя уреждането на кипърския въпрос въз основа на резолюциите на Съвета за сигурност на ООН. Тя допълни още, че дезинформацията се разпространява от сили, които имат за цел да подкопаят руските отношения с Кипър и да навредят на сигурността и стабилността в региона.", "date": "2020.01.23", "title": "Русия няма да признае Северен Кипър"}
{"url": "https://www.24chasa.bg/novini/article/8106282", "text": "Това е станало след проверки и ревизии от Националната агенция за приходите, научи “24 часа”. При тях, инспекторите установили, че много от бизнесмените притежават голямо лично богатство, което дори се е увеличило въпреки фалита на фирмата им. Така те са се разделили със скъпи имоти, коли и друго лично имущество, което данъчните са използвали, за да погасят дълговете на компаниите им към хазната. Продажбата на лично имуществото заради фирмени дългове е изрично записана в Данъчно-осигурителния и процесуален кодекс. Като отговорни с личното си богатство лица там са записани освен собствениците, също и членовете на надзорни, управителни и контролни съвети, прокуристи и търговски представители. Така през 2019 г. НАП е приключила 559 ревизии, при които е установила т.нар. солидарна отговорност на трети лица, а в хазната от тяхното лично имущество са влезли 157 млн. лв. От завършилите през миналата година ревизии 384 са били за установяване на солидарна отговорност, а при 177 са установени нарушения при ДДС. Данъчните са възложили нови 453 нови ревизии за търсене на такава отговорност. Очаква се те да приключат през тази година. Според инспектори проверките на бизнесмени, чиито фирми са обявени във фалит, ще продължат.", "date": "2020.01.23", "title": "НАП взела 157 млн. лв. от бизнесмени, фалирали умишлено, за да скрият данъци"}
{"url": "https://www.24chasa.bg/novini/article/8106232", "text": "Само през осем КПП-та да могат да се внасят отпадъци, за да има завишен контрол. Това е една от марките, около която са се обединили Емил Димитров и представители на рециклиращия бизнес. Граничните пунктове са Русе, Калотина, Гюешево, Капитан Андреево, Капитан Петко войвода и на пристанищата в Бургас и Варна. Екоминистърът се срещна в четвъртък с представители на Българската стопанска камара, Асоциацията на рециклиращата индустрия, Българската асоциация по рециклиране и Асоциацията на преработвателите и търговците на дрехи втора употреба. Преди началото на дискусията Димитров заяви, че ще се обсъжда нова система, с която мерките за внос на боклук по границите да се затегнат. Според него правилата за управление на отпадъци, които ЕС е създал са ефективни, но прилагането им от България не е добро. След срещата стана ясно, че след като минат през определените гранични пунктове, камионите ще бъдат проследявани с джипиеси, за да е сигурно, че доставката отива на предварително заявената площадка. “Ще имаме обратна информация къде какво се случва. Ще въведем и няколко кода за рискови на стоките, които ще бъдат под особен контрол. Целта е да затегнем контрола, да свием сивия сектор, за да не затрудняваме цялата индустрия. В противен случай ще спрем камиони на границата, които по никакъв начин не са проблемни”, посочи Димитров. Той поясни, че този вид контрол е заимстван от НАП. Друга мярка, около която са се обединили бизнесът и министърът, е въвеждането на банкови гаранции за всички - не само за крайния получател, но и за търговците по веригата. Подобно изискване бе въведено преди години за търговците и вносителите на скрап и даде добър резултат, проблемите в този сектор бяха изчистени, посочи Димитров. От рециклиращия бизнес са предложили и въвеждане на видеонаблюдение на площадките, където се съхраняват и оползотворяват отпадъци. И определят въвеждането на банкови гаранции за всички като ефективен механизъм в борбата срещу сивия сектор. Димитров и представители на бизнеса са се договорили още да се ускори работата по Националната информационна система за отпадъци, за да може тя пълноценно да действа. Така щяла да се създаде прозрачност в сектора, без да се затруднява работата на легалните компании. На срещата е обсъждано и отпадането на облагането на доходите на физически лица от продажба или замяна на отпадъци, когато се предават на лицензирани компании. По закон те са длъжни да удържат налога и да го внесат в бюджета. Администрирането на този данък от бизнеса раждало сив сектор и нелоялна конкуренция, тъй като редица изкупвачи оформяли сделките между две юридически лица, за да не се плати данък. В същото време приходите в бюджета падали значително - от над 22 млн. през 2012 г. до 5,034 млн. за 2018 г. Проучване на европейската практика по този въпрос показало, че в ЕС икономическите оператори не са натоварени с несвойствени функции по събиране на данъци и никъде не се начислява подобен данък. От бранша предлагат и изготвяне на списък с фирми, които многократно са преминали проверки на контролните органи, без да са открити нарушения или е имало незначителни несъответствия. Критериите за включване в този списък се разработват съвместно от администрацията и бизнеса. Имената на фирмите ще са публични и ще могат да се използват от митниците и други контролни органи при оценка на риска за проверка на фирмите. Така ресурсът на контролните органи щял да се насочи към проверки на сивия сектор. Множество обяви в интернет за изкупуване на катализатори, филтри, отработени масла и други опасни отпадъци показвали, че има голям сив сектор, останал необезпокояван от контролните органи. Емил Димитров заяви, че другата седмица ще има нова среща с бранша, а след това ще внесе при премиера Бойко Борисов окончателните предложения.", "date": "2020.01.23", "title": "Отпадъци ще се внасят през осем КПП-та"}
{"url": "https://www.24chasa.bg/novini/article/8106280", "text": "Петкова поиска въвеждането в експлоатация на проекта да е в синергия с пускането на Трансадриатическия газопровод. Чрез IGB страната ни ще получава договорените 1 млрд. куб. м на година азербайджански природен газ. Представителите на “Коринт Пайпуър” увериха, че производството на тръби е по график. През февруари ще се доставят тръбите за първите 47 километра. Техника за автоматично заваряване е доставена в Солун, предстои да се транспортира към България, казаха от АВАКС. В момента се изпълняват подготвителни дейности по трасето. ", "date": "2020.01.23", "title": "Петкова поиска готова газова връзка с Гърция\nдо октомври"}
{"url": "https://www.24chasa.bg/novini/article/8106004", "text": "Судански ветеринари се заеха да помогнат на четири недохранени и болни лъва в зоопарка в Хартум, след като лъвица почина от глад и обезводняване, съобщиха Франс прес и БТА. Лъвовете живеят в плен в зоопарка Ал Куреши в столицата на Судан. От седмици те не получават достатъчно храна и медикаменти и състоянието им се влоши. Активисти започнаха онлайн кампания за спасяване на животните. Лъвицата почина, въпреки че благодарение на кампанията бе захранена интравенозно. \"Вината е на администрацията на парка. Те не дават храна на животните\", каза ветеринарният лекар Мудасар Абу Суфиан, на когото е възложено да се грижи за здравето на животните. В четвъртък той и други ветеринари прегледаха четирите лъва и им дадоха лекарства, а доброволци почистиха клетките им. Бадрелдин Сюлейман, частен донор на общинския зоопарк, посочва, че полицията отговаря за защитата на животните. \"Имаме договор с тях, според който те трябва да осигуряват месото. Ако храната не е достигала, те трябва да я набавят\", каза той. \"Тъжно е, тези лъвове страдат от дълго време\", каза Осман Салих, който е инициатор на онлайн кампанията за спасяване на бедстващите диви котки. Той увери, че международна група за защита на животните е предложила да помогне, като изпрати ветеринарни специалисти в зоопарка в Хартум.", "date": "2020.01.23", "title": "Ветеринари се борят за живота на\nизтощени лъвове в зоопарк в Хартум (Видео)"}
{"url": "https://www.24chasa.bg/novini/article/8106040", "text": "Руският президент Владимир Путин предложи през тази година да бъде свикана среща на върха на Великобритания, Китай, Русия, САЩ и Франция, на която да бъдат обсъдени конфликтът в Либия и други глобални проблеми, предадоха Ройтерс и ТАСС. Путин, който е на посещение в Израел, каза днес, че Москва е готова за \"сериозни разговори\" с държавите постоянни членки на Съвета за сигурност към ООН. По думите му има толкова много теми за дискутиране, че срещата може да се състои на всяко място по света., посочва БТА. \"Пред нас стоят много задачи. Съвсем наскоро обсъдихме една от тях в Берлин. Това беше Либия. Но ние трябва да се върнем към този проблем в Съвета за сигурност и да приемем съответната резолюция\", каза президентът на Русия. Той добави, че е споделил предложението си с \"няколко колеги\" и като цяло е имало \"положителна реакция\" за свикването на среща на лидерите на петте водещи членки на Съвета за сигурност към ООН. По думите на Владимир Путин провеждането на такава среща на върха именно през 2020 г. ще бъде \"важно и символично\", защото през годината ще бъде отбелязана 75-годишнината от края на Втората световна война и от основаването на ООН. В изявление по-късно говорителят на Кремъл Дмитрий Песков не уточни кога Русия ще отправи предложенията към останалите четирима постоянни членове на Съвета за сигурност за насрочване на среща на върха. В отговор на въпрос на ТАСС Песков каза само, че предложенията \"ще бъдат изпратени\", но не каза кога.", "date": "2020.01.23", "title": "Русия иска нова среща на върха за глобалните проблеми"}
{"url": "https://www.24chasa.bg/novini/article/8102444", "text": "“Най-тежките лобистки промени в българските закони се правят чрез група народни представители, което е абсолютно анонимно.” Това заключение направи бившият здравен министър Петър Москов в интервю за “24 часа” по повод една малка промяна в текста на Закона за обществените поръчки. При нея от първоначалния вариант на закона са променени само две думи, а щетите за здравната каса се изчисляват на 800 000 лв., както обяви шефът на НЗОК Дечо Дечев. Лекото пипане от страна на депутати на точка от чл. 5 от Закона за обществените поръчки вади от обхвата му частните болници. В резултат те купуват за 1063 лв. онколекарство, за което държавните плащат след търг до 7 пъти по-малко. Финално парите обаче дава НЗОК, която покрива разходите за медикаменти и на частните, и на държавните болници. В днешно време обаче депутатите не са толкова анонимни при гласуването си. Напротив, от протокола от заседанието на НС на 21 януари 2016 г. става ясно, че 91 народни представители, всеки известен поименно, са дали гласа си в полза на лобисткия текст.  До това гласуване се стига по много интересен начин, показват пък протоколите от заседанията на правната комисия на парламента от декември 2015 и януари 2016 г. Тя е водеща по законопроекта и през нея е прокаран лобисткият текст. Като дори веднъж е бил отхвърлен, но по предложение на шефа на комисията и сегашен правосъден министър Данаил Кирилов все пак е приет.  Проблемният текст е бил в т. 16 на чл. 5 от закона, която е свързана с провеждането на обществени поръчки от болниците. Във варианта на Министерския съвет, внесен през 2015 г., тя гласи, че търгове трябва да провеждат всички болници, при които над 50% от приходите идват от бюджета или НЗОК “Още преди внасянето му обаче, в хода на общественото обсъждане и съгласуване между министерствата много лобистки организации бяха правили предложения за отпадане, включително и на част от болничните структури, от обхвата на ЗОП”, разказа Петър Москов, който тогава е здравен министър. Все пак правителството удържа на натиска. На 16 декември 2015 г. правната комисия започва обсъждането на закона за второ четене, при което се правят промени в конкретни текстове. И по т. 16 на чл. 5 има предложение на Лъчезар Иванов от ГЕРБ и група народни представители текстът да важи само за болници, които са държавни или общински. Иванов предлага корекция и на т. 45 от параграф 2 в допълнителните разпоредби, което допълва предложението му по чл. 5 и според което частните болници не са публичноправна организация. Той се мотивира с европейска директива 24 от 2014 г., която изключвала частните болници от задължените да провеждат обществени поръчки. Преди седмица Иванов защити мотивите си в интервю за “24 часа”. Заедно с Иванов вносители на поправките са Данаил Кирилов и Менда Стоянова от ГЕРБ, Валентин Павлов и Димитър Шишков от Реформаторския блок, Красимира Ковачка от “България без цензура”, Георги Кючуков от АБВ, Димитър Байрактаров от “Патриотичен фронт” и Хамид Хамид от ДПС. При обсъждането в правна комисия на предложението на Лъчезар Иванов по т. 16 от чл. 5 дебатът е сравнително кратък. То е защитено от Данаил Кирилов, Хамид Хамид и Емил Димитров, а против промяната в правителствения проект се изказва Десислава Атанасова от ГЕРБ, става ясно от стенограмата от 16 декември 2015 г. “Съвсем неправилно се сочи, че частните болници разходват публични средства и поради това трябва да провеждат обществени поръчки”, казва на заседанието Хамид Хамид. Според парите, които частните болници получават от НЗОК са за услуги, а не публичен разход. И дава пример, че частната болница харчи средства и за обзавеждане, ремонт, боядисване, купуване на плочки или на апаратура, които били изцяло собствени и затова няма основание да бъдат задължени провежда търгове. “Касае се за доставка на скъпа апаратура, оборудване, което в много случаи, при проведена обществена поръчка, се доставя некачествена, най-вече от Далечния изток и не служи за нищо. Във всички тези случаи собственикът на тази частна болница не е длъжен да провежда обществена поръчка. Аз мисля, че това е безсмислено и вреди и на здравето на пациентите, и на джоба на собственика на здравното заведение”, мотивира се Хамид. Според Десислава Атанасова обаче отмяната на правилата за частните болници нарушава конституцията. “Така както частните лечебни заведения имат равни права да сключват договори с НЗОК и да получават публичния ресурс от набраните здравноосигурителни вноски, включително и на тези, за които плаща държавата, следва да имат и еднакви правила при обявяването на обществените поръчки и съответно считам, че трябва да се запази настоящият текст”, казва тя. Притеснение по този въпрос изразява и Данаил Кирилов, но подкрепя предложението. “За да бъда абсолютно искрен, ще кажа малкото ми притеснение, което беше в аргумента на г-жа Атанасова. Доколкото в конституцията трябва да има еднакви условия за пазарна дейност, тук възниква въпросът, ако един вид субект е процедурно по-облекчен, възниква ли изначална неравнопоставеност между субектите на пазара. Но моят отговор е, че субектите са различни - в държавния търговският риск е един, в частния търговският риск е друг. Тук не са на една плоскост изначално поставените субекти. Затова съм относително спокоен и след доста мислене подписах предложението на д-р Лъчезар Иванов”, казва Кирилов.  В това заседание участва и Иво Кацаров, по това време главен секретар на Агенцията по обществени поръчки. Той представя становище на Европейската комисия, че частните болници трябва да правят търгове Накрая предложението е подложено на гласуване и с 3 гласа “за” и 5 “против” то е отхвърлено, показва стенограмата от правната комисия. На 14 януари 2016 г. на ново заседание на комисията обаче Кирилов прави втори опит да се гласува поправката на Лъчезар Иванов. И този път успява да я прокара без никакъв дебат, което пък му дава възможност тя да бъде подложена на гласуване и в пленарното заседание. “Аз апелирам за подкрепа на това предложение – да бъдат изключени от приложното поле на закона частните”, казва Кирилов и допълва, че на предходното заседание е коментиран “висящият пред Европейския съд спор, по който Европейската комисия дава положително становище по тезата на д-р Иванов”. Това противоречи на казаното на 16 декември от Иво Кацаров. На 14 януари обаче други изказвания няма и по предложение на Алтимир Адамов се пристъпва към прегласуване, след което спорното предложение е прието с 6 гласа “за”, 1 “против” и 2-ма “въздържал се”. Така лобисткият текст влиза като подкрепен и за второ четене в пленарна зала. По време на обсъжданията думата взема единствено Филип Попов от БСП. Той обръща внимание на факта, че с предложението частните болници ще бъдат поставени в привилегировано положение спрямо държавните и общинските, защото няма да минават по Закона за обществените поръчки и това намалява контрола върху харченето на обществени средства. Попов предлага единствената промяна да е свързана с дела на приходите от държавния, общинския бюджет или НЗОК, който вместо 50 на сто да бъде 30 на сто. Предложението му обаче не е прието, а за това на Лъчезар Иванов гласуват 92-ма депутати - 91 от тях “за” и само 1 “против”. Резултатът е, че здравната каса е ощетена с 800 000 лв., а срещу България има наказателна процедура от ЕК.", "date": "2020.01.23", "title": "Текстът, който нанесе щети за 800 000 лв. на здравната каса, пробутван до дупка"}
{"url": "https://www.24chasa.bg/novini/article/8106061", "text": "Търговията на Уолстрийт стартира с понижения, следвайки негативното представяне на борсите в Азия и Европа на фона на засилващите се притеснения относно епидемията на новия коронавирус в Китай, която вече доведе до пълната блокада на два многомилионни града в азиатска държава и до опасения, че може да прерасне в пандемия, предаде  . По последна информация броят на загиналите от смъртоносния вирус в Китай е 17, а заразени са вече близо 600 точно преди началото на Лунната нова година, когато по принцип милиони китайци се отправят на едноседмични пътувания в и извън страната. Съобщава се за заразени във все повече други, предимно азиатски държави, което засилва опасенията, че евентуална вирусна пандемия може да засегне все още нестабилната азиатска и световна икономика. Смесените финансови отчети за последното тримесечие на големи американски компании също допринасят за негативната инвеститорска настройка на пазарите на акции в САЩ. Индексът DJIA стартира търговията в четвъртък с понижение от над 100 пункта (понижение с 0,4%), широкият индекс S&P500 - с 0,3%, а технологичният Nasdaq Composite - с 0,15%. Акциите на Procter & Gamble поевтиняват слабо с 0,1%, след като голямата компания за потребителски продукти отчете по-добри от очакваното печалби през последното тримесечие, но при по-слаби данни за приходите. Спад с 2,5% има при акциите на Comcast Corp., въпреки че медийният гигант представи по-добри данни за приходите и продажбите през последното тримесечие на 2019-а година, тъй като нейното поделение NBC Universal отчете спад на приходите с 2,6% при техен растеж с 1,4% за Sky. Слабо понижение с 0,2% има при акциите на American Airlines Group Inc. след смесен финансов отчет на големия авиопревозвач. Ръст с близо 5% обаче има при акциите на друг американски авиопревозвач - JetBlue Airways Corp. след силни печалби за последното тримесечие. Силно поевтиняване с между 4% и 5% има при акциите на казино и хотелиерските оператори като Wynn Resorts Ltd , Melco Resorts & Entertainment Ltd и Las Vegas Sands Corp, тъй като голяма част от техните приходи идват от Китай.", "date": "2020.01.23", "title": "Уолстрийт стартира с понижения заради китайската вирусна епидемия"}
{"url": "https://www.24chasa.bg/novini/article/8106081", "text": "С оръжия е търгувала бандата грузинци, движила се с Ролс-Ройс, за чието разбиване премиерът Бойко Борисов похвали МВР.  Групата е била следена доста време. В гараж е открита луксозната кола. Проверява се дали не е крадена. Намерено е и голямо количество оръжия със заличени номера. Сред тях има както пистолети, така и дългоцевно оръжие. „Да похваля МВР за тази операция, която направиха. Такива сериозни хора гониха, толкова оръжие. Не бях виждал в „Ролс Ройс” да се движат. Никой не очаква от Ролс-Ройс да го нападнат”, с тези думи министър-председателят похвали акцията на униформените.", "date": "2020.01.23", "title": "Бандата грузинци с ролс-ройса, за която Борисов похвали МВР, търгувала с оръжия"}
{"url": "https://www.24chasa.bg/novini/article/8106124", "text": "\"Гласът\" на древен египетски жрец прозвуча за пръв път след смъртта и мумифицирането му преди 3000 г, съобщиха Асошиейтед прес и БТА/ Жрецът Несямун живял при фараон Рамзес XI, който управлявал в началото на единадесети век пр.н.е. Мумията му, която е в Градския музей на Лийдс, е изучавана много. Превръзките на мумията са развити през 1824 г. и последвалите изследвания установяват, че мъжът е починал на около петдесетгодишна възраст. Като вероятна причина за смъртта му учените допускат алергична реакция, предизвикана от ухапване на езика му от насекомо. Екип от специалисти възстанови с 3D-принтер говорния апарат на жреца, за да се разбере как е звучал гласът му. \"Пресъздаваме звука от гласа на Несямун в саркофага. Това не е звукът от неговия говор, той всъщност не говори\", обясни съавторът на проучването проф. Дейвид Хауърд, завеждащ секцията по електронно инженерство в Роял Холоуей към Лондонския университет. Експертите са направили поредица от компютърни томографии на мумията, благодарение на които реконструират дигитално говорния апарат на жреца и го възпроизвеждат с 3D принтер", "date": "2020.01.23", "title": "Мумия на 3000 г. \"проговори\" във Великобритания"}
{"url": "https://www.24chasa.bg/novini/article/8106120", "text": "Седем души станаха жертва на бурята, която удари Испания със силен вятър и обилен сняг. Четирима души се водят за изчезнали, предава \" \". Ураганните ветрове и огромните вълни в крайбрежните градове нанесоха сериозни щети на магазини и ресторанти, разрушиха съоръженията на плажа и наводниха улици в източната част на страната. В южната част на Франция 1500 души бяха евакуирани, тъй като две реки бързо преляха. Метеоролозите заявиха, че дъждовете ще продължат и днес с различна интензивност в най-южните средиземноморски департаменти на Франция.", "date": "2020.01.23", "title": "Бурята \"Глория\" със 7 жертви и удари бреговете на Франция (Видео)"}
{"url": "https://www.24chasa.bg/novini/article/8106168", "text": "Германската семейна компания \"Villeroy & Boch AG\" обмисля придобиването на групата Ideal Standard, която притежава заводи и в България, предаде  . Информацията идва от официално съобщение на немската компания, като реакция на публикация на списание Manager Magazin. \"В отговор на медийните спекулации, \"Villeroy & Boch AG\" съобщава, че в момента обмисля придобиването на групата \"Ideal Standard\", се казва в него. Оценката на групата производител на санитарна керамика обаче е в начален етап и за момента не е взето никакво обвързващо решение нито дали да се пристъпи към започване на процес по придобиване, нито по каквито и да е финансови параметри на евентуалната сделка. \"Възможно е \"Villeroy & Boch AG\" да се откаже от проекта или придобиването да бъде засегнато по други причини\". \"Villeroy & Boch\" е един от водещите премиум производители на керамични продукти. Семейният бизнес, основан през 1748 г. с централа в Метлах, Германия, работи в 125 държави. През 2018 г. тя има оборот от €853 милиона евро. За нея работят 7 500 служители в световен мащаб, като има производства в 14 държави. Продуктите ѝ се продават в 125 страни. \"Идеал Стандарт - Видима\" е част от групата на \"Ideal Standard International\". Компанията у нас е основана през 30-те години на миналия век като в момента развива дейност под две отделни марки - \"Vidima\" и \"Ideal Standart\". Дружеството има производствени база в град Севлиево и в село Граница. В тях се правят различни продукти за баня и санитарни помещения. От двата завода излизат около 6 милиона изделия годишно и по този показател те се нареждат сред най-големите производители на смесители за батерии в света. Продукцията на компанията се изнася за пазари в Европа, Азия и Африка. За компанията в България работят близо 3200 души. Групата има 18 завода в 9 страни.", "date": "2020.01.23", "title": "Германска компания обмисля да придобие \"Идеал Стандарт - Видима\""}
{"url": "https://www.24chasa.bg/novini/article/8106185", "text": "Турски прокурор поиска доживотна присъда затвор при строг режим за главата на \"най-ужасяващото семейство\" в Турция по обвинения в извършване на редица жестоки убийства, включително на 35-годишна жена и осемгодишната й дъщеря, съобщи турската телевизия СиЕнЕн-Тюрк. Тунджер Устаел от семейство Палу и още шестима обвиняеми по делото срещу семейство Палу се явиха в съда в град Коджаели (Западна Турция). Днес в съда за тежки престъпления в Коджаели се състоя петото заседание по делото срещу бруталното семейство, предаде БТА. Срещу Тунджер Устаел са повдигнати редица обвинения, включително за извършване на умишлени убийства, лишаване от свобода на хора, използване на чужди кредитни карти. Устаел е обвинен и в прилагане на мъчения и сексуални посегателства над деца. Останалите обвиняеми, които са вярвали в свръхестествените способности на Устаел, са заподозрени в оказване на съдействие на Устаел и прикриване на престъпленията му. На 10 януари 2019 г. членовете на \"най-ужасяващото семейство\" в Турция бяха арестувани в пряк ефир. Седемте членове на семейството, което шокира цяла Турция, бяха арестувани по време на предаване за разследвания на водещата Мюге Анлъ, излъчвано по частната телевизия АТВ. Предаването на Анлъ е било гледано от милиони зрители в Турция.", "date": "2020.01.23", "title": "Искат доживотна присъда за главата на \"най-ужасяващото семейство\" в Турция"}
{"url": "https://www.24chasa.bg/novini/article/8106238", "text": "ЕС прави всичко възможно, за да отнеме правомощията на страните членки и да ги делегира изцяло на Брюксел. Това заяви пред   британският евродепутат Джефри ван Орден, който е от групата на Европейските консерватори и реформисти. \"Една от областите, в които работих доста време, е сигурност и отбрана, само че в момента има много силно движение в ЕС да се премахне ветото на страните членки във външната политика и отбраната\", каза още той. \"Тук искат нещата в тези области да се решават повече или по-малко от Брюксел или всъщност от Париж и Берлин. Също така искат да се отърват от ветото на страните членки върху данъчното облагане. И като се започне с отнемането на властта на националните правителства в тези области, започвате да се питате какво им се оставя. Точно това е причината ние да се оттеглим. Надявам се останалите да се опитат да променят посоката, в която се движи ЕС\", допълни още той. Седмица преди официалното оттегляне на Обединеното кралство от ЕС, Ван Орден, който бе и докладчик за България преди присъединяването ѝ към Общността, определя като \"изключително грешна преценка\" решението на Европейската комисия да се затворят 3-ти и 4-ти блок на АЕЦ \"Козлодуй\". \"О, за \"Козлодуй\" се борих много здраво, за да запазя 3-тия и 4-тия блок. Съвсем скоро казах, че Европейската комисия направи грешна преценка, като настоя за преждевременното им затваряне\", уточни британският евродепутат. Според него много пари са били похарчени за подобряването на тяхната безопасност и е нямало причина животът им да не бъде удължен с още 20-30 години. \"България беше нетен износител на електрическа енергия, а след това почти се превърна във вносител. Точно във времето, когато се опитвахме да стимулираме икономиката, не мисля, че затварянето на двата основни снабдителя на страната беше в помощ на тази цел\", обобщи той.", "date": "2020.01.23", "title": "Джефри ван Орден: ЕС сгреши, като затвори блоковете в АЕЦ \"Козлодуй\""}
{"url": "https://www.24chasa.bg/novini/article/8106263", "text": "Главният изпълнителен директор на Deutsche Bank AG Кристиан Зевинг заяви, че Европейската централна банка е пропуснала възможността да прехвърли на положителна територия лихвените си проценти, докато икономиката все още е била силна, предаде \" \". С това той се присъединява към групата на други високопоставени мениджъри, които засилиха критиките си срещу ръководството на ЕЦБ преди първата му за годината среща в четвъртък, съобщава Bloomberg. В изказване в рамките на Световния икономически форум в Давос ръководителят на най-големия германски кредитор заяви, че намаляването на лихвите под нула е било правилен ход, за да се подсигури единната валута. Но колкото по-дълго налице са отрицателни и ниски лихвени проценти, толкова по-голяма става пропастта между корпорациите и инвеститорите, които се облагодетелстват от евтините заеми и хората, чиито спестявания се изпаряват, коментира той. „Изпуснахме изхода“, посочи Зевинг по време на дискусия в същия ден, в който ЕЦБ заседава във Франкфурт. Според него няма да има бърза промяна на лихвите, но очаква „една или друга“ промяна по време на мандата на управителя на ЕЦБ Кристин Лагард. Очакванията са съветът на ЕЦБ да остави без изменение лихвените проценти и през януари, като днес също така ще бъде обявена и първата оценка на целта за инфлация от 2003 г. насам. Критиките на Зевинг отразиха коментарите на бившия управител на Бундесбанк Аксел Вебер, който в момента е председател на UBS Group AG, както и на Кеес ван Дийкузен – ръководител на холандския кредитор ABN Amro Bank. В интервю от сряда Вебер заяви, че отрицателните лихвени проценти са пречка, а не „удобен инструмент“ за парична политика. „Колкото по-дълго се запази тази политика, толкова по-важни стават страничните ефекти“, заяви той. Политиката на ЕЦБ, започната от предходния управител Марио Драги, затруднява европейските банки, тъй като така те са принудени да плащат на ЕЦБ за депозити, заяви на свой ред Ван Дийкузен.", "date": "2020.01.23", "title": "\"Дойче Банк\": ЕЦБ изпусна възможността за промяна на лихвите"}
{"url": "https://www.24chasa.bg/novini/article/8106314", "text": "САЩ наложиха днес нови санкции, свързани с Иран, предаде Ройтерс, като се позова на уебсайта на американското министерство на финансите. Обект на новите санкции са две физически лица и шест международни компании, включително четири фирми, които работят с Националната иранска петролна компания /National Iranian Oil Company/, съобщава БТА. Според ТАСС, която се позовава на Управлението за контрол на чуждестранните активи към финансовото министерство на САЩ (OFAC), на рестрикции са подложени един ирански и един китайски гражданин, както и една компания от Обединените арабски емирства и пет китайски фирми.", "date": "2020.01.23", "title": "САЩ наложиха санкции на 6 компании, свързани с Иран"}
{"url": "https://www.24chasa.bg/novini/article/8106325", "text": "Четирима души са приети в болница в Шотландия след подозрение, че са заразени с коронавируса, съобщи The Sun. Пациентите, чиято възраст и пол все още не са известни, пътували от китайския град Ухан през Лондон за Шотландия. Те имали гриподобни симптоми и респираторни затруднения, което наложило незабавното им хоспитализиране в университетската болница \"Кралица Елизабет\" в Глазгоу, предаде \" \". Тестовете все още не са успели да изключат вируса убиец, а пациентите, изолирани от болничния персонал, се лекуват от специални медици в стерилни костюми. Температурата на всички лекувани в болницата също ще се наблюдава като предпазна мярка. Болните не са били прегледани, когато пристигнали в Лондон, което предизвиква опасения, че смъртоносният коронавирус може да се разпространи във Великобритания. Предупредени са и всички пътници на летище \"Хийтроу\" веднага да сигнализират необходимите институции, ако нещо ги притесни в здравословното им състояние. . Вирусът вече се е разпространил и в други държави, които са наложили специални мерки по всички летища.", "date": "2020.01.23", "title": "Китайският коронавирус стъпи в Европа - изследват 4-ма болни"}
{"url": "https://www.24chasa.bg/novini/article/8106340", "text": "По-тежки наказания за агресорите, които нападат лекари, записаха депутатите от здравната комисия с поправка на първо четене в Наказателния кодекс, предаде \" \". Вносителите на текстовете са от „Обединени патриоти“, а целта е да се ограничат нападенията над медици, предвид ужасяващите случаи в последно време. За причиняване на средна телесна повреда наказанията скачат от 3 г. на 5 г., а за лека телесна повреда – от 1 г. на 2 г. От Българския лекарски съюз подкрепиха поправките, като посочиха, че те няма да решат проблемите с насилието над лекари, но пък мярката била стъпка в правилната посока. „Важно е хората да стигат до логическата идея, че никое нормално общество не бие своите лечители“, взе отношение и шефката на здравната комисия Даниела Дариткова.", "date": "2020.01.23", "title": "Здравната комисия: Минимум 7 г. затвор за побой над лекар"}
{"url": "https://www.24chasa.bg/novini/article/8105617", "text": "Обвиненият за 2 брутални изнасилвания на жени в София нидерландец Йохан Стелингверф се представил на първата си жертва с името Йохан Ван Дам. Той се запознал с Дж. Пап в Будапеща на 7 октомври 2019 г. и след кратък флирт я поканил в България. Преди да пристигне в София, Пап поддържала връзка с него по интернет. Според показанията й Йохан не скрил, че иска по-разкрепостени отношения, но тя го предупредила, че е против садистичния и групов секс. Доверила му се, омагьосана от чара му, без да подозира, че е осъждан за изнасилване в родината си и че е известен в медиите там с прозвището Валиумния изнасилвач. В апартамент под наем на столичната ул. “Одрин” на 24 октомври м.г. унгарката била подложена на серия гаври, стана ясно в Софийския градски съд (СГС) в сряда. Йохан й дал алкохол и опиати и тя изпаднала в безпомощно състояние. Започнал да прави секс с нея без да обръща внимание на виковете й да спре. Според съда Йохан е удрял жената с електрошокова палка, поливал я с узо, а тя повръщала. Щипал я и я рязал по гърдите. Нанесъл й удар с юмрук в слепоочието и в резултат в момента тя не виждала добре с едното око. На моменти при изнасилването дори изпадала в безсъзнание. Според СГС по делото има данни, въз основа на които Стелингверф може да получи още 2 обвинения - за блудство и за полов акт с насилие. Преди да бъде задържан заради гаврата с унгарката, нидерландецът попадна в ареста по жалба на 32-годишна столичанка, пак за брутално изнасилване. В началото на януари съдът го пусна под домашен арест с мотива, че няма информация да е осъждан и издирван в чужбина и няма риск да извърши друго престъпление. По делото на унгарката обаче вече са приложени 2 справки от Европейската информационна система. Според тях Стелингверф е осъден в родината си през 2010 г. на 5 г. и 8 месеца за 2 изнасилвания и още 1 сексуално посегателство, но вече е реабилитиран. В Малта е обвинен за измама и изнасилване на жена, с която също е имал интимна връзка. Делото е в съда, но още не е приключило. Малтийските магистрати пуснали Йохан да се върне с баща си в Нидерландия при условие, че ще се явява на заседанията им. Арестът на Йохан у нас попречил делото в Малта да продължи. Дж. Пап подала сигнал близо месец след изнасилването, тъй като била в шок, обикаляла лекари и първо се обърнала към унгарската полиция. Жалбата й от 27 ноември е пратена по мейл до МВР у нас. Йохан излъгал унгарката не само за името, но и за националността си. Казал, че е от Дания. Той е разкрит след сравнение на снимки. Съдебно-психиатрична експертиза на унгарката показала, че тя не е склонна към симулиране или преекспониране на фактите. Магистратите отказаха да пуснат Стелингверф под домашен арест, тъй като престъпленията, за които е обвинен, са извършени в апартамента му и няма гаранция, че подобно посегателство няма да се повтори. 38-годишния Йохан за пореден път заяви, че не е извършил престъпление и се оплака от насилие в ареста. “Очите ми бяха подути и сини от ежедневния бой. Страдах и след като миналата седмица ме върнаха в ареста. Виках за помощ и милост. От посолството ме посетиха и се опитаха да облекчат положението ми.  Ако ме пуснете, няма да избягам и да излъжа доверието ви”, увери той. Молбите му не трогнаха съда. Стелингверф бе посъветван в съдебната зала, ако е бил бит, докато е бил задържан, да подаде жалба, за да започне разследване. Според съдиите обаче до момента такива доказателства по делото няма.  Според защитата в случая с унгарката ставало дума \"за сантиментална връзка с всички екстри, но нищо повече\". Повторният арест пък бил предприет, защото нидерландецът станал \"медийно известен\" у нас. Магистратите обаче напомниха, че посегателството спрямо унгарката и жалбата й са подадени много преди за чужденеца да се разчуе у нас.   Според един от адвокатите нидерландецът е в страната ни от 3-4 г.,  има туристическа фирма за пътешествия с мотоциклети из България и Сърбия и пътувал много. На 3 януари т.г. районната прокуратура му наложила забрана да напуска страната.", "date": "2020.01.23", "title": "\"Валиумният изнасилвач\" се представил за Йохан Ван Дам, бил с палка своя жертва (Обзор)"}
{"url": "https://www.24chasa.bg/novini/article/8106430", "text": "Британски съд постанови екстрадицията на френско-алжирски бизнесмен, издирван във Франция, като част от разследване за предполагаемо либийско финансиране на предизборната кампания на експрезидента Никола Саркози през 2007 г., съобщи Националната финансова прокуратура пред АФП в четвъртък. 60-годишният Александър Джурхи беше арестуван на летище Хийтроу през януари 2018 г. по европейска заповед, издадена от френски съдии по обвинение за присвояване на публични средства и корупция. Оттогава Джурхи е под гаранция, под домашен арест в Лондон заради сърдечни проблеми, предава \" \". Френски следователи разглеждат предполагаемото му участие в продажбата на вила във френските Алпи през 2008 г. на стойност 1,3 милиона евро за \"напомпана цена\" от около 10 милиона евро. Либийски инвестиционен фонд, управляван от Башир Салех, бившият шеф на кабинета на сваления лидер Муамар Кадафи, купува имота, а Джурхи е заподозрян, че е негов истински собственик. Освен това Джурхи е обвинен, че е платил 500 000 евро на помощника на Саркози Клод Гуан, \"така че той да използва позицията си за извършване на различни интервенции, за да помогне на г-н Джурхи в неговите бизнес дела\". Бизнесменът твърди, че е жертва на \"съдебен капан\". Според европейското законодателство британските власти разполагат с десет дни да изпълнят последното решение на съда, взето в сряда, да изпратят Джурхи във Франция. Няма допълнителна възможност за обжалване. Бизнесменът също оспори валидността на заповедите за арест срещу него, като заяви, че никога не е бил в бягство. Тази жалба ще бъде разгледана от Апелативния съд в Париж на 19 март, заедно с молби за обезсилване на разследването, подадена от Саркози, Гуан и други бивши министри.", "date": "2020.01.23", "title": "Лондон екстрадира във Франция бизнесмен, свързан с дело срещу Саркози"}
{"url": "https://www.24chasa.bg/novini/article/8105218", "text": "Президентът на Израел Реувен Ривлин откри международния форум в памет на жертвите на Холокоста, предадоха световните агенции. Ривлин благодари на лидерите от цял свят, че с участието си в събитието са изразили солидарност с еврейския народ. \"Земята скърби заради жестокостите, които тези жертви преживяха\", заяви Ривлин. \"От името на еврейския народ благодаря ви за вашата солидарност\", каза той, обръщайки се към близо 50-те лидери, събрали в мемориалния център \"Яд Вашем\". Държавният глава предупреди, че антисемитизмът не засяга само евреите. Антисемитизмът и расизмът са \"злокачествено заболяване\", предупреди той и подчерта, че нито \"една демокрация няма имунитет срещу него\". Ривлин обаче изтъкна, че \"държавата Израел не е жертва и винаги ще е гарант за сигурността на евреите\". В реч пред участниците във форума израелският премиер Бенямин Нетаняху нарече Иран най-антисемитския режим на планетата, предаде Ройтерс. Той призова за обща и решителна позиция срещу този \"най-антисемитски режим на планетата\" и допълни, че \"този режим открито се опитва да разработи ядрени оръжия и да унищожи единствената еврейска държава\". \"Израел поздравява президента Тръмп и вицепрезидента Пенс, за това че се противопоставят на тираните от Техеран\", каза Нетаняху. Той посочи, че в основата на еврейската държава е нуждата от предотвратяване на повторението на ужасите на Втората световна война, предаде ТАСС. \"В основите на държавата Израел лежи нуждата от предотвратяване на трагедията на Холокоста. Израел ще е вечно благодарен на съюзниците за жертвите, дадени за разгрома на нацистите и спасяването на цивилизацията. Без това спасяване нямаше да има оцелели\", каза премиерът. По-рано днес, когато заедно с руския президент Владимир Путин откри паметник на защитниците и жителите на Ленинград по време на блокадата, Нетаняху говори за съветските жертви през Втората световна война. Той каза, че дори и за секунда не трябва се заличават жертвата и приносът на бившия Съветски съюз в разгрома на \"нацисткото чудовище\", предаде Асошиейтед прес. В международния форум в \"Яд Вашем\" участват американският вицепрезидент Майк Пенс, френският президент Еманюел Макрон, германският президент Франк-Валтер Щайнмайер, британският принц Чарлз, руският президент Владимир Путин. На събитието ще говорят представителите на четирите страни съюзници във Втората световна война и на Германия. Полският президент Анджей Дуда отклони поканата за участие, изразявайки разочарование, че няма да бъде сред ораторите. За сигурността на високопоставените гости в Ерусалим днес се грижат 11 000 военни и доброволци.", "date": "2020.01.23", "title": "Израел благодари на световните лидери за солидарността им с еврейския народ"}
{"url": "https://www.24chasa.bg/novini/article/8105219", "text": "Видинският окръжен съд постанови мярка за неотклонение \"задържане под стража\" за 47-годишният Александър Стоянов от Видин, заподозрян за извършено убийство. В мотивите си съдията по делото Светла Стоянова посочи тежестта на обвинението срещу него и опасността той да се укрие или извърши друго престъпление. Мярката може да бъде обжалвана пред Софийски апелативен съд в тридневен срок. Срещу Александър Стоянов се води досъдебно производство по чл.115 от НК, за убийство, за което законът предвижда наказание лишаване от свобода от 10 до 20 години, предава БТА. Инцидентът, при който почина 31-годишен мъж, е станал на 19 януари в местно питейно заведение. При възникнал скандал в компания от 4-5 души е произведен изстрел от газов пистолет, собственост на обвиняемото лице, при който е пострадал 31-годишен мъж, съобщиха от полицията. Пострадалият е транспортиран с линейка и на път за болницата е починал. Установено е, че в заведението, където е станал инцидента няма охрана, камерите не работят, а работното време е от 4 до 7,30 часа. Около 40 часа Стоянов е бил в неизвестност, след което се е предал в полицията в присъствие на адвокат. На делото днес стана ясно, че Стоянов е бил съден, но реабилитиран, съобщи адвокатът на обвиняемия - Герго Гергов.", "date": "2020.01.23", "title": "Оставиха за постоянно в ареста заподозрения за убийството на мъж във Видин"}
{"url": "https://www.24chasa.bg/novini/article/8105240", "text": "Проектът за рехабилитация на яз. „Студена“ е изготвен така, че строително-монтажните дейности да се извършват при непрекъсната експлоатация на язовира, като строително-монтажните работи по водния откос са изпълнени от водолази и са приключили през 2018 г. За изпълнението на ремонта на водния откос вода от язовира не е изпускана принудително. Това се посочва в писмен отговор на министъра на регионалното развитие и благоустройството Петя Аврамова на депутатски въпрос. С извършването на рехабилитацията се продължава експлоатационният живот и сигурността на язовира, подчертава министърът. Основните дейности по водния откос са извършени в периода 2017-2018 г. с монтиране на водонепропусклива система, състояща се от ПВЦ гоемембрана, дренажен пласт, система за отводняване зад геомембраната и система за закрепване към стената. Строителните работи под вода са извършeни в периода 15.09.2017 г. - 11.12.2018 г. и включват почистване и премахване на разхлабен торкрет, измиване с водна струя, изравняване на повърхностите, поставяне на подложен геотекстил и геомембрана върху водния откос на стената, закрепване в долния край. Дейностите по почистване и премахване на разхлабен торкрет под вода на дълбочина от 0 м до 10 м и от 10 м до 20 м са извършени в периода 13.12.2017 г. - 09.05.2018 г. при средно водно ниво на 832,20 м - 840,00 м. Дейностите по измиване с водна струя под налягане под вода на дълбочина от 0 м до 10 м и между 10 м и 20 м са извършени в периода 12.08 - 20.09.2017 г. при водно ниво над 836 м: 12.08.2017 г. - 05.09.2017 г. при водно ниво 837,00 м – 16,763 млн. куб. м; 06.09.2017 г. - 20.09.2017 г. при водно ниво 836,00 м – 15,590 млн. куб. м. Дейностите по изравняване на повърхността след почистване под вода на дълбочина между 0 м и 10 м и между 10 м и 20 м са извършени в периодите 20.10.2017 г. - 05.10.2018 г. при водно ниво над 832 м: 20.10.2017 г. - 20.11.2017 г. при водно ниво 832,20 м – 11,358 млн. куб. м; 16.01.2018 г. - 16.03.2018 г. при водно ниво 835,00 м 14,551 млн. куб. м; 05.08.2018 г. - 15.08.2018 г. при водно ниво 840,00 м - 20,629 млн. куб. м; 29.09.2018 г. - 05.10.2018 г. при водно ниво 837,00 м – 16,763 млн. куб. м. Дейности по поставяне на подложен геотекстил от към водната страна и поставяне на геомембрана върху водния откос на стената под вода на дълбочина от 0 м -10 м и 10 м - 20 м са извършени в периода 15.12.2017 г - 10.12.2018 г.: 15.12.2017 г. - 30.01.2018 г. при водно ниво 833,00 м – 12,336 млн. куб. м; 05.04.2018 г. - 12.06.2018 г.. при водно ниво 840,00 м - 20,629 млн. куб. м; 15.06.2018 г. - 30.06.2018 г. при водно ниво 840,00 м - 20,629 млн. куб. м; 09.08.2018 г. - 31.08.2018 г. при водно ниво 839,70 м - 20,600 млн. куб. м; 05.10.2018 г. - 23.10.2018 г. при водно ниво 837,00 м - 16,763 млн. куб. м; 01.11.2018 г. - 15.11.2018 г. при водно ниво 835,40 м - 15,650 млн. куб. м; 01.12.2018 г. - 10.12.2018 г. при водно ниво 834,47 м - 14,616 млн. куб. м. Дейностите по закрепване в долния край под вода на дълбочина 10 м - 20 м са извършени в периода 01.12.2018 г. - 10.12.2018 г. при средно водно ниво 834,47 м или 14,616 млн. куб. м. Най-високото работно водно ниво на яз. Студена е 843,30 м, а преливният ръб е на кота 840,00 м. През 2018 г. водата в язовира е преливала през преливника в продължение на 89 дни в различни периоди от време, като последното преливане е на 04.08.2018 г. Съгласно предписанията на Министерството на околната среда и водите за поддържане на указания обем вода в язовира от 21 млн. куб. м, ВиК операторът е извършвал контролирано изпускане на водни количества през съоръженията към язовирната стена през периода от 01.04.2018 г. – 14.08.2018 г., когато водното ниво в язовира варира от 840,34 м до 839,55 м. Преливането през преливника и контролираното изпускане нямат връзка с изпълняваните строителни работи по язовирната стена, а са следствие на високото водно ниво в съоръжението и дадените указания от МОСВ обемът в него да не надвишава 21 млн. куб. м. Рехабилитацията на яз. „Студена“ се изпълнява по сключения на 08.09.2016 г. договор за строително-монтажни работи с международния консорциум „S.C. HIDROCONSTRUCTIA S.A. – HBM Kft – CARPI Association”, срокът по който е 28.02.2020 г. Изпълнението на строително-монтажните работи е над 80 %, като ремонтът на стената е извършен. Предстои завършване на дейностите по водовземната кула.", "date": "2020.01.23", "title": "Ремонтът на стената на „Студена“ направен при непрекъсната експлоатация на язовира"}
{"url": "https://www.24chasa.bg/novini/article/8105265", "text": "Паника обзе пасажерите на полет от Букурещ до Лондон на компанията Ryanair, след като салонът на самолета се изпълни с дим, съобщи “Индепендънт”. Минути след излитането на самолета пилотът предприел извънредно кацане. Всички 169 пътници и четиричленният екипаж са невредими. На видеото се чуват писъци и плач и се вижда мъж, който не може да освободи кислородната си маска. В момента тече разследване, за да се изяснят причините за дима. Според авиокомпанията става дума за нахлула течност за размразяване.", "date": "2020.01.23", "title": "Дим в самолет по маршрута Букурещ-Лондон предизвика писъци и плач (Видео)"}
{"url": "https://www.24chasa.bg/novini/article/8105340", "text": "Министърът на околната среда и водите Емил Димитров отиде до Драгоманското блато. Той обследва щетите от възникналия вчера пожар и заяви, че ако пожарът е причинен умишлено това е престъпление срещу природата. По първоначална информация огънят е засегнал и двете защитени зони от мрежата Натура 2000, които се намират в територията на Драгоманското блато, съобщиха от Министерството на околната среда и водите. Засегната е и туристическата инфраструктура. Пожарът се е разпрострял и извън територията на блатото, като по данни на ГД Пожарна безопасност и защита на населението общата засегната територия е около 1000 дка. Драгоманското блато е разположено в Западна България, в административните граници на област София и попада в границите на четирите общини Драгоман, Годеч, Сливница и Костинброд. То е местообитание на редица редки и защитени растителни и животински видове.", "date": "2020.01.23", "title": "Емил Димитров провери щетите от пожара в Драгоманското блато (Снимки)"}
{"url": "https://www.24chasa.bg/novini/article/8105338", "text": "Управлението на нюйоркското метро излезе с наглед странно становище за закъсненията на мотрисите в Куинс. Оказва се, че дървеници са виновни за причинения хаос в час пик в сряда, съобщава  . Две от гадините били открити в контролната кула на гарата Forest Hills-71st Ave и властите извели работещите от нея, за да я обезпаразитят. В кулата тогава на смяна са били четирима специалисти, които отговарят за пренасочването на влаковете M и R, след като стигнат до края на маршрута си. Именно тяхното извеждане е станало причина за транспортния проблем, тъй като било нужно време за обезпаразитяване и проветряване на помещенията, преди отново да седнат на работните си места. Часове по-късно работата на влаковете в метрото е била възстановена в пълен обем.", "date": "2020.01.23", "title": "Спряха метрото в Ню Йорк заради две дървеници"}
{"url": "https://www.24chasa.bg/novini/article/8105360", "text": "„Във възторг съм от предложението на ВМРО. Отдавна беше време да се направи нещо за непушачите. Това са изключително крехки и раними създания. Два дни ми изглеждат малко. Мисля, че им трябва поне седмица. Те се изтощават да мислят как да живеят здравословно”. Това коментира с усмивка евродепутатът Андрей Слабаков в предаването „Плюс-минус. Коментарът след новините\" по  . Той отговори на  „Готови сме да работим за непушачите. Даже смятам, че трябва да се пенсионират на 40-годишна възраст преди миньорите, тъй като те наистина са много изморени. Представете си колко книги за здравословен живот са изчели”, заяви още евродепутатът. „Те също трябва да оцеляват по някакъв начин. Очевидно ужасно много ги тровим и им пречим и те заслужават своята почивка”, продължи Слабаков. Той коментира и пакета „Мобилност”, срещу който е България, но беше одобрен в края на миналата година. „Не съм в тази комисия, Ангел Джамбазки е там. Стараем се да омекотим тази безумна мярка. Това, че не е еко да се връщат всички камиони на всеки 20 дни е очевидно. Това е тотално антизелено. Не знам защо това се натрапва като някаква много приятна мярка. Но правим каквото можем. В този парламент нещата се решават в неформални разговори”, поясни Слабаков. Той коментира и АМ „Струма”, за която България изтегли апликационната си форма. „Така наречените еколози, а за мен отровно зелени същества, разпространяват неверни слухове. Изтегляме апликационната форма, която ще влезе в края на 2020 г., защото има допълнителни екологични изисквания. Просто ще се забави строителството. България няма да изгуби нищо. Около края на 2026 г. България ще има тази магистрала „Струма”. Забавихме се благодарение на усилията на някои неправителствени организации, които правят всичко възможно, за да попречат това да се осъществи, коментира Слабаков.", "date": "2020.01.23", "title": "Слабаков духовит: Непушачите да се пенсионират преди миньорите"}
{"url": "https://www.24chasa.bg/novini/article/8105392", "text": "Изгряващата звезда на руската комедийна сцена Александър Долгополов напусна Русия заради опасения от полицейска проверка, предаде Франс прес. След един от спектаклите му, излъчен в Ютюб, двадесет и пет годишният Долгополов е бил уведомен от полицията, че срещу него се води проверка. Долгополов ще остане в чужбина, докато ситуацията се изясни, заяви адвокатът му Леонид Соловьов, който уточни, че не знае конкретният мотив за задействаната срещу клиента му процедура. Ясно е, че вниманието на полицията е било привлечено от спектакъла на комика, каза Соловьов. Според руски медии властите са предприели действия срещу Долгополов след сигнал на жител от региона на Москва, че комикът е оскърбил религиозните чувства на вярващите. Адвокатът му обаче каза, че не знае за такъв сигнал. Местната полиция потвърди пред Франс прес, че е получила сигнал за оскърбяване на религиозни чувства, но не потвърди дали става дума за Долгополов. В спектакъла, заради който се предполага, че Долгополов е попаднал в полезрението на органите на властта, комикът се шегува с рядко срещаното в Русия име Богдан (\"дар от Бога\"). Пред развеселената публика Долгополов казва също, че е щяло да бъде по-добре, ако Исус Христос се е казвал Богдан. В изпълнението на Долгополов има иполитически шеги. Една от тях е, че населението на Русия се дели на две части: \"Едни, които знаят да пишат, четат и правят логически изводи, и други, които подкрепят Владимир Путин\". \"Ако Путин заповяда на всички руснаци да скочат в лава, какво ще кажат те? - Господи, какъв кошмар, къде ще намерим лава?\", гласи друга шега на Долгополов.", "date": "2020.01.23", "title": "Комик напусна Русия, страхува се, че полицията го преследва (Видео)"}
{"url": "https://www.24chasa.bg/novini/article/8105435", "text": "Съединените щати днес засилиха натиска върху Косово и Сърбия да направят взаимни отстъпки и да съживят усилията за нормализиране на отношенията си, предадoха ДПА и БТА. Специалният пратеник на президента Доналд Тръмп Ричард Гренел заяви, че Косово трябва да премахне наказателните митнически такси върху стоките от Сърбия, за да позволи на процеса да се придвижи напред. Прищина въведе таксите през ноември 2018 г. в отговор на кампания на Белград, целяща да попречи на Косово да се присъедини към някои международни организации. Сърбия също така води кампания сред страните членки на ООН, които са признали Косово, да оттеглят решението си. \"Важно е, ако искаме да вървим напред, тези тарифи да бъдат отменени\", заяви Гренел след среща с вероятния бъдещ премиер Албин Курти в Прищина. Курти, който има твърда позиция спрямо Сърбия, се опитва да постигне споразумение за коалиция след изборите през октомври. \"Митата трябва да бъдат премахнати едновременно със спирането от страна на Сърбия на кампанията за оттегляне на признаването (на Косово)\", посочи Гренел. Утре той ще отпътува за Белград, където ще се срещне със сръбския президент Александър Вучич. Посещението му идва, след като в понеделник Сърбия и Косово се споразумяха да възобновят преките полети между Белград и Прищина след близо 20 години, напомня ДПА.", "date": "2020.01.23", "title": "САЩ призоваха Косово да премахне 100-процентовите мита за сръбските стоки"}
{"url": "https://www.24chasa.bg/novini/article/8105455", "text": "Вулканът Везувий е превърнал мозъка на една от изпепелените жертви в стъкло, съобщиха Асошиейтед прес и БТА. Археолози, работещи на мястото на древния римски град Херкулан, са открили и изследвали човешка мозъчна тъкан. Това се случва твърде рядко и обикновено тя е с мека и мазна консистенция, се посочва в публикация в сп. \"Ню Ингланд джърнъл ъв медисин\". Изригването на Везувий през 79 г. унищожава мигновено жителите на Помпей и на съседния Херкулан. Само за няколко часа територията в радиус от двадесет километра около вулкана е погребана под вулканична пепел. Останките на мъж върху дървено легло са открити в Херкулан, който бил по-близо до вулкана от Помпей, през 60-те години на миналия век. Смята се, че мъжът бил пазач на храм. Екип, воден от Пиер Паоло Петроне, антрополог в университета \"Федерико Втори\" в Неапол, определи, че мозъкът на жертвата бил е превърнат в стъкло в процес, при който тъканта изгаря при висока температура и след това е изложена на доста по-ниска температура. Фрагменти от бляскав черен материал били открити в останките от черепа на жертвата. Анализът на овъгленото дърво показа максимална температура от 520 градуса по Целзий. В костите на гръдния кош на жертвата пък е открита втвърдена пореста маса, която също е уникална находка. Учените я сравняват с находки от жертви на по-скорошни исторически събития като бомбардировките на Дрезден и Хамбург през Втората световна война.", "date": "2020.01.23", "title": "Мозък се е превърнал в стъкло\nпри изригването на Везувий"}
{"url": "https://www.24chasa.bg/novini/article/8105096", "text": "Eкологична катастрофа, икономическа разруха и безработица, силно земетресение, водна криза и режим на питейната вода, спиране на топлоподаването, замърсяване на въздуха със серен диоксид, изгаряне на отровни отпадъци, висока престъпност, опасно пропадане на земни пластове и ерозия от подпочвени води... Бедствията, застигнали Перник през последните години сякаш надхвърлят обяснимото с логични аргументи. Дали няма някаква свръхестествена причина толкова нещастия да се натрупват на едно и също място за кратък срок от време? Още повече, че в историята има и други такива случаи с прокълнати градове в различни континенти. Какво още може да има дял в кармичната обреченост на района - четете  .", "date": "2020.01.23", "title": "\"168 часа\": Прокълнатият Перник"}
{"url": "https://www.24chasa.bg/novini/article/8105470", "text": "Служители на цирка в Екатеринбург с помощта на полицията заловиха двете избягали слоници. Докато ги товарели във фургоните, животните видели снега и хукнали към него, „за да се порадват преди дългото пътуване”, съобщи РИА Новости, цитирана от БГНЕС. По-рано местни жители публикуваха в социалните мрежи снимки и видео, на които се вижда как два слона се опитват да излязат от поляната, на която са ги отвели цирковите работници. Въжето на крака на едната от слониците се скъсало и тя успяла да изскочи на пътното платно. Очевидци са успели да заснемат и как едното от животните лежи в снега. От цирка уточняват, че инцидентът се е случил с 45-годишната Карла и 50-годишната Рания по време на изпращането им на гастрол в Санкт Петербург. Животните участват в програмата „Италиански цирк”. Циркът в Екатеринбург е построен така, че товаренето става извън територията му. След като напуснали пределите на цирка слоновете вероятно се зарадвали на снега, видели дърветата и минаващите наблизо пешеходци и решили, че са зрители. Рания останала до дървото, а Карла пресякла пътя, за да отиде до снежната пряспа, съобщават от цирка. От местната полицейска служба съобщават, че служителите на пътната полиция са помогнали на работниците в цирка при залавянето на животните, като са спрели движението , за да обезпечат сигурността на пътя. По-рано местни жители публикуваха в социалните мрежи снимки и видео, на които се вижда как два слона се опитват да излязат от поляната, на която са ги отвели цирковите работници. Въжето на крака на едната от слониците се скъсало и тя успяла да изскочи на пътното платно. Очевидци са успели да заснемат и как едното от животните лежи в снега. От цирка уточняват, че инцидентът се е случил с 45-годишната Карла и 50-годишната Рания по време на изпращането им на гастрол в Санкт Петербург. Животните участват в програмата „Италиански цирк”. Циркът в Екатеринбург е построен така, че товаренето става извън територията му. След като напуснали пределите на цирка слоновете вероятно се зарадвали на снега, видели дърветата и минаващите наблизо пешеходци и решили, че са зрители. Рания останала до дървото, а Карла пресякла пътя, за да отиде до снежната пряспа, съобщават от цирка. От местната полицейска служба съобщават, че служителите на пътната полиция са помогнали на работниците в цирка при залавянето на животните, като са спрели движението , за да обезпечат сигурността на пътя.", "date": "2020.01.23", "title": "Циркови слонове в Русия избягаха, за да се търкалят в снега (Видео)"}
{"url": "https://www.24chasa.bg/novini/article/8105515", "text": "Районна прокуратура-Свиленград привлече като обвиняеми и задържа трима турски граждани за незаконно превеждане през границата на страната на чужденци, съобщиха от държавното обвинение. М.И /46 г./, Е.Г. /31 г./, и Т.Й., /29 г./ са били уличени за трафика през ГКПП Капитан Андреево - шосе от Република Турция у нас на трима иракски граждани, сред тях и малолетно дете. Според прокуратурата до момента е установено, че в Истанбул, Република Турция, тримата иракски граждани - двама съпрузи и малолетната им дъщеря на 13 години, се качили в автобус с турска регистрация по линията Истанбул - Букурещ. Водач на автобуса бил обвиняемият М.И., а като обслужващ персонал с него пътували и обвиняемите Е.Г. и Т.Й.. Преди турския граничен пункт иракските граждани били укрити от тримата обвиняеми в специален тайник във вътрешната част на автобуса до задната врата. На ГКПП Капитан Андреево след преминаването на турския граничен пункт била извършена паспортна проверка на пътуващите, след което автобусът бил изпратен за допълнителна инспекция в гаража на митницата. През това време укритите лица излезли от тайника, а служител на \"Гранична полиция\" установил тримата иракски граждани. Под ръководството на Районна прокуратура-Свиленград се извършват активни действия по разследването, като тримата обвиняеми са задържани за срок до 72 часа с постановление на наблюдаващия прокурор, допълват от държавното обвинение.", "date": "2020.01.23", "title": "Турски граждани са задържани и обвинени в трафик на хора в Свиленград"}
{"url": "https://www.24chasa.bg/novini/article/8104787", "text": "Китайските власти днес наложиха на жителите на още три града в провинция Хубей освен Ухан забрана за пътуване. Целта е да се ограничи разпространението на новия вирус, заразил стотици хора в страната, предадоха ДПА и БТА. От полунощ на 24 януари ще бъде спрян временно общественият транспорт в град Чъби, който е с население от половин милион души. Преустановяват се и транспортните връзки на града с други населени места. Преди това такива ограничения бяха наложени на Ухан, Хуанган и Ъчжоу. Жителите им са призовани да не напускат населените места. По последни данни на китайските власти от новия коронавирус в Китай са били заразени 634 души. 17 души са починали, предаде Ройтерс, като се позова на нови данни, съобщени по Китайската държавна", "date": "2020.01.23", "title": "Още три китайски града са под карантина заради епидемията от пневмония (Обновена)"}
{"url": "https://www.24chasa.bg/novini/article/8105549", "text": "Популацията на пеперудите монарх, които зимуват в Калифорния, остава малка за втора поредна година, заявиха заели се с преброяването им екоактивисти, цитирани от Асошиейтед прес и БТА. Годишното изследване показва, че в района се срещат около 29 000 пеперуди от вида, чиито красиви криле са оцветени в оранжево и черно. Броят им не е много по-голям в сравнение с миналата година - 27 000 екземпляра. \"Надявахме се, че популацията им значително ще се увеличи, но за съжаление събраните данни показват друго\", каза експертката по опазването на паперудите монарх Ема Пелтън. За сравнение около 4,5 милиона пеперуди монарх са зимували в горски местности по калифорнийското крайбрежие през 80-те години на миналия век. Учени отбелязаха, че популацията на пеперудите монарх е спаднала до критично ниско ниво вследствие на обезлесяване в хабитата им и използването на пестициди и хербициди. ", "date": "2020.01.23", "title": "Пеперудите монарх в Калифорния продължават да намаляват"}
{"url": "https://www.24chasa.bg/novini/article/8105557", "text": "Северна Корея за първи път бе поканена на Мюнхенската конференция за сигурността през февруари, предаде Франс прес, като се позова на изявление от днес на организаторите на събитието. На конференцията Пхенян ще изпрати заместник-министъра си на външните работи Ким Сон-йон, посочва БТА. Американският държавен секретар Майк Помпео и иранският му колега Мохамад Джавад Зариф също се очаква да участват в Мюнхенската конференция. Както Иран, така и Северна Корея разработват ядрени програми и са в конфликт със САЩ по този въпрос, отбелязва Франс прес. Пхенян предупреди във вторник в Женева, че може да потърси \"нов път\" за защита на интересите си и ускоряване на ядрената си програма след въвеждането на нови санкции от САЩ срещу КНДР. Списъкът с участниците в Мюнхенската конференция все още не е готов. Очаква се представители на САЩ да са трима високопоставени служители: Майк Помпейо, министърът на отбраната Марк Еспър и председателката на Камарата на представителите Нанси Пелоси.", "date": "2020.01.23", "title": "Северна Корея за първи път е поканена на Мюнхенската конференция за сигурността"}
{"url": "https://www.24chasa.bg/novini/article/8104608", "text": "Сигурно е, че центровете от отворен тип, които в момента са в тежест на островите, ще бъдат закрити с прилагането на плана на правителството, заяви гръцкият министър на миграцията и убежището Нотис Митаракис, съобщава \"Катимерини\", цитиран от БТА. Митаракис направи това изказване след среща с областния управител и кметове на острови от северната част на Егейско море. Те пристигнаха в Атина, където връчиха декларация с искане за незабавно разтоварване на островите от десетките хиляди бежанци, блокирани на тях. Вчера по островите се проведоха масови протестни демонстрации на техни жители. Министърът каза, че на срещата са били установени известни различия между правителството и местните власти. Те са се съгласили, че има нужда от създаване на центрове от затворен тип, но има спорове за размера им и за начина им на функциониране.v", "date": "2020.01.23", "title": "Бежанските лагери от отворен тип на гръцките острови ще бъдат закрити"}
{"url": "https://www.24chasa.bg/novini/article/8103433", "text": "Броят на пътуващите през първите 10 дни от старта на „голямото пролетно пътуване\" за Китайската нова година отчита ръст от 2,5% на годишна база, конкретно 758 милиона, сочат официални данни, предава \" \". От 10 до 19 януари, пътуванията в жп транспорта са били 117 милиона, с 20,3% ръст спрямо миналата година, информира Министерството на транспорта. 612 милиона са пътуванията по магистрали. Секторът на авиацията отчита 19,13 милиона пътувания за споменатия период с 9,1% ръст на годишна база. Едноседмичната почивка за Лунната нова година започва на 24 януари, а „голямото пролетно пътуване\" известно още като чуънюн ще продължи 40 дни – от 10 януари до 18 февруари.", "date": "2020.01.23", "title": "758 милиона пътувания в Китай от старта на „голямото пролетно пътуване\""}
{"url": "https://www.24chasa.bg/novini/article/8104570", "text": "\"Пресцентърът на БЗНС с дълбока скръб съобщава, че ни напусна нашият съидейник и член на БЗНС Петко Огойски. Ревностен последовател на БЗНС, той остана верен на идеите на съюза до последния си дъх\", се казва в разпространеното съобщение до медиите. Петко Огойски е роден в село Огоя, на 1 ноември 1929 г. в местността Войкин дол. Произхожда от огойския род „Заяците“. Учи в родното си село, след което завършва гимназия в София. През 1950 г. е осъден на 5 години затвор за „вражески стихове и заговорническа дейност“ която присъда изтърпява в затвори и в концлагера Белене. След освобождаването му е приет в Историко-филологическия факултет на Софийски университет. Следването му е прекъснато от нова присъда през 1962 г. Депутат от квотата на БЗНС „Никола Петков“ в VII ВНС. Бил е главен редактор на в-к „Земеделско знаме“. Член на Съюза на българските писатели, на Съюза на българските журналисти, на Българското историческо дружество и на Съюза на краеведите в България. Петко Огойски е един от хората, които описаха страданията по време на комунистическия режим. До сетния си час работеше върху нови текстове и създаде безброй статии, разкази и стихове. Най-известните от тях са: \"Записки за българските страдания“, кн. 1,2,3. ; „Българска кръв“, изд. 1971 (стихотворения), „Шепа земя“, изд. 1971 (стихове и разкази) Поклонението ще бъде на 24.01.2020 г., от 11ч., в църквата на кв. \"Чепинци\". Бог да го прости и светла да е паметта му!", "date": "2020.01.23", "title": "Почина бившият депутат Петко Огойски, преживял ужаса в Белене"}
{"url": "https://www.24chasa.bg/novini/article/8104618", "text": "След опустошителните пожари и наводнения австралийците са изправени пред нова сериозна заплаха - смъртоносни паяци, съобщиха Си Ен Ен и в. \"Дейли стар\". Пожарите са принудили опасните фуниеобразни паяци да напуснат хабитатите си. Влагата след последвалите наводнения от друга страна създава отлични условия за живот за паякообразните, които обикновено обитават влажните горски райони на Източна Австралия, предава БТА. Фуниеобразните паяци са сред най-опасните представителите на клас Паякообразни в света. Едно тяхно ухапване е достатъчно да причини смърт за 15 минути, припомнят експертите. От Австралийски парк за земноводни отчитат, че активността на паяците се е повишила от няколко дни и отправят призив към гражданите към по-голяма бдителност. \"Заради скорошните дъждове и сегашните горещини фуниеобразните паяци ще започнат да се движат наоколо. Те са едни от най-опасните паякообразни на планетата и трябва да се отнесем много сериозно към заплахата, която представляват\", казва говорителят на парка Даниъл Рамзи. Призивът към гражданите да бъдат особено бдителни е отправен, след като жителка на Сидни е открила мъртъв фуниеобразен паяк в семейния басейн.", "date": "2020.01.23", "title": "След пожарите и наводненията нова заплаха грози Австралия"}
{"url": "https://www.24chasa.bg/novini/article/8104660", "text": "Благодарение на предприетите действия от органите на Специализирана прокуратура вчера в Комисията по хазарта бяха иззети документи, които до момента не бяха предоставени на финансовите инспектори на Агенцията за държавна финансова инспекция /АДФИ/, съобщиха от агенцията. От техния първоначален анализ става ясно, че има нарушения на Закона за хазарта по отношение на таксите, събирани от организаторите на хазартни игри, допълват от АДФИ. Според агенцията може да се направи извод, че обявената по време на изявлението на директора на АДФИ сума, която не е събрана от отделните организатори на хазартни игри, се оказва значително по-голяма. Очаква се инспекцията да приключи по-рано от определените срокове, пише в съобщението.", "date": "2020.01.23", "title": "АДФИ: Несъбраната сума от хазартни игри е значително по-голяма от съобщената"}
{"url": "https://www.24chasa.bg/novini/article/8104718", "text": "", "date": "2020.01.23", "title": "Един загина при катастрофа на столично кръстовище (Снимки)"}
{"url": "https://www.24chasa.bg/novini/article/8104729", "text": "Руският президент Владимир Путин призова към противопоставяне на всякакви прояви на ксенофобия и антисемитизъм, където и да възникват те, предаде ТАСС. Руският държавен глава говори за това на срещата си с израелския президент Реувен Ривлин. Руският президент е на посещение в Израел за участие в Петия международен форум в памет на жертвите на Холокоста и за отбелязването на 75-годишнината от освобождаването на концлагера \"Аушвиц\". \"Трябва да сме много внимателни, за да не пропуснем нищо подобно в бъдеще и да се противопоставяме на всякакви прояви на ксенофобия и антисемитизъм, където и да възникват и от когото и да идват\", каза Путин. \"За мен и за моите колеги е много важно днес да бъдем в Израел. Виждаме вашите усилия, усилията на цялото израелско ръководство за запазване на паметта за трагичните събития от Втората световна война\", допълни руският президент. Дълбоко сме развълнувани, че отбелязваме 75-годишнината от освобождаването на \"Аушвиц\". На международната сцена съществува общо разбиране, че е недопустимо да има прояви на антисемитизъм, на ксенофобия и фашизъм, заяви Ривлин. \"Важно е заедно да се борим с антисемитизма. Тази война не може да се води, без Русия да взима в нея активно участие\", отбеляза израелският президент. Израелският външен министър Израел Кац, посрещайки днес Путин на летище \"Давид Бен Гурион\", отбеляза героизма на народите на Съветския съюз през Втората световна война и подчерта ключовата роля на Съветската армия за победата над нацистка Германия и освобождаването на затворниците от концлагерите. Руският президент и израелският премиер Бенямин Нетаняху откриха днес в центъра на Ерусалим паметник \"Свещ на паметта\", посветен на героичния подвиг на защитниците и жителите на Ленинград по време на блокадата през Втората световна война. Паметникът е издигнат в парк Сакер, недалече от сградата на министерството на външните работи на Израел, Върховния съд и Кнесета.", "date": "2020.01.23", "title": "Путин призова света да се противопоставя на\nксенофобията и антисемитизма"}
{"url": "https://www.24chasa.bg/novini/article/8104702", "text": "Синът, обвинен в жестокото убийство на майка си в Кюстендил, е починал в затвора, разбра наш репортер. 49-годишният Иво Иванов е издъхнал зад решетките преди дни и предстои досъдебното производство срещу него да бъде прекратено. Разследването за неговата смърт пък е показало, че тя не е насилствена, а е в резултат от заболяване. На 3 юли м. г. Иво преби до смърт 72-годишната си майка Юла Стоянова в къщата им в Кюстендил. За същия ден е било насрочено дело срещу него за домашно насилие. Сутринта той бил пиян, започнал да я бие с дървен прът. След като жената издъхнала, той заключил къщата и отишъл в близкото кафене. Жената не се явила в съда и заради това съседи започнали да я търсят. След като не я открили по телефона, се обадили на полицията. Пожарникари отворили вратата на къщата и се натъкнали на безжизненото тяло, обляно в кръв. Малко по-късно бе арестуван синът й, когото открили в заведение да продължава да пие.", "date": "2020.01.23", "title": "Почина син, убил жестоко майка си в Кюстендил"}
{"url": "https://www.24chasa.bg/novini/article/8104732", "text": "За поредна година Св. Синод на БПЦ-БП дари консумативи за Клиниката по детска онкохематология към болница \"ИСУЛ - Царица Йоанна\". Дарението е 4600 лв. Парите са събрани от две благотворителни изложби през 2019 г., в които бяха разпродавани най-добрите рисунки от Национален конкурс \"Възкресение Христово\". Ловчанският митрополит Гавриил, началник на Културно-просветния отдел (КПО) при Св. Синод се срещна с проф. Д. Константинов. Митрополитът увери лекарския екип, че Св. Синод се старае да помогне с каквото е необходимо за подпомагане на нормалното функциониране на болтичното детско заведение. Ръководителят на клиниката от своя страна подчерта, че с тази, вече традиционна инициатива Св. Синод подпомага работата на лекарите и дава надежда, че те не са сами в своето призвание.  Ловчанският митрополит Гавриил отбеляза, че основните дарители обаче са децата, а Културно-просветният отдел е само преносител на техният дан. Инициативата \"Деца рисуват за деца\" е продължение на конкурса за детско творчество, организиран от КПО при Св. Синод. В досегашните издания на кампанията са събрани над 35 000 лв., с които бе закупена апаратура и консумативи за клиниката. През тази година благотворителната инициатива ще бъде проведена за четвърти път.", "date": "2020.01.23", "title": "Св. синод дари 4600 лв. за лечението на онкоболни деца"}
{"url": "https://www.24chasa.bg/novini/article/8104788", "text": "\"Само една жена остава в болницата, другите са освободени. Към момента няма пряка опасност за живота на никой. Има пострадал с черепно-мозъчна травма, друг с увреда на крайниците, останалите са с увреждане на торса, тоест натъртване\". Това каза говорител на болница \"Св. Анна\" по повод пострадалите при трамвайната катастрофа в София пред Канал 3. \"Ватманката на едната мотриса е с порезна рана на главата и сътресение на мозъка. Тя е хоспитализирана в клиниката по неврология. Другите пациенти са предимно с гръдни травми (има една жена с травма наколяно) и са освободени за домашно лечение\", допълниха по-късно от болницата в съобщение до медиите. Припомняме, че по-рано днес   Жертвата е опитвала нерегламентирано да мине между първия и втория трамвай. Първият трамвай е спрял заради техническа неизправност. Трамваите от линия 23 ще се движат от \"Гео Милев\" до станция Изток, а трамваите от линия 20 се движат от Пета метростанция на ул. \"Пиротска\" до Гео Милев\". В участъка от гара Искър до \"Гео Милев\" са пуснати автобуси, съобщиха от Столична община.", "date": "2020.01.23", "title": "Ватманка остава в болницата, другите 5 ранени са изписани от \"Св. Анна\""}
{"url": "https://www.24chasa.bg/novini/article/8104794", "text": "Турският министър на външните работи Мевлют Чавушоглу призова днес за разширяване на НАТО и присъединяване на Грузия към организацията, предаде Ройтерс. \"Не разбирам защо не сме поканили Грузия или не сме задействали план за действие за Грузия да стане член\", каза Мевлют Чавушоглу по време на панел на годишната среща на Световния икономически форум в Давос, предава БТА. \"Критикувани сме, че имаме относително по-добри отношения с Русия като съсед, но нашите западни приятели не се съгласяват да поканят Грузия, защото не желаят да провокират Русия. Но Грузия има нужда от нас и ние се нуждаем от съюзник като Грузия. Ето защо ни е необходимо разширяване и Грузия трябва да бъде направена член\", посочи той.", "date": "2020.01.23", "title": "Чавушоглу поиска разширяване на НАТО и присъединяване на Грузия"}
{"url": "https://www.24chasa.bg/novini/article/8104825", "text": "В условията на рестриктивен воден режим, през периода 13.01-23.01.2020 г. от взетите проби на територията на община Перник са установени леко завишени стойности на манган във водата от водопреносната мрежа, съобщават от РЗИ – Перник. \"Проблемът няма пряка здравна значимост, дори и при превишаване на нормата до определена степен, но е много важен за консуматора, тъй като този показател променя органолептиката (цвят, мътност, мирис, вкус) на питейната вода. Манганът и неговите съединения може да постъпват в организма през храносмилателната система, дихателната система и кожата. Много рядко може да предизвика интоксикации. Той влиза в групата на показателите с индикативно значение, съгласно Наредба № 9 от 16 март 2001 г. за качеството на водата, предназначена за питейно-битови цели. Незначителното завишение не е свързано със здравен риск. Въпреки това, не се препоръчва продължителен прием на вода за пиене с превишени стойности на манган\", се казва още в съобщението. От РЗИ – Перник уверяват, че продължава зачестения мониторинг на водата и при констатиране на отклонения от нормите жителите на община Перник ще бъдат своевременно информирани.", "date": "2020.01.23", "title": "Откриха манган във водата на Перник"}
{"url": "https://www.24chasa.bg/novini/article/8104823", "text": "НЗОК да договаря с производителите цената на лекарствата и да заплаща директно на тях. Това се посочва в позиция на Националното сдружение на частните болници, внесена вече в министерствата на здравеопазването и на финансите, както и в Народното събрание, съобщи БТА. Становището на сдружението е в резултат на информация от управителя на НЗОК, че частните болници купуват лекарства на до 7 пъти по-високи цени в сравнение с държавните и общинските болници, както и намерението за законова промяна. Ако законовата промяна стане факт, частните болници ще трябва да правят обществени поръчки за лекарства. Предложението от частните болници би довело до цена на лекарствата, еднаква за всички, а НЗОК, като единствен купувач, ще може да договори най-ниските възможни цени, посочват от сдружението. Ако се приеме този подход, няма да се налага да се нарушава Европейското право, с всичките неблагоприятни последици от това, се допълва в позицията на сдружението.", "date": "2020.01.23", "title": "Искат НЗОК да договаря цените на лекарствата с производителите и да им плаща"}
{"url": "https://www.24chasa.bg/novini/article/8104853", "text": "\"Огромен тест за Си Цзинпин\". Разпространението в Китай на нов вирус създава риск китайската икономика, която и без това изпитва затруднения, да изпадне в сложно положение. Освен това има опасност да пострада и имиджът на страната, предупреждават експерти. От призива на Си в понеделник разпространението на вируса да бъде \"решително\" пресечено стана ясно, че се предприемат действия срещу епидемията. Апелът бе отправен повече от месец след първите случаи на заболяване в страна, свикнала да крие лошите новини. Коронавирусът се превърна в ново изпитание за комунистическите власти, които вече се сблъскаха с продължаващи повече от седем месеца демонстрации в Хонгконг, с критики в чужбина заради политиката си срещу мюсюлманските малцинства в Синцзян (Северозападен Китай) и с търговска война с Вашингтон, която отслаби икономиката. \"Фактът, че Си Цзинпин потвърди, че новият вирус се разпространява, показва, че ситуацията е много сериозна\", заяви пред Франс прес Лари Он от базираната в САЩ консултантска фирма СиноИнсайдър (SinoInsider). Износът, един от стълбовете на китайската икономика, пострада от сериозните мита, наложени от правителството на Тръмп. Растежът на китайската икономика отбеляза миналата година най-слабите си показатели от близо 30 години (+6,1 процента) и Пекин разчита на потреблението, за да поддържа икономиката си. Разпространението на вируса обаче създава риск да бъде засегната основата на икономическия растеж, изтъква Мари-Франсоаз Ренар, преподавател и експерт в Института за икономическо изследване на Китай в Клермон-Феран. \"Причината е в риска хората да започнат да намаляват потреблението. Няма да искат да ходят на ресторант и на обществени места\" и туризмът може да пострада сериозно, твърди Ренар. През 2002-2003 г. по време на епидемията на тежкия остър респираторен синдром (ТОРС), предизвикана от вирус от същото семейство, който отне живота на 774 души по света, от които 349 в Китай, забавянето на икономиката беше временно. Китай дори отбеляза през 2003 г. растеж от над десет процента заради възобновяването на износа. Сега обаче \"икономическото положение е по-сложно, отколкото по време на епидемията на ТОРС\", казва Мари-Франсоаз Ренар. Докато едно време Китай беше просто \"световна работилница\", сегашният Китай на Си Цзинпин вече утвърждава мощта си и се представя като отговорна държава в сравнение със САЩ на невъздържания Доналд Тръмп. Ето защо \"една сериозна епидемия ще бъде пагубна\" за имиджа на страната, казва Лари Он от СиноИнсайдър. \"Ако вирусът не бъде овладян бързо, той може да създаде за Пекин ситуация, подобна на тази с ТОРС\", пишат икономистите от организацията \"Тривиум Чайна\". Тогава Световната здравна организация (СЗО) активно разкритикува китайските власти, че са се забавили подаването на сигнал за епидемията и са се опитали да скрият сериозността на ситуацията. В името на репутацията си и запазването на доверието на международната сцена Пекин \"знае, че това не трябва да се повтаря\", каза пред Франс прес Ан-Мари Брейди, експертка по китайска политика в Кентърбърийския университет. Непосредствено след дадените в понеделник от Си Цзинпин инструкции държавните медии започнаха една след друга да съобщават колко са заразените по цялата страна. В края на декември същите тези медии определяха като \"слухове\" първите информации за предполагаемите случаи в Ухан, големия град, смятан за средище на епидемията. В началото \"е много вероятно местните власти да са се опитали да скрият съществуването на болестта\" и да не са докладвали на централната власт за истинското положение, предполага Лари Он. Впоследствие, когато информацията вече не е можело да бъде скрита и \"ситуацията е станало твърде сериозна\", Пекин започна да дава информация за вируса и да показва, че взима мерки. На пресконференция на здравните власти, предавана вчера пряко по телевизията, журналисти от Франс прес бяха помолени да си сложат предпазни маски. По този начин комунистическите власти могат да влязат в образа на \"спасителя\" вътре в Китай и да демонстрират пред света имиджа на един отговорен Китай, който се справя със ситуацията, казва Он. \"За властите на Ухан това е катастрофа, що се отнася до даването на информация. Намесата на Си Цзинпин обаче беше решаваща и ако епидемията бъде овладяна в разумен срок, това ще засили доверието в него\", казва Дали Ян, преподавател по политически науки в Чикагския университет. (БТА)", "date": "2020.01.23", "title": "Коронавирусът в Китай - огромно изпитание за Си Цзинпин и икономиката"}
{"url": "https://www.24chasa.bg/novini/article/8104870", "text": "Русия и Украйна са започнали преговори за нов обмен на задържани лица. Това съобщи днес канцеларията на украинския президент Володимир Зеленски, предадоха Ройтерс и ТАСС. \"Вече започнахме разговора с Руската Федерация за размяна на украинци - всички, включително кримските татари, други украинци, които са на територията на Русия\", се казва в съобщението на президентския офис, който се позовава на изказване на Зеленски, направено в Ерусалим, посочва БТА. През декември украинските правителствени сили и проруските сепаратисти в Източна Украйна направиха голяма размяна на пленници.", "date": "2020.01.23", "title": "Русия и Украйна са започнали преговори\nза нов обмен на задържани лица"}
{"url": "https://www.24chasa.bg/novini/article/8104821", "text": "„Петият международен форум за възпоменание на Холокоста събира лидери от цял свят, за да ни припомни един от най-мрачните и срамни периоди в човешката история и да ни предупреди никога повече да не го допускаме“. Това заяви президентът Румен Радев преди началото на възпоменателната церемония в мемориалния комплекс „Яд Вашем“ в Израел, с която се отбелязват 75 години от освобождаването на Освиенцим и Деня за възпоменание на Холокоста. Във възпоменателното събитие участват 47 държавни и правителствени ръководители от цял свят. Това съобщиха от прессекретариата на президента. „България е тук с високо вдигнато чело, защото не допусна нито един български евреин да бъде изпратен в лагерите на смъртта и можем само да се гордеем с този подвиг на българския народ, който тук се цени изключително високо“, посочи държавният глава. Президентът призова за обединение на усилията в борбата срещу антисемитизма, ксенофобията и омразата. Румен Радев подчерта още, че този форум се провежда във време на проблеми и усложнена глобална среда за сигурност и изрази надежда събитието да спомогне за засилване на диалога и укрепване на сигурността. В Тел Авив Румен Радев ще се срещне с представители на българската общност и ще присъства на премиерната прожекция на израелско-българския документален филм „Следващото поколение“ на българския режисьор Димитър Гочев. Държавният глава присъства на възпоменателната церемония в „Яд Вашем“ заедно със съпругата си Десислава Радева.", "date": "2020.01.23", "title": "Радев: Не допуснахме нито един български евреин да бъде изпратен в лагерите на смъртта"}
{"url": "https://www.24chasa.bg/novini/article/8103837", "text": "Сигнал за верижна катастрофа между три трамвайни мотриси в района на жк “Дружба“, бул. „Искърско шосе“ е подаден днес към 11.30 часа. Това съобщиха от МВР. По първоначални данни е загинало мъж, пресичал в този момент релсите на ул. Искърско шосе“. В болнично заведение за преглед са откарани шест пътници от последната мотриса, оплакали се от различни наранявания. В момента на място се извършва оглед от столични полицейски екипи. Движението на трамваите в района временно е спряно. По случая е образувано досъдебно производство, в рамките на което ще се установяват и причините за възникналия инцидент. Трамваите от линия 23 ще се движат от „Гео Милев\" до станция Изток, а трамваите от линия 20 се движат от Пета метростанция на ул. „Пиротска\" до „Гео Милев\". В участъка от гара Искър до „Гео Милев\" са пуснати автобуси, съобщиха от Столична община.  Двама от пострадалите от верижна катастрофа в столичния квартал \"Дружба\", които бяха приети в СО на УМБАЛ \"Св. Анна\" - София АД, съобщиха от болницата.  Сред тях е ватманът на едната мотриса - жена с порезна рана на главата, без опасност за живота. Другият пострадал е мъж с гръдна травма, без опасност за живота.", "date": "2020.01.23", "title": "Мъж загина при верижна катастрофа между три трамвая в София, 6 са ранени"}
{"url": "https://www.24chasa.bg/novini/article/8103879", "text": "Утре (24 януари) от 8:30 ч. до 17 ч. движението на всички превозни средства по път III–866 Широка лъка – Девин при 50-ти км, в чертите на гр. Девин, ще се извършва в една лента поради дооборудване на контролна рамка на тол системата. Шофьорите е необходимо да карат с повишено внимание, със съобразена скорост и да спазват пътната сигнализация.", "date": "2020.01.23", "title": "Утре шофьорите да се движат с повишено внимание по път Широка лъка - Девин в област Смолян"}
{"url": "https://www.24chasa.bg/novini/article/8103406", "text": "С наближаването на традиционната Нова година настъпва времето и на борбата за промоции при изпращането на „червени пликове\" между китайските интернет компании. Очакванията са тази година китайците да изпратят като подарък онлайн „червени пликове\" на стойност над 10 милиарда юана (1,45 милиарда долара). Сайтът за кратки клипове „Доуин\" (TikTok) обяви, че ще предостави на клиентите си „червени пликове\" за 2 милиарда юана. Гигантът в интернет търговията „Алибиба\" обяви, че очаква 500 милиона юана да бъдат споделени като подаръци за Новата година през неговата услуга за разплащане „Алипей\", а платформата за пазаруване „Таобао\" да раздаде 2 милиарда юана под формата на „червени пликове\". Други онлайн молове като „Сунин\" и „Сяохуншу\" – сайт за отзиви за продукти, също се надяват раздаването на „червени пликове\" да увеличи трафика към техните сайтове по време на празника, съобщава \" \".  Експерти обаче предупреждават потребителите да бъдат внимателни за измами, тъй като повечето платформи изискват детайли за банкови сметки или регистрация, за да бъдат изтеглени парите в дигитални портфейли.", "date": "2020.01.23", "title": "Интернет компаниите в борба за потребители с промоции на „червени пликове\""}
{"url": "https://www.24chasa.bg/novini/article/8103877", "text": "Правителството одобри Доклад за отразяване на Националната концепция за насърчаване на активния живот на възрастните хора в България (2012 - 2030 г.) в секторните политики за периода 2017 - 2018 г. Документът представя основните демографски тенденции, предизвикателства и предприети действия от страна на отговорните институции за насърчаване на активния живот на възрастните хора и в отговор на застаряването на населението. В него се отчитат резултатите от заложените мерки за осигуряване на възрастните хора на по-добър достъп до пазара на труда, здравни услуги и учене през целия живот, както и за ограничаване на бедността. Данните показват, че през периода 2017-2018 г. продължава намалението на безработицата и увеличаването на заетостта сред по-възрастното население. През 2017 г. коефициентът на безработица за лицата на 55 и повече години е 5.6%, а през 2018 г. стойността на показателя се е понижил до 4,4%. През 2018 г. заетостта на хората на възраст 55-64 години е била 60,7%, което е с 2,5 процентни пункта повече в сравнение с предходната година. По данни на Агенцията по заетостта през 2018 г. 71 893 души над 50 години са постъпили на работа. Броят им е с 1 196 повече в сравнение с 2017 г. През периода 2017-2018 г. 34 192 души над 50-годишна възраст са били включени в заетост по програми и насърчителни мерки финансирани от държавния бюджет или оперативна програма „Развитие на човешките ресурси“. В Доклада за отразяване на Националната концепция за насърчаване на активния живот на възрастните хора в България (2012 - 2030 г.) в секторните политики са представени и систематизирани наличните към момента статистически и административни данни, които представляват важна основа за предприемане на действия за адаптиране на секторните политики към процеса на застаряване на населението. Правителството призна Сдружение „Национален алианс за социална отговорност“ за национално представителна организация за хората с увреждания за срок от четири години. Сдружението осъществява дейност в обществена полза като доброволна, независима и недържавна организация в областта на социалното включване посредством активно партньорство с всички заинтересовани страни, имащи отношение към живота на хората с увреждания на европейско, национално и местно ниво. Основен акцент в дейността на организацията е осигуряване на условия за подкрепа и развитие на доставчиците на услуги и работодатели за хора с увреждания и други социални групи. Сдружението осъществява дейности в обществена полза и работи активно за социалното приобщаване на хората с увреждания в България. С Постановление на Министерския съвет Координационният съвет за участие на Република България в междуправителствените дейности на Съвета на Европа (СЕ), който беше създаден през 1992 г., бе официално закрит. Основната цел на Координационния съвет бе да подпомага дейността на държавната администрация при изпълнението на задачите, свързани с членството на България в СЕ. През годините експертизата в отделните администрации, които участват в дейности на СЕ, беше развита и подобно подпомагане и координация от страна на МВнР вече не са необходими. Министерският съвет одобри участието на Република България в инициативата на Международния валутен фонд (МВФ) за набиране на средства за уреждане на дълга на Сомалия към МВФ, възлизащ на 242 млн. специални права на тираж (СПТ). Сумата, с която страната ни ще се включи, е в размер на 1,48 млн. СПТ. Инициативата на МВФ е в контекста на реструктуриране на дълга на слаборазвитите страни, които имат просрочени задължения към Фонда. Реализирането на операцията за Сомалия ще помогне за осигуряване на необходимите допълнителни донорски средства за подкрепа на икономическите реформи и намаляването на бедността в страната. Министерският съвет прие промени в четири нормативни акта, свързани с висшето образование в България. Това са постановленията за определяне на диференцирани нормативи за издръжка на обучението за един студент по професионални направления, за механизма за диференцирано финансиране на висшето образование, за условията и реда за предоставяне на стипендии на студентите, докторантите и специализантите и за условията и реда за утвърждаване на броя на приеманите за обучение студенти и докторанти в държавните висши училища. С промените при определяне на диференцираните нормативи се предлага увеличаване на коефициентите, по които се умножава базовия норматив за издръжка на обучението за следните професионални направления: „Педагогика“, „Педагогика на обучението по...“, и „Теория и управление на образованието“, „Икономика“, „Администрация и управление“ и „Туризъм“, \"Социология, антропология и науки за културата\", \"Филология\", \"История и археология\", \"Философия\", \"Религия и теология\", \"Психология\", \"Социални дейности\", \"Право\", \"Обществени комуникации и информационни науки\", \"Политически науки\", \"Математика\", \"Информатика и компютърни науки\", \"Биологически науки\", \"Химически науки\", \"Физически науки\", \"Науки за земята\", \"Електротехника, електроника и автоматика\", \"Машинно инженерство\", \"Комуникационна и компютърна техника\", \"Енергетика\", \"Транспорт, корабоплаване и авиация\", \"Архитектура, строителство и геодезия\", \"Проучване, добив и обработка на полезни изкопаеми\", \"Металургия\", \"Химични технологии\", \"Биотехнологии\", \"Хранителни технологии\", \"Горско стопанство\", \"Общо инженерство\", и \"Материали и материалознание\" „Обществено здраве“, \"Растениевъдство\", \"Растителна защита\" и \"Животновъдство\" и \"Национална сигурност\", с изключение на провежданото обучение от военните академии, висшите военни училища и Академията на МВР, за които коефициентът е различен. Предложените промени на коефициентите по групи професионални направления ще обхванат студентите и докторантите в първи курс на обучение, приети през учебната 2019/2020 година. С предлаганите промени се усъвършенства и механизмът за диференцирано финансиране, при който е отчетена необходимостта от инвестиции в определени области на висшето образование за осъществяване на подготовката на специалисти съобразно нуждите на българската икономика. Продължена е политиката, заложена в Стратегията за развитие на висшето образование, за концентриране на финансирането в професионалните направления и висшите училища, получили по-висока оценка за качество и съответствие с потребностите на пазара на труда, преструктуриране към професионални направления, за които се очаква бъдещ недостиг от кадри на пазара на труда и насърчаване на профилната оптимизация. Тя е част от усилията, които МОН полага за повишаване ефективността на публичните разходи в системата на висшето образование. В условията и реда за предоставяне на стипендии на студентите, докторантите и специализантите от държавните висши училища и научни организации предложените промени предвиждат студентите, за които държавата осигурява средства за издръжката на обучението им по специалности от професионалните направления “Педагогика“, “Педагогика на обучението по...“, “Машинно инженерство“, “Електротехника, електроника и автоматика“, “Енергетика“, “Транспорт, корабоплаване и авиация“, “Материали и материалознание“, “Проучване, добив и обработка на полезни изкопаеми, “Металургия“, “Химични технологии“, “Общо инженерство“ и по защитената специалност „Хидростроителство“ от професионално направление „Архитектура, строителство и геодезия“, да получават ежемесечно стипендии в размер на 100 лв. при определени условия, свързани с индивидуалните резултати от задължителните държавни зрелостни изпити или държавния изпит за придобиване на професионална квалификация. Това изменение има за цел да мотивира завършващите средно образование с най-високи резултати от държавните зрелостни изпити да изберат и да се обучават по специалности от професионални направления с особена значимост за развитието на страната. Една от промените в постановлението за условията и реда за утвърждаване на броя на приеманите за обучение студенти и докторанти в държавните висши училища е промяната на срока за подаване на заявките на висшите училища за броя на приеманите студенти и докторанти, който е до 10 февруари, вместо, както досега - до 20 февруари. С цел усъвършенстване на нормативната уредба се предвижда още броят на приеманите за обучение студенти и докторанти по държавни висши училища и по професионални направления да се определя като произведение от максимално допустимия брой на приеманите за обучение студенти и докторанти по съответното професионално направление за всички държавни висши училища и разпределителен коефициент за всяко виеше училище по съответното професионално направление. За целта е разработена Методика за определяне на разпределителен коефициент за всяко виеше училище по професионално направление. Максимално допустимият брой на приеманите студенти и докторанти ще е в зависимост още от броя на завършващите средно образование в съответната учебна година и обвързването на профилната структура на висшето образование с потребностите на пазара на труда и на обществото. Предложените промени имат за цел да надградят провежданата от Министерството на образованието и науката политика за обезпечаване пазара на труда с необходимите кадри, придобили съответната степен на виеше образование, в средносрочен и дългосрочен план. Те следва да ограничат такива специалности, често неефективни и дублиращи подобни в други висши училища, които са довели до пренасищане с кадри в едни направления и професии за сметка на недостиг в други. Министерският съвет обяви имот - публична държавна собственост, за имот - частна държавна собственост, и го апортира в капитала на „Информационно обслужване“ АД. Имотът се намира в Плевен и се предоставя от Министерството на финансите поради отпаднала нужда. С апортирането имотът се трансформира от материален във финансов актив и държавата ще получи акции от „Информационно обслужване“ АД, съответстващи на стойността на апортната вноска. Правителството предостави безвъзмездно на ДП „Пристанищна инфраструктура“ (ДППИ) управлението на два имота - публична държавна собственост. Сградите са разположени на пристанищен терминал Варна-Изток и са със специално предназначение като колективни средства за защита. По този начин те ще бъдат ремонтирани и стопанисвани от ДППИ в съответствие с действащата нормативна уредба. С Решение на Министерския съвет беше приета Годишна програма за участието на Република България в процеса на вземане на решения на Европейския съюз през 2020 година. Годишната програма определя въпросите от европейския дневен ред, които са от приоритетно значение за страната през текущата година и формулира националния интерес по всеки един от тях. Тя гарантира координираното и ефективно участие на страната на всички нива в процеса на вземане на решения на ЕС и последователното прилагане на европейските политики. Правителството прие Шестмесечна програма с приоритетните за Република България теми и досиета по време на Хърватското председателство на Съвета на Европейския Съюз (1 януари - 30 юни 2020 г.). Програмата е оперативен документ, чиято цел е да насочи усилията на българската страна към отстояване на националните интереси и позиции по важните за България въпроси, включени в дневния ред на Европейския съюз по време на всяко ротационно Председателство на Съвета на ЕС. Шестмесечната програма с приоритетните за Република България теми и законодателни проекти (досиета) по време на Хърватското председателство на Съвета на Европейския Съюз (1 януари -30 юни 2020 г.) включва конкретните теми/досиета и целите, които си поставяме по тях в различните формати на Съвета на Европейския съюз в областите „Общи въпроси“, „Икономически и финансови въпроси“, „Правосъдие и вътрешни работи“, „Земеделие и рибарство”, „Транспорт, телекомуникации и енергетика“, „Социална политика, заетост и свободно движение на хора“, „Конкурентоспособност“, „Образование и култура“. В Шестмесечната програма са включени общо 50 законодателни досиета и теми, които ще бъдат приоритетни за страната ни през следващите 6 месеца по време на Хърватското председателство на Съвета на Европейския Съюз, и по които ще се стремим в максимална степен да защитим националния интерес. Министерският съвет предлага на Народното събрание да ратифицира Споразумението за предоставяне на консултантски услуги, засилващи устойчивостта към рискове от бедствия, между Министерството на вътрешните работи на Република България и Международната банка за възстановяване и развитие, подписано в София на 6 декември 2019 г. Сключването на Споразумението е в изпълнение на Меморандума за разбирателство между правителството на Република България и Международната банка за възстановяване и развитие за партньорство и подкрепа при усвояване на европейските структурни и инвестиционни фондове за периода 2014 - 2020 година. В Меморандума е предвидено, че подкрепата на банката ще бъде фокусирана в специфични съществени области. Управлението на риска от бедствия е специфична и съществена област, която е пряко свързана и влияе на редица други основни области, включително и на посочените в Меморандума области, като околна среда, транспорт, енергетика, селско стопанство, горско стопанство, воден сектор. Целта на споразумението с Международната банка за възстановяване и развитие е Министерството на вътрешните работи да получи консултантски услуги в подкрепа на разработването на Национален план за управление на риска от бедствия, възползвайки се от експертизата, информацията и международния опит, с които банката разполага в тази област. С изпълнение на предвидените в Споразумението дейности ще се постигне: подкрепа за изпълнението на приоритетите на правителството за намаляване на риска от бедствия, заложени в Националната програма за развитие: България 2020; подкрепа за реализацията на цели и приоритети от Националната стратегия за намаляване на риска от бедствия 2018 — 2030 г.; подкрепа за разработването на национален план за управление на риска от бедствия; подкрепа за изпълнението на тематично отключващо условие „Ефективна рамка за управление на риска от бедствия“ към специфична цел „2.4. Насърчаване на приспособяването към изменението на климата, управление на риска и устойчивост на бедствия“, което е приложимо за средствата от Европейския фонд за регионално развитие и Кохезионния фонд за следващия програмен период 2021 - 2027 г.; укрепване на капацитета на компетентните органи при формулиране на планове и програми, свързани с управление на риска от бедствия, анализи, диагностики за секторно и проектно планиране, проектиране и изпълнение, с цел по-добро управление, увеличаване на ефективността и по-добро изпълнение на политиките за намаляване на риска от бедствия. Предвидените в споразумението консултантски услуги ще се финансират със средства от Европейските структурни и инвестиционни фондове 2014-2020 г., предоставени на Република България чрез Оперативна програма „Околна среда 2014 - 2020 г.“ Правителството одобри проект на Програма за съвместни действия между Министерството на туризма на Република България и Министерството на туризма на Република Гърция в областта на туризма за 2020-2022 г. Документът отразява готовността на страните да засилят приятелските си отношения и да допринесат за допълнителното развитието на сътрудничеството в областта на туризма. Страните ще насърчават съвместното си сътрудничество, както за развитие на видовете туризъм с най-голям потенциал за привличане на туристи, така и в областта на инвестициите, квалификацията на кадри, създаването и развитието на организации за управление на дестинациите, организиране на съвместни инициативи по случай 140-та годишнина от установяване на дипломатически отношения, международни организации в областта на туризма и др. Гърция е сред основните туристически пазари за страната ни. За периода януари - ноември 2019 г. Гърция заема втора позиция по брой туристически посещения на чужденци в България, като се отчита ръст от 5,2% спрямо същия период на предната година. Данните на Националния статистически институт показват, че и през 2018 година Гърция е била втора сред входящите туристически пазари на България. Правителството одобри позицията на България за заседанието на Съвета на ЕС по земеделие и рибарство, което ще се проведе на 27 януари в Брюксел. Във връзка с предстоящата реформа на ОСП се очаква да бъде обсъден проектът на Регламент относно преходните правила на ОСП. По време на заседанието Хърватското председателство ще представи на министрите своята работна програма в областта на земеделието и рибарството. Комисията ще представи селскостопанските аспекти на своето Съобщение за Зеления пакт. По него министрите ще проведат обмен на мнения по предварително формулирани от Председателството въпроси. В рамките на Съвета Словашката република ще представи Съвместна декларация на Португалия и Словения, подкрепена от България, Унгария и Румъния, относно етикетиране на произхода на смесен пчелен мед. Съветът на Европейския съюз „Правосъдие и вътрешни работи”(ПВР), ще заседава на 23 и 24 януари в Загреб. В част „Правосъдие“ министрите ще дебатират по темата „Поглед напред в областта на свободата, сигурността и правосъдието“. По време на съвета ще се разисква по-нататъшното засилване на съдебното обучение, както и ролята и важността на Европейската съдебна мрежа по граждански и търговски дела в облекчаването на съдебното сътрудничество. в част „Вътрешни работи“ ще бъдат обсъдени темите: пътят напред към пространство на свобода, сигурност и правосъдие; прилагане на оперативната съвместимост; миграция: Борба с организираната мрежа за трафик на хора; предизвикателства и перспективи в прилагането на Регламента за европейска гранична и брегова охрана. На 28 януари в Брюксел ще заседава Съвет „Общи въпроси“. Хърватското председателство, чието мото е „Силна Европа в свят на предизвикателства“, ще представи накратко приоритетите си за следващите 6 месеца. Четирите стълба, върху които се основава програмата на Председателството са: Европа, която се развива; Европа, която се свързва; Европа, която защитава; Европа, която влияе. Министрите ще обменят мнения и по идеята за организиране на Конференция за бъдещето на Европа. Одобрени бяха също така резултатите от българското участие в заседанието на Съвета на ЕС „Транспорт, телекомуникации и енергетика“, част „Енергетика“, проведено на 24 септември 2019 г. в Брюксел. Енергийните министри обмениха мнения относно проектите на Национални планове в областта на климата и енергетиката, както и относно визията за енергийния сектор след 2030 г. Бяха обсъдени заложените в проектите на национални планове амбиции, свързани с изпълнение на целите за ВЕИ и енергийна ефективност до 2030 г., като според част от държавите трябва да се вземат под внимание националните специфики и наличен потенциал. Беше отчетена необходимостта от адекватно финансиране, гарантиране на справедлив преход и активно развитие на нови технологии. Българската страна посочи, че потенциалът за регионално сътрудничество в областта на политиките за ВЕИ и енергийна ефективност все още не е напълно използван. Разширяването на обхвата на Инициативата за газова междусистемна свързаност в Централна и Югоизточна Европа CESEC в тези две направления ще допринесе за активизиране на общите усилия за справяне с предизвикателствата в процеса на декарбонизация в региона. Енергийните министри заявиха ангажираност за постигане на неутрална по отношение на климата енергетика след 2030 г., като очертаха различни подходи, в зависимост от спецификите на енергийните системи, икономическото развитие и нивото на амбиция, които индивидуално залагат. България подчерта, че подкрепя действия на ниво ЕС за преход към чиста енергия, които се основават на взаимна солидарност, колективна ангажираност и зачитане на националните особености. Съветът на ЕС по околна среда проведе заседание на 19 декември 2019 г. в Брюксел. Министрите проведоха дискусия относно политиката на ЕС в областта на околната среда и климата през новия законодателен период. Дебатът се фокусира върху взаимодействието на Европейската зелена сделка и другите цели на ЕС с оглед осигуряване на кохерентност и непротиворечивост. България подчерта, че преходът към климатична неутралност следва да бъде справедлив и да осигурява равностойно разпределение на социалните, икономическите и екологичните разходи и ползи. За страната ни основополагащо значение има осигуряването на т. нар. отключващи условия, които включват допълнително финансиране чрез механизъм за справедлив преход за страните с нисък БВП в ЕС и специален акцент върху въглищните региони. За България е важно да има повече яснота и относно прилагането на принципа за солидарност в процеса на постигане на общите цели на Съюза. От ключово значение за гранични държави като България е и разработването на механизъм, който да не позволи изтичане на въглерод към трети държави с по-ниски екологични и климатични стандарти и да запази нашата конкурентоспособност. Съветът прие Заключения относно Глобалната рамка за биоразнообразието след 2020 г., чиято цел е да се дадат политически насоки по отношение на текущата подготовка на Глобалната рамка, която следва да бъде приета на 15-та среща на Конференцията на страните по Конвенцията за биологично разнообразие (СОР-15) в Кунмин, Китай, през октомври 2020 г. Кабинетът реши да отправи предложение за изменение на Договора за предоставяне на концесия на „Пристанищен терминал Видин-юг“ - част от пристанище за обществен транспорт с национално значение Видин - публична държавна собственост, сключен на 6 декември 2017 г. към концесионера. По този начин чрез допълнително споразумение ще се отстрани установеното различие между описанието на пристанищната инфраструктура в Приложение № 1.2 към договора и фактическото й състояние към момента на предаване на обекта на концесията, удостоверено с приемо-предавателен протокол от 2-3 април 2018 г. по чл. 4.2.5. от договора. „Сити Строй-МГ“ ООД, гр. Момчилград, ще проучва строителни материали в площ „Багрянката“, разположена в землището на село Садовица, област Кърджали. Това е регламентирано в решение на Министерския съвет, взето на днешното му заседание. Разрешението за проучване се предоставя за 1 година. За този срок титулярят ще вложи минимум 35 хил. лв. в проучвателните дейности. Правителството прие Постановление за приемане на Наредба за условията, контрола и реда за осъществяване на техническата и безопасната експлоатация на язовирните стени и на съоръженията към тях. Приемането е наложено от изискването на Закона за водите, да бъдат определени критериите за класификация на язовирните стени по отношение на тяхната потенциална опасност, специфичните изисквания към аварийните планове. Наборът от правила определя и режима за извеждане от експлоатация или ликвидация на язовирните стени и съоръженията към тях. С въвеждането на критериите ще се въведе яснота за последиците от освобождаването на съхраняваните в язовира водни обеми, поради разрушаване или неправилна експлоатация на язовира. Това от своя страна ще доведе до възможност за планиране на превантивни мерки, посредством чието изпълнение материалните щети при евентуални наводнения, да бъдат сведени до минимум. Имайки предвид, че язовирните стени са обекти, при чието експлоатиране съществува потенциална опасност от настъпване на бедствия, в нормативния акт са предвидени специфичните изисквания към техните аварийни планове. Те ще дадат възможност на контролните органи да проверяват готовността на собственика да действа при аварийни ситуации, както и при необходимост да дават предписания. В наредбата са определени редът и съдържанието на заявлението и съпровождащите го документи, необходими за извеждане от експлоатация или ликвидация на язовирните стени и съоръженията към тях. Правителството прие промени в Наредбата за административното обслужване, с което се реформират изцяло системата за обратна връзка от потребителите и стандартите за качество на административното обслужване. Предвидени са 11 метода за измерване на удовлетвореността на потребителите от качеството на административното обслужване, от които 5 стават задължителни. Задължителни за всички администрации стават анкетните проучвания, консултациите със служителите, наблюдението по метода „таен клиент“, анализирането на сигнали и жалби и на медийни публикации. Въвеждат се нови стандарти за административно обслужване, хармонизирани със съвременните изисквания за качество и съобразяване с потребителския интерес при предоставянето на услуги. Новите стандарти се разделят на общи - задължителни за всички администрации и собствени - задължителни само за администрацията, която ги е обявила. Общите за всички администрации стандарти включват подходящи условия и достъпност до и в центровете за обслужване, стандарти при комуникация с потребителя, стандарти за начина, по който се предоставя информацията за административно обслужване, поддържане на система „Най-често срещани въпроси и отговори“, стандарти за срок за отговор на запитвания, за минимизиране на броя посещения на гише, за използване на опростени и лесни за попълване образци и/или формуляри. Измененията в Наредбата за административно обслужване дават възможност на администрациите да усъвършенстват качеството на обслужване чрез постигане на допълнителни, собствени стандарти - за местоположение на центъра за обслужване, осигуряване на паркинг, онлайн комуникация с потребителя, служител с нарочна роля по предоставяне на информация за обслужването, онлайн проверки на статуса на услугата и проактивно информиране на потребителя по инициатива на администрацията, униформено облекло, възможност за контакт и обслужване в извънработно време. Освобождаване от такси за обучение на всички студенти от българската диаспора в Албания, Косово, Молдова, Република Северна Македония, Украйна и Сърбия, приети по актове на МС в български държавни висши училища, предвиждат промените в четири нормативни акта, които Министерският съвет прие със свое постановление. До момента тези студенти заплащат такса за обучението си като българските граждани, освен ако с конкретната държава, чийто граждани са, няма двустранна договореност за освобождаване от такива такси за обучение. С промените в Постановлението за условията и реда за предоставяне на стипендии на студентите, докторантите и специализантите от държавните висши училища и научни организации се предвижда безусловното предоставяне на стипендии от 240 лв. през първата година на следването на приетите студенти от Албания, Косово, Молдова, Република Северна Македония, Украйна и Сърбия. Изменението ще обхване новоприетите студенти за учебната 2020/2021 г. Друго облекчение за кандидат-студентите, което се предвижда, е те да могат да подават документи и участват в класиране и чрез интернет базиран портал. Промените предвиждат още въвеждане на участието на българските неделни училища в чужбина и на задграничните представителства на Република България в организирането и осъществяването на дейностите по приемане на студенти, докторанти и специализанти - българи, живеещи извън Република България. Дава се възможност, когато в образуването на състезателния бал участва оценката от държавен зрелостен изпит по български език и литература, но в дипломата за средно образование на лицето такава не е вписана, по решение на Академичния съвет на висшето училище и за отделни специалности, вместо нея за балообразуваща да бъде взета оценката от държавен зрелостен изпит по съответния чужд език, изучаван в държавата, и оценката от успешно положен тест по български език. Това ще важи за кандидат-студенти, които през последните 3 години на обучението си са били ученици в чуждестранни училища. Като продължение на започнатата от МОН политика по уреждане на статута на българските лектори в чужбина, преподаватели по реда на ПМС № 103/1993 г., са актуализирани и разширени разпоредбите за реда и условията за командироване и за статута на преподавателите по български език и литература, българска история, музика, народни инструменти, народни танци и др. в чуждестранни средни и висши училища. С предлаганите промени в Постановлението за осигуряване на преподаватели по български език и литература в чуждестранни висши училища се предвижда Министерството на образованието и науката да осигурява чрез трансфер на държавните висши училища, съответно на научните институти, финансови средства за обезпечаване освен на разходите за основни трудови възнаграждения и осигурителни вноски на командированите преподаватели и други законово установени задължителни плащания от работодателя. Тези допълнителни плащания се включват в средствата, трансферирани от Министерството на образованието и науката към висшите училища и научните организации. Чрез приетите нормативни промени ще се осигури възможност за изпълнение на политиката на министерството, свързана с образователната дейност сред българите в чужбина, ще се улесни достъпът на българите в чужбина до обучение в държавните висши училища в България, ще се създадат стимули за привличане и връщане на сънародниците ни, които живеят извън България, ще се подобрят условията за командироването и за статута на българските преподаватели в чуждестранни средни и висши училища. Правителството прие промени в Устройствения правилник на Министерството на отбраната. Преструктурират се част от административните звена от Министерството на отбраната, прецизират се функциите на определени звена и се възлагат нови функции. С това се цели повишаване качеството на работа, избягване на дублиращи функционални задължения и осигуряване на качествена специализирана експертиза. С промяната на числеността на отделните административни звена се осигурява личен състав, гарантиращ ефективното изпълнение на задачите. Със създаването на уредба, обезпечаваща дейностите по защита на личните данни в Министерство на отбраната, се изпълняват задълженията по Закона за защита на личните данни и изискванията на Регламент (ЕС) 2016/679 на Европейския парламент и на Съвета от 27 април 2016 г. С възлагането на нови и прецизиране на настоящите функции на ИА „Военни клубове и военно-почивно дело“ се цели постигането на по-голяма ефективност при организацията, методическото ръководство и контрола върху дейността на държавните детски градини към Министерството на отбраната. Правителството одобри Законопроект за изменение и допълнение на Закона за закрила и развитие на културата на заседанието си днес. С предлаганите промени се определя 10-дневен срок за отстраняване на нередовности на заявленията за вписване в регистъра на културните организации. По този начин сроковете се привеждат в съответствие със Закона за ограничаване на административното регулиране и административния контрол върху стопанската дейност и правилата за предоставянето на административната услуга 1605 „Регистриране на културни организации и институти“. Към настоящия момент процедурата по вписването в регистъра на културните организации е уредена изцяло на подзаконово ниво. Със законопроекта отпада още една административна тежест за културните организации, като се предвижда възможността да могат да подават заявленията си по електронен път, като към тях ще се прилага акт за създаване на културната организация само в случаите, когато той не е обнародван или вписан в публичен регистър. С текстовете на Закона за закрила и развитие на културата се определят също реквизитите на заявлението за вписване и за доброволно заличаване от регистъра и обстоятелствата, подлежащи на вписване. Въведен е срок за административния орган, в който следва да издаде удостоверение да вписване в регистъра или мотивирано да го откаже. Изрично се предвижда, че действието на регистрацията е безсрочно, като за вписване или заличаване на културна организация не се събират държавни такси. Със законопроекта се въвежда наблюдение, анализ и оценка на дейността на културните институти от системата на Министерството на културата, като е предложено редът за извършването им да бъде уреден с наредба на министъра на културата. Правителството прие Постановление за изменение и допълнение на нормативни актове на Министерския съвет. С проекта на постановление се предлагат изменения в Наредбата за провеждане на конкурсите и подбора при мобилност на държавни служители и в Постановление № 304 от 3 декември 2019 г. за приемане на наредбата и за създаване на портал за работа в държавната администрация. Целта е подзаконовите актове да бъдат приведени в съответствие с измененията в Закона за държавния служител (обн. ДВ, бр. 100 от 2019 г.), с които са отменени всички законови текстове, свързани с централизирания подбор и централизираните конкурси. Правителството прие Отчет на Шестмесечна програма с приоритетните за Република България теми и досиета по време на Финландското председателство на Съвета на Европейския Съюз (юли - декември 2019 г.). Отчетът предоставя систематизирана информация относно развитието на дебатите по приоритетните теми и досиета, включени в европейския дневен ред и определени като важни за България в Шестмесечната програма с приоритетните за Република България теми и досиета по време на Финландското председателство на Съвета на Европейския Съюз (юли - декември 2019 г.). В Шестмесечната програма бяха включени общо 45 законодателни досиета и теми, които бяха приоритетни за страната ни през вторите 6 месеца по време на Финландското председателство на Съвета на Европейския Съюз и по които България се стремеше в максимална степен да защити националния интерес. Всички включени в Шестмесечната програма законодателни досиета и теми бяха докладвани на заседания на Съвета по европейските въпроси. Над 1,7 млн. лв. ще бъдат преразпределени по Програмата за трансгранично сътрудничество ИНТЕРРЕГ - ИПП между Република България и Република Северна Македония 2014-2020 за финансиране на проекти в областта на опазването на околната среда и развитието на туризма в трансграничния регион между двете държави. Средствата се отпускат след решение на Министерския съвет, който одобри промяна на програмата, предложена от Управляващия орган в резултат на извършен вътрешен анализ през м.г. В резултат неусвоен ресурс от приоритетна ос „Конкурентоспособност“ се прехвърля към мерките, „Околна среда“ и „Туризъм“. Така ще се финансират повече проекти в тези области, подадени от бенефициентите по Втората покана за подаване на проектни предложения, които в момента са включени в резервния списък. Това ще допринесе и за постигане на заложените цели и пълното усвояване на финансовите средства по Програмата за периода 2014-2020 г. С решението на правителството се разширява списъкът на допустимите бенефициенти по приоритетната ос „Техническа помощ“, в резултат на което като такива се включват представители на централната и регионална власт. В текста на програмата е отразена и промяната в наименованието на партниращата държава - Република Северна Македония. Приета е и промяна в начина на представяне на финансовите показатели към Рамката за изпълнение на Програмата, които отразяват общия размер на допустимите разходи, представляващи сумата от европейското финансиране и съответстващото национално съфинансиране. Във връзка с кризата в гр. Перник, правителството прие решение, съгласно което министрите на икономиката, на регионалното развитие и благоустройството и на околната среда и водите ще отправят искане до Столичния общински съвет да разгледа възможността за възмездно преминаване на водни количества в размер от 300 л/сек., необходими за подпомагане на водоснабдяването на Перник.", "date": "2020.01.23", "title": "Вижте какво реши Министерският съвет днес"}
{"url": "https://www.24chasa.bg/novini/article/8103916", "text": "Правителството одобри Доклад за отразяване на Националната концепция за насърчаване на активния живот на възрастните хора в България (2012 - 2030 г.) в секторните политики за периода 2017 - 2018 г. Документът представя основните демографски тенденции, предизвикателства и предприети действия от страна на отговорните институции за насърчаване на активния живот на възрастните хора и в отговор на застаряването на населението. В него се отчитат резултатите от заложените мерки за осигуряване на възрастните хора на по-добър достъп до пазара на труда, здравни услуги и учене през целия живот, както и за ограничаване на бедността. Данните показват, че през периода 2017-2018 г. продължава намалението на безработицата и увеличаването на заетостта сред по-възрастното население. През 2017 г. коефициентът на безработица за лицата на 55 и повече години е 5.6%, а през 2018 г. стойността на показателя се е понижил до 4,4%. През 2018 г. заетостта на хората на възраст 55-64 години е била 60,7%, което е с 2,5 процентни пункта повече в сравнение с предходната година. По данни на Агенцията по заетостта през 2018 г. 71 893 души над 50 години са постъпили на работа. Броят им е с 1 196 повече в сравнение с 2017 г. През периода 2017-2018 г. 34 192 души над 50-годишна възраст са били включени в заетост по програми и насърчителни мерки финансирани от държавния бюджет или оперативна програма „Развитие на човешките ресурси“. В Доклада за отразяване на Националната концепция за насърчаване на активния живот на възрастните хора в България (2012 - 2030 г.) в секторните политики са представени и систематизирани наличните към момента статистически и административни данни, които представляват важна основа за предприемане на действия за адаптиране на секторните политики към процеса на застаряване на населението.", "date": "2020.01.23", "title": "Заетостта сред хората между 55 и 64 години се увеличава"}
{"url": "https://www.24chasa.bg/novini/article/8103930", "text": "С Постановление на Министерския съвет Координационният съвет за участие на Република България в междуправителствените дейности на Съвета на Европа (СЕ), който беше създаден през 1992 г., бе официално закрит. Основната цел на Координационния съвет бе да подпомага дейността на държавната администрация при изпълнението на задачите, свързани с членството на България в СЕ. През годините експертизата в отделните администрации, които участват в дейности на СЕ, беше развита и подобно подпомагане и координация от страна на МВнР вече не са необходими.", "date": "2020.01.23", "title": "Закриха координационния съвет по участието на България в Съвета на Европа"}
{"url": "https://www.24chasa.bg/novini/article/8103943", "text": "Съединените щати и Ирак трябва да продължат съвместната си мисия за борба срещу терористичната организация \"Ислямска държава\", заяви вчера иракският президент Бархам Салих, цитиран от ДПА. \"Нашите отношения са трайни, Съединените щати са партньор на Ирак и във войната срещу \"Ислямска държава\", заяви Салих преди срещата си с американския президент Доналд Тръмп по време на Международния икономически форум в швейцарския курорт Давос, предава БТА. Мисията трябва да бъде изпълнена и мисля, че Вие и аз споделяме визията за стабилен и суверенен Ирак, който е в мир със себе си и със съседите си, каза Салих на Тръмп. На срещата с Тръмп иракският лидер заяви, че времената в Близкия изток са \"предизвикателни\" и \"трудни\". Това бе първата среща на Салих с Тръмп, след като в началото на месеца САЩ убиха в Багдад високопоставения ирански генерал Касем Солеймани и иракския командир на милициите Хашд аш Шааби Абу Махди ал Мухандис. Предвожданата от САЩ коалиция срещу \"Ислямска държава\" преустанови операциите си в Ирак след убийството на Солеймани, а Иран подложи на ракетен обстрел американски военни обекти в Ирак. След американския удар, при който бе убит Солеймани, иракският парламент гласува чуждестранните войници да напуснат Ирак. Вашингтон обаче отклони искането на иракските власти, а президентът Тръмп заплаши Ирак със санкции.", "date": "2020.01.23", "title": "Ирак: Съвместната ни борба със САЩ срещу\nИДИЛ трябва да продължи"}
{"url": "https://www.24chasa.bg/novini/article/8103977", "text": "Неизвестен умъртвил кучето на мъж от монтанското село Драганица, съобщиха от полицейската дирекция в Монтана. На 22 януари около 10 часа, е подаден сигнал за небивалата жетсокост на телефон 112. 58-годишен мъж от Монтана съобщил, че в близост до стопанисвания от него язовир \"Радова бара\", е открил мъртво кучето си. Стопанинът, отглеждал животното свободно в района на язовира. Четириногият му любимец е намерен на ливада, с петна кръв около него. В областта над хълбоците му са открити рани, наподобяващи входна и изходна рана от прострелване или промушване. Трупът е предаден на ветеринарен лекар за извършване на аутопсия. Мястото е посетено от дежурна оперативна група, извършен е оглед и е образувано досъдебно производство. Работа по случая продължава Районното управление във Вършец.", "date": "2020.01.23", "title": "Неизвестен убил зверски куче на стопанин в Монтанско"}
{"url": "https://www.24chasa.bg/novini/article/8103997", "text": "Магистрати ще могат да се назначават на същата или по-висока позиция, когато мандатът им изтече и бъдат възстановени на длъжност, това приеха днес депутатите на второ четене при гласуването на промени в Закона за съдебната власт. В закона вече се записа, че „пpи изтичaнe нa мaндaтa или пpeдcpoчнoтo мy пpeкpaтявaнe c ocтaвкa, избopният члeн нa BCC ce възcтaнoвявa нa длъжнocттa cъдия, пpoкypop, cлeдoвaтeл, зaeмaнa пpeди избopa, нa paвнa пo cтeпeн или c eднa cтeпeн пo-виcoкa oт зaeмaнaтa пpeди избopa длъжнocт в opгaнитe нa cъдeбнaтa влacт.“ Депутатите приеха и финансови бонуси за пенсиониращите се магистрати и инспектори към Висшия съдебен съвет. Така осовбоден от длъжност cъдия, пpoкypop или cлeдoвaтeл c пoвeчe oт 10 гoдини cтaж имa пpaвo нa eднoкpaтнo пapичнo oбeзщeтeниe в paзмep нa тoлкoвa бpyтни мeceчни възнaгpaждeния, кoлкoтo пpocлyжeни гoдини имa в opгaнитe нa cъдeбнaтa влacт, нo нe пoвeчe oт 20. Друга съществена промяна в Закона за съдебната власт е въвеждането отново на помощни атестационни комисии, които да оценяват магистратите и да дават предложения за оценки до Комисия по атестиране на конкурсите към прокурорската комисия на ВСС. Те ще са с трима членове и ще се формират своевременно и непосредствено преди конкурс. На членовете на им ще се заплаща допълнително. Такива временни комисии имаше до 2016 г., когато бяха въведени съществени реформи в Закона за съдебната власт.", "date": "2020.01.23", "title": "Депутатите приеха кариерни и финансови бонуси за членовете на ВСС"}
{"url": "https://www.24chasa.bg/novini/article/8104017", "text": "Проведох среща с Камарата на строителите в България, които предложиха експертна помощ и подкрепа за изграждане на помпена станция и водопровод от село Мало Бучино до Перник. Това написа във фейсбук премиерът Бойко Борисов.  \"Представителите на КСБ заявиха, че има пълна мобилизация на всички фирми, които имат опит в изграждането на ВиК мрежа така, че в максимално бързи срокове да се построи този водопровод\", написа още той. ", "date": "2020.01.23", "title": "Борисов обсъди с Камарата на строителите изграждането на водопровод до Перник"}
{"url": "https://www.24chasa.bg/novini/article/8103931", "text": "Джус Уърлд е умрял от свръхдоза опиоиди, сочат резултатите от аутопсията на 21-годишния рапър в Чикаго, повече от месец след внезапната му смърт на едно от летищата в града, предаде Франс прес. Джус Уърлд, чието истинско име е Джаред Хигинс, е умрял вследствие на отравяне с оксикодон и кодеин - силни опиоиди от семейството на морфина и хероина. Рапърът получил конвулсии на летище Мидуей в Чикаго, докато полицаи претърсвали багажа му по сигнал, че в него има оръжие и наркотици. Те го чакали на летището при завръщането му с частен самолет от Калифорния. След като му прилошало, полицаи му дали антидота Наркан, използван при употреба на свръхдоза опиоиди. Рапърът малко по-късно умрял в болница, предаде БТА.  Джус Уърлд беше обявен за най-добър нов изпълнител на музикалните награди на Билборд през месец май м.г. Хитът му \"Lucid Dreams\" стана шесторно платинен и достигна номер две в класацията за сингли Хот 100.", "date": "2020.01.23", "title": "Рапърът Джус Уърлд умря от свръхдоза"}
{"url": "https://www.24chasa.bg/novini/article/8104003", "text": "46-годишен българин бе задържан при зрелищна операция в Германия, след като е бил заподозрян за кървавия разстрел на 43-годишния свой сънародник край испанския курортен град Марбея през октомври миналата година, предаде  Сигналът за намереното тяло в канавка край път A-7176 бе подаден 27 октомври. Предната вечер българинът е бил обявен за издирване, след като съпругата му сигнализирала в полицията, че е излязъл в петък вечерта от дома им и не се е прибрал. Семейството живеело в Испания от 3 години, а преди това е било в Южна Африка. При аутопсията, извършена в Института по съдебна медицина в Малага, патоанатомите са извадили 14 куршума от тялото на 43-годишния мъж. Процедурата е продължила два дни, тъй като се е наложило употребата на рентген, за да бъдат открити всички куршуми. Акцията по задържането на заподозрения е съвместна между германските и испанските власти. В продължение на 10 дни разследващите са следили 46-годишния мъж преди да го арестуват. При обиск в дома и колата му е открит наркотик – 5,6 кг кокаин в тайник, намерени са и пистолет, както и множество регистрационни табели на автомобили. Автомобилът му е иззет за експертизи, защото са открити и следи от кръв, които се предполага, че са на жертвата. Предвижда се българинът да бъде екстрадиран в Испания, където срещу него да започне съдебен процес. Разследващите смятат, че българинът е пристигнал в Коста дел Сол няколко дни преди да извърши кървавото убийство на своя сънародник. Към момента работната версия за разстрела е разчистване на сметки между съперничещи си в наркоразпространението банди. Срещу задържания ще бъдат повдигнати обвинения за убийство, наркотрафик, фалшифициране на документи и незаконно притежаване на оръжие.     ", "date": "2020.01.23", "title": "Зрелищен арест за българин в Германия заради убийството на сънародник в Марбея"}
{"url": "https://www.24chasa.bg/novini/article/8104108", "text": "Путин е на посещение в Израел, където ще участва в откриването на паметник в чест на защитниците на Ленинград, отбранявали града по време на 900-дневната нацистка блокада по време на Втората световна война. Руският лидер ще участва и в церемония по случай 75-ата годишнина от освобождаването на нацисткия концентрационен лагер \"Аушвиц\", предава БТА. Наама Исахар бе задържана преди месеци по обвинение, че у нея са били открити няколко грама марихуана, припомня Асошиейтед прес. Майката на Наама, Яфа, се срещна в Ерусалим с Путин и с израелския премиер Бенямин Нетаняху. След срещата си с Яфа Исахар Путин каза, че всичко с дъщеря й ще бъде наред. \"Срещнах се с майката на Наама. За мен е ясно, че Наама е от много добро и порядъчно семейство. Известна ми е позицията на премиера (на Израел Бенямин Нетаняху), който моли да се вземе решение по случая. Всичко това несъмнено ще се има предвид при взимането на окончателно решение. Майката много се притеснява, виждам това. Казах й и искам да повторя - всичко ще бъде наред\", изтъкна Путин, цитиран от ТАСС.", "date": "2020.01.23", "title": "Путин се срещна с майката на израелка, задържана в Русия за наркотици"}
{"url": "https://www.24chasa.bg/novini/article/8104122", "text": " чатил по мобилния си телефон, научи \"24 часа\". Той е бил видян от очевидци да гледа в телефона си съсредоточен, а движенията на пръстите му изглеждали, сякаш чати.  Мъжът все още не е идентифициран, а при катастрофата между три трамвая още 6 души бяха откарани в болница.  Един от тях е ватманката на един от трамваите. На място в момента има оглед, движението на всички трамваи в района е спряно. ", "date": "2020.01.23", "title": "Блъснатият мъж пишел по телефона, докато пресичал, още не е идентифициран"}
{"url": "https://www.24chasa.bg/novini/article/8104169", "text": "Полицията в Русе задържа трафиканти на жени с цел сексуална експлоатация в съвместна операция с ГДБОП, проведена на територията на Русе. Арестувани са 27-годишна жена от Монтана и 31-годишен мъж от Враца, които са мярка постоянно задържане под стража. Разследването е стартирало след подаден в ГДБОП сигнал и проведени оперативни действия по случая. В операцията са се включили и полицаи от Враца, откъдето е единият от трафикантите. При претърсване на адрес в Русе са били открити две млади момичета – на 19 и 22 години, които са били жертви с цел сексуална експлоатация. Те са били държани насила в имота.", "date": "2020.01.23", "title": "Операция на ГБОП в Русе: Задържаха трафиканти на жени"}
{"url": "https://www.24chasa.bg/novini/article/8104195", "text": "Освобождаване от такси за обучение на всички студенти от българската диаспора в Албания, Косово, Молдова, Република Северна Македония, Украйна и Сърбия, приети по актове на МС в български държавни висши училища, предвиждат промените в четири нормативни акта, които Министерският съвет прие със свое постановление, съобщи пресслужбата на кабинета. До момента тези студенти заплащат такса за обучението си като българските граждани, освен ако с конкретната държава, чийто граждани са, няма двустранна договореност за освобождаване от такива такси за обучение. С промените в Постановлението за условията и реда за предоставяне на стипендии на студентите, докторантите и специализантите от държавните висши училища и научни организации се предвижда безусловното предоставяне на стипендии от 240 лв. през първата година на следването на приетите студенти от Албания, Косово, Молдова, Република Северна Македония, Украйна и Сърбия. Изменението ще обхване новоприетите студенти за учебната 2020/2021 г. Друго облекчение за кандидат-студентите, което се предвижда, е те да могат да подават документи и участват в класиране и чрез интернет базиран портал. Промените предвиждат още въвеждане на участието на българските неделни училища в чужбина и на задграничните представителства на България в организирането и осъществяването на дейностите по приемане на студенти, докторанти и специализанти - българи, живеещи извън България. Дава се възможност, когато в образуването на състезателния бал участва оценката от държавен зрелостен изпит по български език и литература, но в дипломата за средно образование такава не е вписана, по решение на Академичния съвет на висшето училище и за отделни специалности, вместо нея за балообразуваща да бъде взета оценката от държавен зрелостен изпит по съответния чужд език, изучаван в държавата, и оценката от успешно положен тест по български език. Това ще важи за кандидат-студенти, които през последните 3 години на обучението си са били ученици в чуждестранни училища. Като продължение на започнатата от МОН политика по уреждане на статута на българските лектори в чужбина, преподаватели по реда на ПМС 103/1993 г., са актуализирани и разширени разпоредбите за реда и условията за командироване и за статута на преподавателите по български език и литература, българска история, музика, народни инструменти, народни танци и др. в чуждестранни средни и висши училища. С предлаганите промени в Постановлението за осигуряване на преподаватели по български език и литература в чуждестранни висши училища се предвижда Министерството на образованието и науката да осигурява чрез трансфер на държавните висши училища, съответно на научните институти, финансови средства за обезпечаване освен на разходите за основни трудови възнаграждения и осигурителни вноски на командированите преподаватели и други законово установени задължителни плащания от работодателя. Тези допълнителни плащания се включват в средствата, трансферирани от Министерството на образованието и науката към висшите училища и научните организации. Чрез приетите нормативни промени ще се осигури възможност за изпълнение на политиката на министерството, свързана с образователната дейност сред българите в чужбина, ще се улесни достъпът на българите в чужбина до обучение в държавните висши училища в България, ще се създадат стимули за привличане и връщане на сънародниците ни, които живеят извън България, ще се подобрят условията за командироването и за статута на българските преподаватели в чуждестранни средни и висши училища, се изтъква в прессъобщението.", "date": "2020.01.23", "title": "Махаме таксите за обучение на студентите от българската диаспора в 6 страни"}
{"url": "https://www.24chasa.bg/novini/article/8104235", "text": ". Така е станал ефектът на доминото, разказа Иво Василев от \"Столичен електротранспорт\". Засега не е ясно поради каква техническа повреда е аварирал първият трамвай.", "date": "2020.01.23", "title": "Първият трамвай аварирал, загиналият мъж слязъл от него и го блъснали (Снимки)"}
{"url": "https://www.24chasa.bg/novini/article/8104242", "text": "Председателят на групата „Патриоти за София“ в Столичен общински съвет Карлос Контрера коментира след днешната сесия на съвета темата за кризата в Перник и възможността столицата да помогне за решаване на проблема с водоснабдяването на миньорския град, съобщиха от пресцентъра на ВМРО. Актуалната тема на дневен ред в момента е водоснабдяването. Тема с национално измерение, с много въпроси, неизвестни и с доста липсващи отговори. Липсата на стратегическа политика в този сектор през изминалите 30 г. вече си личи. Говоря за ситуацията в национален мащаб. Тъй като по стечението на обстоятелствата и София е част от разговора, съм длъжен да обърна внимание на няколко факта. По отношение на София трябва ясно да се каже, че проблем с водоснабдяването няма. Налице са достатъчно водни количества, потреблението на София е обезпечено. Водопреносната ни мрежа е в добро състояние. В този смисъл всякакви спекулации с водата на софиянци са игра със страховете на хората. И е добре особено политическите партии да не се поддават на това изкушение – да си играят със страха на хората, коментира Контрера. Той смята, че столичният ВиК оператор „Софийска вода“ въпреки всичките разправии, които СОС има с него за инвестиционната програма, работи добре. В никакъв случай няма основания или податки за някаква криза. Водата на София е гарантирана! Ако се четат внимателно докладите на КЕВР, бизнес плановете на „Софийска вода“, сами ще се убедите. Факт е, че „Веолия“ от няколко години работи добре със Столична община и с диалог решихме доста от противоречията си. Това трябва да се признае, посочи общинският съветник. По въпроса дали София би могла да помогне на Перник Карлос Контрера заявява, че е ясно е, че хората в Перник бедстват. След като чрез нашата водопреносна система можем да помогнем, аз смятам, че трябва да го направим с ясните гаранции, че ние трансферираме водни количества, които не са предназначени за потребление в София. Между другото, водната система на София не за пръв път ще трансферира водни количества към съседни общини. Погледнато стратегически София би следвало да помогне на Перник първо, защото това са десетки хиляди наши сънародници, които са в бедствено положение. Второ – от санитарно-хигиенна гледна точка, от гледна точка на общественото здраве това е една цъкаща бомба. Колкото по-бързо се намери решение, толкова повече минимизираме риска, да кажем от здравни проблеми. Тези неща следва да се отчитат, категоричен е той. Наясно съм, че каквито и аргументи да се кажат, има среди и групички, които ще ползват темата за конюнктурни цели. И въпреки това, все пак призовавам за повече разум и за по-малко политиканстване, казва в заключение Контрера.", "date": "2020.01.23", "title": "Контрера: София няма воден проблем, не си играйте със страховете на хората"}
{"url": "https://www.24chasa.bg/novini/article/8104294", "text": "Твърди се, че косата на Мария Антоанета побеляла в нощта, преди да бъде обезглавена по време на Френската революция, докато косата на редица министър-председатели посивява по-рано вследствие на свързаното с работата им напрежение. Експерименти с мишки показаха, че косата ни действително посивява в резултат на стрес, пише в. \"Мирър\". Предишни проучвания навеждаха на мисълта, че този феномен се дължи на свръхреакция на имунната система, но авторите на новото изследване увериха, че причината е друга. \"Искахме да разберем как стресът води до промени в различни тъкани - заяви експертката на регенеративна биология Сю Ячиех от Харвардския университет. - Бяхме любипитни дали стресът действително води до посивяване на косата.\" Косата на жените започва да посивява на 35-годишна възраст, а тази на мъжете - около 5 години по-рано. В зависимост от гените и здравословното състояние първите сиви косми може да се появят по време обучението в училище или да не се появят, докато човек не прехвърли 50-те. Цветът е свързан с пигмента меланин. Намаляването или загубата му води съответно до посивяване или побеляване на косата. Сега било установено, че стресът активира нерви в симпатиковата нервна система. Това на свой ред причинява увреждания на регенериращите пигмента стволови клетки. \"Стресът увеличава нивата на хормона кортизол в организма - отбеляза Ячиех. - Затова мислехме, че кортизолът може да играе роля. Но след като изрязахме надбъбречната жлеза у гризачите, за да не могат да произвеждат подобни на кортизола хормони, козината им продължаваше да посивява под въздействието на стреса.\" Учените фокусирали вниманието си върху симпатиковата нервна система, която е отговорна за реакцията към стресово събитие. Симпатиковите нерви имат разклонения във всеки космен фоликул. Стресът кара тези нерви да освободят химикала норепинефрин, който се поема от регенериращи пигмента стволови клетки. Норепинефринът от симпатиковите нерви става причина за прекомерно активиране на стволовите клетки, поясниха учените. \"Смята се, че силният стрес и по-специално реакцията на симпатиковата нервна система към стресово събитие са от полза за оцеляването на животните - каза Бин Чжан от екипа. - В случая обаче стресът изтощава стволовите клетки.\" \"Сега вече знаем, че неврони могат да контролират функциите на стволови клетки - допълни Айзък Чю от екипа. - Това може да обясни как те взаимодействат помежду си на клетъчно и молекулярно ниво, свързвайки стреса с посивяването на косата.\" Резултатите от изследването са публикувани в сп. \"Нейчър\".", "date": "2020.01.23", "title": "\"Побелях от стрес\"! Оказа се вярно, потвърдиха учени"}
{"url": "https://www.24chasa.bg/novini/article/8104299", "text": "Министерството на външните работи на Гърция отговори на изявленията на турския министър на отбраната Хулуси Акар, който поиска да бъдат демилитаризирани 16 гръцки острова, съобщава в електронното си издание гръцкият вестник \"Катимерини\". В съобщението на гръцкото министерство се казва: \"Най-малкото е лицемерно една страна, която системно нарушава териториалната неприкосновеност, суверенитета и суверенните права на почти всичките си съседни държави, една страна, която заплашва с война свой съсед и съюзник, ако упражнява законните си права, една страна, която публично говори, че нарушава оръжейното ембарго на ООН срещу Либия, да се позовава на международното право. И е естествено тази страна да не разбира, че съседите й са длъжни да вземат всички възможни мерки за законната си отбрана на цялата си територия, въпреки че това право е установено от самата Харта на ООН, тоест от библията на международното право. Това, че постоянните призиви на международната общност към тази страна да уважава международното право попадат в глухи уши, продължава да предизвиква основателното ни безпокойство\", предаде БТА.  Снощи турският министър на отбраната Хулуси Акар обвини Гърция, че е прехвърлила въоръжение на 16 егейски острова с демилитаризиран статут в нарушение на споразуменията, съобщи Анадолската агенция. Той посочи, че става дума за 16 от общо 23 егейски острова, които по силата на международни споразумения са с невоенен статут. Очакваме от Гърция да действа в съответствие с международното право, подписаните споразумения и добросъседските отношения, заяви Акар.", "date": "2020.01.23", "title": "Гърция отговори на турските обвинения, че\nразполага въоръжение на острови в Егейско море"}
{"url": "https://www.24chasa.bg/novini/article/8104323", "text": "Трима руснаци са обвинени в опит за убийство на Емилиян Гебрев, сина му и още един човек с инициали В.Т., съобщиха от пресцентъра на прокуратурата. Обвиненията на руските граждани са за това, че в периода от 28 април до 4 май 2015 г., в София, са направили опит умишлено да умъртвят пострадалите лица по начин и със средства, опасни за живота на мнозина, като деянието е извършено чрез интоксикация с неидентифицирано вещество с фосфороорганичен характер /ФОС/, посочват от прокуратурата. Софийска градска прокуратурата е издала Европейски заповеди за арест за всеки от обвинените, както и молби за международно издирване с цел арест и последваща екстрадиция. Лицата са обявени в Шенгенската информационна система и в МОКП-ИНТЕРПОЛ - с червена бюлетина.", "date": "2020.01.23", "title": "Обвиниха трима руснаци в опит за убийство на Емилиян Гебрев и сина му"}
{"url": "https://www.24chasa.bg/novini/article/8104324", "text": "Пострадалите във верижна катастрофа на трамваи в столичния квартал \"Дружба\", които бяха приети в спешното отделение на УМБАЛ \"Св. Анна\" - София АД са шестима - 5 жени и мъж, съобщиха от болницата. Те са на възраст от 29 г. до 71 г. Сред тях е ватманът на едната мотриса - жена с порезна рана на главата. Другите пациенти са предимно с гръдни травми.", "date": "2020.01.23", "title": "5 жени и мъж от 29 до 71 г. са пострадалите, приети в \"Св. Анна\" след катастрофата"}
{"url": "https://www.24chasa.bg/novini/article/8104353", "text": "ЕС променя оценката си за опасността от новия вирус, открит в Китай, от \"ниска\" на \"умерена\". Това съобщи говорител на Европейската комисия. Той уточни, че промяната на оценката следва съобщението на Пекин, че вирусът може да се предава от човек на човек. ЕК е готова да приложи всякакви препоръки на Световната здравна организация за необходимите мерки в този случай, добави говорителят, циотиран от БТА.  ЕС следи много внимателно обстановката и съгласува с държавите от Общността необходимите действия за противодействие на разпространението на вируса, посочи той. Говорителят уточни, че допълнителни мерки вече се прилагат на летища в Италия и Франция, свързани с преки полети с китайския град, където бяха открити първите случаи на заболели от новия вирус.", "date": "2020.01.23", "title": "ЕС: Има повишена опасност от новия вирус,\nоткрит в Китай"}
{"url": "https://www.24chasa.bg/novini/article/8104342", "text": "Промените в руското правителство, които доведоха до назначаването на нов първи вицепремиер и нов министър на икономиката са опит на президента Владимир Путин да осъществи икономическите си планове, казват два източника, близки до правителството, но отбелязват, че те крият и рискове. Промените, довели до премоделиране на правителствения екип, взимащ решения за икономиката, будят безпокойство заради по-високи държавни разходи и риска от инфлация, въпреки че анализаторите казват, че очакват стабилната бюджетна рамка на Русия да издържи. Путин назначи във вторник новото правителство и определи това като скъсване с миналото. Според някои източници Путин се надява, че правителствените промени ще помогнат да се ускори изпълнението на мащабния план за държавни разходи, който заема централно място в може би последния му президентски мандат. Планът предвижда да се вдъхне нов живот на стагниращата руска икономика чрез изразходване на повече от 25 трлн. рубли (404 млрд. долара) отсега до 2024 г. за важни проекти в 13 области, включително здравеопазване, образование и инфраструктура. В рамките на правителствените промени Андрей Белоусов, икономически съветник на Путин от 2013 г. и главен архитект на бюджета, бе назначен за първи вицепремиер на мястото на финансовия министър Антон Силуанов, който заемаше този пост от май 2018 г. Максим Решетников, бивш регионален губернатор, бе назначен за нов икономически министър на Русия на мястото на Максим Орешкин. Шестдесет и седем годишният Путин предстои да напусне президентския пост през 2024 г., макар мнозина да казват, че целта на предложената конституционна реформа, която прокарва в момента, е да може да продължи да упражнява влияние, но в различна роля. Дмитрий Медведев, премиер на Русия от 2012 г., бе натоварен с изпълнението на икономическия план, докато Путин не го смени внезапно миналата седмица с бившия шеф на данъчната служба Михаил Мишустин. \"Путин виждаше, че (Медведев) не е направил нищо. Беше възмутително, че той просто си седеше и чакаше отново да стане президент\", каза един от източниците, който редовно се среща с руски официални лица. Медведев беше президент на Русия от 2008 до 2012 г., тъй като конституцията забраняваше на Путин трети пореден мандат. Видим рестарт ========= Путин е бил недоволен от неспособността на Медведев да постигне резултати във време, когато намаляването на реалните доходи и спадащата популярност на правителството рискуват да задълбочи общественото негодувание, каза друг източник близък до правителството. Вторият източник каза, че Путин е бил разтревожен какви ще са последиците от влошаването на жизнения стандарт и плана за вдигане на пенсионната възраст и е искал видим рестарт, за да успокои общественото безпокойство и ускори изпълнението на националните си проекти. \"Необходимо е да по-активно да осъществяваме националните проекти, за да могат хората по-скоро да усетят промените в живота си\", каза новият министър-председател на Путин Мишустин на първото заседание на кабинета си във вторник. Назначаването на Белоусов, който има репутацията на защитник на държавния капитализъм, поражда обаче тревога сред някои инвеститори. Назначаването му \"предполага завой в икономическата програма и строгата фискална политика към разходи за националните проекти\", заяви \"Алфа банк\" в съобщение към клиентите си. По-високите държавни разходи могат да създадат инфлационни рискове, които да ограничат възможностите за бъдещо намаляване на лихвените проценти от централната банка, като в същото време ликвидира бюджетния излишък на Русия. В старото правителство финансовият министър Силуанов имаше ключова роля в прилагането на предпазлива фискална политика, известна като бюджетното правило, целящо да защити икономиката от колебанията на цените на петрола. Но понижаването му и издигането на Белоусов създава възможност за промени в това отношение. \"Назначаването на Белоусов засилва безпокойството от смекчаване на фискалната политика\", каза Кирил Тремасов, бивш служител на икономическото министерство, който ръководи изследователския отдел в компанията \"Локо инвест\". Международната рейтингова агенция \"Мудис\" обаче заяви, че Русия ще е способна да се справи с по-големи държавни разходи, предвид ниския й държавен дълг и възстановяването на фискалните резерви, след като през 2018 г. започна да прилага т.нар. фискалното правило за заделяне на пари от приходите от петрола и започна да харчи от бюджетния излишък през последните години. (БТА)", "date": "2020.01.23", "title": "Путин иска да осъществи икономическите си планове чрез промени в правителството"}
{"url": "https://www.24chasa.bg/novini/article/8104365", "text": "Районна прокуратура - Пловдив наблюдава бързо производство за извършени хулигански действия в училище в Пловдив, съобщиха от пресцентъра на прокуратурата. Установено е, че вчера, след като избутал охраната, в едно от пловдивските училища е влязъл А.П., на 50 г.. Той нахлул в класна стая на седми клас в часа по химия и се отправил към чина на 13-годишно момче, като поискал обяснение за конфликт с дъщеря му. Въпреки опитите на преподавателката да потуши скандала, мъжът започнал да дърпа ученика за якето и да му говори на висок глас. От ръководството на училището е бил подаден сигнал на тел. 112, мъжът е задържан за срок от 24 часа. По бързото производство, водено от разследващ полицай при Четвърто РУ на МВР-Пловдив, се извършват процесуално-следствени действия. Предстои 50-годишният мъж да бъде привлечен като обвиняем.", "date": "2020.01.23", "title": "Задържаха мъж, нападнал седмокласник в училище в Пловдив"}
{"url": "https://www.24chasa.bg/novini/article/8104401", "text": "Русия блокира днес базирания в Нидерландия месинджър Startmail.com, използван от ноември насам за разпращане на хиляди фалшиви бомбени заплахи, нарушили работата на редица държавни учреждения и обществени служби, предадоха Франс прес и ТАСС, цитирани от БТА.  Федералната служба за сигурност припомни по този повод, че злонамерени лица са съобщили за над 16 000 уж минирани училища, детски градини, болници, транспортни обекти, молове и т. н. \"Всички заплахи бяха лъжливи\", отбеляза силовото ведомство. Руски медии посочиха през декември, че авторите на заплахите настоявали да им бъдат върнати откраднати според тях биткойни, за да спрат този тормоз. Заради отказа на Startmail да предостави личните данни на изпращачите федералната агенция Роскомнадзор блокира достъпа от Русия до сайта на този месинджър, който изтъква, че полага специални усилия да опазва анонимността на потребителите. Услугата остава достъпна чрез използване на Ви Пи Ен - виртуална частна мрежа. Според Роскомнадзор ведомството осъзнава, че не спира изцяло потока от злонамерени послания, но се надява да затрудни извършителите и да намали мащаба на действията им. Нито ФСС, нито Роскомнадзор не обясняват евентуалните мотиви на изпращачите. Източници на Интерфакс от властовите среди в Русия твърдяха през декември, че в редица случаи посланията са били придружени от писмо с искане за 120 биткойна (928 766 евро към днешна дата) - сума, с която според авторите ги е ощетил руският милиардер Констатин Малофеев чрез платформата WEX - борса за криптовалути.", "date": "2020.01.23", "title": "Русия блокира месинджър, използван за разпращане на фалшиви бомбени заплахи"}
{"url": "https://www.24chasa.bg/novini/article/8104383", "text": "Турският външен министър Мевлют Чавушоглу заяви днес, че руските системи за въздушна отбрана С-400 са съвместими с НАТО, която трябва да създаде работна група, за да проучи това, предаде Ройтерс. Твърдението е, че С-400 и Ф-35 са несъвместими. Ето нашето предложение - нека да има работна група и НАТО може да оглави това и нека да оставим експертите да направят преценката и да ни отговорят, каза той. Ние вярваме, че С-400 и Ф-35 са съвместими, каза Чавушоглу по време на дискусионен панел на годишната среща на Световния икономическо форум в Давос, предаде БТА. Това не поставя никакви заплахи за системата на НАТО или за съюзниците на НАТО, добави той.", "date": "2020.01.23", "title": "Турция: Руските системи за въздушна отбрана С-400 не са заплаха за НАТО"}
{"url": "https://www.24chasa.bg/novini/article/8104400", "text": "Ако подозирате половинките си в изневяра, вероятно търсите издайнически признаци в действията или поведението им. В търсенето може да помогне британско проучване, разкриващо най-честите оправдания на кръшкачите, пише в. \"Дейли стар\", цитиран от БТА. Допитването, предоставящо информация какви алибита най-често използват кръшкачите, е осъществено сред 2000 потребители на сайта за извънбрачни запознанства Illicit Encounters. Резултатите показват, че жените най-често се оправдават с посещение в залата за фитнес, докато мъжете обикновено прикриват извънбрачните си забежки с твърдението, че са гледали футболен мач. Най-честите алибита на жените, които поставят рога на партньорите си: - Посещение в залата за фитнес - Излизане с приятелки - Работа до късно в офиса - Социален живот след работа - Разхождане на кучето - Пазаруване - Среща с роднини - Среща с най-добрата приятелка - Разкрасителни процедури - Занимания със спорт Топ 10 на мъжките оправдания: - Гледане на футбол - Игра на голф - Работа до късно в офиса - Социален живот след работа - Излизане с приятели - Разхождане на кучето - Посещение в залата за фитнес - Занимание със спорт - Среща с най-добрия приятел - Среща с роднини.", "date": "2020.01.23", "title": "Разкриха най-честите оправдания на кръшкачите"}
{"url": "https://www.24chasa.bg/novini/article/8104442", "text": "Международната общност не бива да изоставя народа на Венецуела, който се бори за демокрация, заяви венецуелският опозиционен лидер Хуан Гуайдо пред правителствени и корпоративни лидери на Световния икономически форум в швейцарския курорт Давос, предаде ДПА, цитирана от БТА. \"Трябва да окажем натиск върху диктатурата\", заяви Гуайдо на годишната среща на високо равнище, имайки предвид правителството на венецуелския президент Николас Мадуро. \"Мисля, че е важно да не изоставяме Венецуела\", добави той. \"Няма да се справим сами\", призна опозиционният лидер, цитиран от Франс прес. \"Изправени сме пред международен и престъпен конгломерат, имаме нужда от вашата помощ\". Речта на Гуайдо не беше толкова категорична като вчерашната му реч в Брюксел, в която той призова съюзниците си в чужбина да засилят санкциите срещу венецуелското правителство, отбелязва ДПА. Преди година Гуайдо задейства план за сваляне на правителството в Каракас и провеждане на свободни избори. На срещата в Давос той призна, че опозицията е подценила правителството и заяви, че е необходимо да се направи повече за разширяване на опозиционното движение. Точно преди година Гуайдо, наскоро избран за председател на венецуелския парламент, се обяви за временно изпълняващ длъжността президент на Венецуела след победата на Мадуро на оспорвани избори.", "date": "2020.01.23", "title": "Гуайдо зове лидерите в Давос: Не изоставяйте Венецуела"}
{"url": "https://www.24chasa.bg/novini/article/8104491", "text": "Британският премиер Борис Джонсън е напът да се откаже от поето по-рано от правителството обещание за отлагане на предстоящите забрани за влизането на нискоквалифицирани работници във Великобритания след Brexit, пишат британските издания Financial Times и Independent. През 2018 г. бившият министър-председател Тереза Мей публикува бяла книга, в която бе предложен двугодишен „ограничен във времето път за временно наемане на чужди работници“. Документът дойде в отговор на натиск от страна на британските работодателски организации. С намерението на Джонсън този „гратисен“ период да не се спази се очертава имиграционните правила да се превърнат в арена за сблъсък между правителството и бизнеса, пише  . Представители от Даунинг Стрийт са коментирали, че кабинетът очаква планът на Джонсън да бъде обсъден тази седмица, като „политическото желание е да се обмисли да няма преходен период“. Въпреки това те подчертават, че засега не е взето окончателно решение. Припомняме, че преди референдума във Великобритания през 2016 г. агитиращите за напускане на ЕС (сред които и Борис Джонсън) изтъкваха като довод за излизането от Блока факта, че така ще спре потокът от българи и румънци към Кралството, които заради по-ниските си изисквания за заплащане „открадвали“ работни места от британските граждани. От общо 85 хил. сезонни работници в британското селско стопанство около 30 хил. берат плодове. Правителството от години заканва да забрани на гражданите на други страни от ЕС да живеят и работят в страната без виза. По този начин се предизвикват силни опасения сред фермите, които разчитат на чужденци да им берат реколтата. Миналата година стана ясно, че им е все по-трудно да намират сезонни работници.", "date": "2020.01.23", "title": "Лондон може да се лиши от чуждите берачи по-рано от очакваното"}
{"url": "https://www.24chasa.bg/novini/article/8104482", "text": "Председателят на парламента на Северна Македония Талат Джафери планира на 11 февруари да свика заседание с единствена точка в дневния ред ратификация на протокола за членство на страната в НАТО, предаде агенция МИА, цитирана от БТА. На следващия ден, 12 февруари, би трябвало да се състои последното заседание на парламента, на която той ще се саморазпусне и ще бъдат обявени предсрочните парламентарни избори на 12 април. Кабинетът на Джафери съобщи за МИА, че се очаква до 11 февруари протоколът за членство в НАТО да бъде ратифициран в Испания, последната от 29-те членки на НАТО, която още не го е направила. Ако до тази дата процедурата в Испания не е завършила, ратификацията в Северна Македония ще бъде направена с отложено действие. Джафери очаква заседанието на 12 февруари за саморазпускане на парламента да приключи още същия ден, тъй като всички партии са съгласни с предсрочните избори на 12 април.", "date": "2020.01.23", "title": "Парламентът в Скопие гласува членството в НАТО и се разпуска ден по-късно"}
{"url": "https://www.24chasa.bg/novini/article/8104490", "text": "Змиите китайски крайт и китайска кобра може да са оригиналният източник на новооткрития коронавирус, предизвикал огнище на смъртоносно инфекциозно респираторно заболяване в Китай тази зима, информира Си Ен Ен, цитиран от БГНЕС.  Крайтът (Bungarus multicinctus), известен още като тайвански крайт или китайски крайт, е силно отровен вид змия, срещана в голяма част от централен и южен Китай и Югоизточна Азия. За заболяването бе съобщено за първи път в края на декември 2019 г. в Ухан, основен град в централен Китай, и бързо се разпространи. Оттогава болни пътуващи от Ухан заразиха множество хора в Китай и други страни, включително САЩ. Използвайки проби от вируса, изолирани от пациенти, учените в Китай определиха генетичния код на вируса. Патогенът, отговорен за тази пандемия, е нов коронавирус. Той е в същото семейство от вируси като добре познатия тежък остър респираторен синдром коронавирус (SARS-CoV) и коронавируса в Близкия Изток (MERS-CoV), които убиха стотици хора през последните 17 години. Световната здравна организация (СЗО) определи новия коронавирус като 2019-nCoV. Името коронавирус идва от неговата форма, която наподобява корона или слънчев ореол, когато се изобразява с помощта на електронен микроскоп. Електронно-микроскопичното изображение разкрива структурни детайли на корона, заради които е кръстен коронавирус. Коронавирусът се предава по въздушен път и инфектира предимно горните дихателни и стомашно-чревни пътища на бозайници и птици. Въпреки че повечето от членовете на семейството на коронавирусите причиняват само леки грипоподобни симптоми по време на инфекция, SARS-CoV и MERS-CoV могат да заразят горните и долните дихателни пътища и да причинят тежки респираторни заболявания и други усложнения при хората. Този нов 2019-nCoV причинява подобни симптоми като SARS-CoV и MERS-CoV. Хората, заразени с тези коронавируси, страдат от тежка възпалителна реакция. За съжаление, няма налична одобрена ваксина или антивирусно лечение за коронавирусна инфекция. Необходимо е по-добро запознаване с жизнения цикъл на 2019-nCoV, включително източника на вируса, как се предава и как се репликира, както за предотвратяване, така и за лечение на болестта. Както SARS, така и MERS са класифицирани като зоонозни вирусни заболявания, което означава, че първите пациенти, които са били заразени, са придобили тези вируси директно от животни. Това е възможно, защото докато е бил животински гостоприемник, вирусът е придобил серия от генетични мутации, които му позволяват да заразява и да се размножава вътре в човека. Сега тези вируси могат да се предават от човек на човек. Теренните проучвания показват, че първоначалният източник на SARS-CoV и MERS-CoV е бил прилеп и че палмови цивети (бозайник, произхождащ от Азия и Африка) и камили са служили като междинни домакини между прилепите и хората. В случая на коронавирусна болест през тази 2019 г., докладите посочват, че повечето от първата група пациенти, са били работници или клиенти на местен пазар на едро с морски дарове, които също са продавали преработени меса и живи консумативи, включително домашни птици, магарета, овце, свине, камили и др. като лисици, язовци, бамбукови плъхове, таралежи и влечуги. И тъй като никой никога не е съобщавал за намирането на коронавирус, заразил водни животни, вероятно е той да произхожда от други животни, продавани на този пазар. Но когато изследователите извършиха по-подробен биоинформационен анализ на последователността на 2019-nCoV, те предположиха, че този коронавирус може да идва от змии. От прилепи до змии Изследователите използваха анализ на протеинните кодове, предпочитани от новия коронавирус и го сравниха с протеиноните кодове от коронавирусите, открити в различни гостоприемници, като птици, змии, мармоти, таралежи, прилепи и хора. Изненадващо, те откриха, че протеиновите кодове в 2019-nCoV са най-сходни с тези, използвани при змиите. Змиите често ловуват прилепи в дивата природа. Докладите сочат, че змиите са били продавани на местния пазар на морски дарове в Ухан, което повишава възможността 2019-nCoV да е скочил от гостоприемни видове – прилепи – към змии, а след това и към хора в началото на това огнище на коронавирус. Как обаче вирусът може да се адаптира както към хладнокръвните, така и към топлокръвните гостоприемници остава загадка. Авторите на доклада и други изследователи предстои да проверят произхода на вируса чрез лабораторни експерименти. Търсенето на последователност 2019-nCoV при змии ще бъде първото нещо, което трябва да се направи. От избухването обаче пазарът на морски дарове е дезинфекциран и затворен, което прави предизвикателство да се проследи животното на новия вирус по-трудно. За да се потвърди произхода на вируса, е необходимо вземане на проби от вирусна РНК от животни, продавани на пазара, и от змии и прилепи. Отделно от това, отчетените констатации също ще дадат представа за разработването на протоколи за профилактика и лечение. Избухването на 2019-nCoV е още едно напомняне, че хората трябва да ограничат консумацията на диви животни, за да предотвратят зоонозни инфекции.", "date": "2020.01.23", "title": "Змии са най-вероятният източник на новия коронавирус"}
{"url": "https://www.24chasa.bg/novini/article/8104535", "text": "Председателите на Европейския съвет и на Европейската комисия Шарл Мишел и Урсула фон дер Лайен ще подпишат утре споразумението за оттегляне на Великобритания от ЕС. Това съобщи говорител на ЕК. Предвижда се днес комисията по конституционните въпроси на Европейския парламент да обсъди препоръка към евродепутатите да утвърдят споразумението. Следващата сряда в Брюксел ЕП ще гласува споразумението с Лондон като последна стъпка от раздялата с Великобритания, предава БТА. ЕП бе предупредил, че ще гласува текста, едва след като процедурата по одобрението на споразумението е приключила изцяло в британския парламент. След като британските депутати се произнесоха окончателно, днес се очаква одобрението на кралица Елизабет Втора. Предвижда се Великобритания да напусне ЕС в полунощ на 1 февруари централноевропейско време (23.00 ч. на 31 януари в Лондон).", "date": "2020.01.23", "title": "ЕС предприема последните стъпки за раздялата с Великобритания"}
{"url": "https://www.24chasa.bg/novini/article/8104513", "text": "Черно козле-мутант с човешко лице предизвика сензация в индийско село и местните са започнали да го почитат като божество, пише в. \"Мирър\", цитиран от БТА. Странното животинче с черна козина и стряскаща физиономия се родило преди няколко дни в село Нимодия в щата Раджастан. Стопанинът на козлето Мукешджи Праяпап предполага, че то страда от циклопия. При тази болест гените, отговарящи за симетрията на лицето, не сработват правилно. Но новороденото е с две очи. Някои от жителите на селцето почитат козлето като олицетворение на божество. Страдащи от редки заболявания животни често предизвикват повишено внимание на вярващите в прераждането жители на Индия, припомня таблоидът.", "date": "2020.01.23", "title": "Козле-мутант с човешко лице е почитано като божество в Индия (Видео)"}
{"url": "https://www.24chasa.bg/novini/article/8104898", "text": "Без дебати, за рекордно кратките 20 минути, бюджетната комисия прие промени в Закона за хазарта, предложени от депутата от Обединени патриоти Валери Симеонов. Проектът събра 11 гласа \"за\" от ГЕРБ, против нямаше и 6-има от БСП се въздържаха. С гласуваните текстове се забранява организирането на хазартни игри, разпространението на билети, фишове, талони или други знаци, както и плащането на печалби на хазартни игри от лица или обекти или вериги от обекти без съответния лиценз, заяви Симеонов пред депутатите. Той предвижда още лотарийни игри, с изключение на томбола, бинго, кено или техните разновидности, да се организират само от Държавното предприятие „Български спортен тотализатор“, след получаване на съответния лиценз. Предвидено е в срок до 30 дни от влизане в сила, организаторите, чийто лиценз ще бъде прекратен да учредят в полза на комисията по хазарта безусловна и неотменима банкова гаранция в размер на печалбите, които не са изплатени до този момент. \"Законът за хазарта ще ограничи лудостта с талончетата, която през последните години се разпространява. Това заяви шефката на Комисията по бюджет и финанси и депутат от ГЕРБ Менда Стоянова пред журналисти минути след като комисията даде зелена светлина на проекта. \"Разгледахме законопроекта и смятаме, че с ограничаването на възможността друг освен държавния тотализатор да извършва дейността по лотарии, ще се ограничи и лудостта, която през последните години се разпространява. Над 1 млрд. лв. годишно бъгарските граждани обикновено пенсионери, слабо доходни, дават за една игра, която ги заблуждава, че не е хазарт. Когато един човек влезе в казино или игрална зала, знае, че отива да играе хазарт. Когато там, където купува хляба си или получава пенсията си, му предлагат талонче за левче, две или три, с което той може да стане милионер, това чисто психологически не се възприема като хазарт. Неслучайно през последната година българските граждани са дали милиард лева за талончета. Може би част от тези пари, които остават в организаторите са били елемент на спонсорирани от тяхна страна на различни спортни клубове или събития, аз не виждам защо това трябва да става по този начин\", добави Стоянова. Тя припомни, че на 1 януари 2014 г. се прави промяна в закона, в която ясно и категорично се записва, че всички хазартни игри, които са изброени и там не фигурира лотарията обръщам ви внимание, следва да внасят хазартна такса в размер на 15 % върху залозите, а хазартните игри, организирани на база комисионни 20 % върху размера на тази комисионна. Това са игрите, които представляват турнири по покер, където нямаме залагания към един оператор, а залагания един срещу друг и печалбите се разпределят на 100 %\", допълни Стоянова. Шефката на комисията припомни също, че през декември 2014 г. е внесена промяна в същия текст, в който се добавят изпуснатите лотарии. \"Четейки внимателно текста, ще стане ясно, че всички изброени хазартни игри там, където вече се намират от 1 януари 2015 г. и лотариите, следва да внасят хазартна такса в размер на 15 % върху залозите\". Часове преди заседанието, финансовото министерство публикува на сайта си за обществено обсъждане проект на Закон за Националната агенция по хазарта. Предложението е Държавната комисия по хазарта да се преструктурира в Национална агенция по хазарта. Предлага се тя да работи като едноличен, а не колегиален орган, за да се персонализира отговорността. Преходните и заключителните разпоредби на законта обаче променят закона за хазарта. Създават се нови текстове, според които няма да се доказват инвестиции, ако се иска нов лицез за същия вид игра. Вноските за социално отоговорно поведение пък вече да се дължат за всеки издаден лиценз, а не както в момента един организатор дължи и плаща същата вноска като организатор, който има издаден един единствен лиценз. Няма текст, който да предвижда национализиране на моментните лотарийни игри. Запитан как ще се съчетаят двата законопроекта, Валери Симеонов заяви: \" Имам си определени виждания, записал съм ги в закон. Не съм се чул с финансовото министерство и не ми е работа да го правя. По същата логика би трябвало да разговарял със всеки друг министър, като предлаам промени в някакъв закон\". В допълнение на изявлението на директора на АДФИ от 22.01.2020 г. благодарение на предприетите действия от органите на Специализирана прокуратура вчера, 22.01.2020 г. в Комисията по хазарта бяха иззети документи, които до момента не бяха предоставени на финансовите инспектори на АДФИ. Това пък се казва в съобщение на финансовата инспекция до медиите. От техния първоначален анализ става ясно, че има нарушения на Закона за хазарта по отношение на таксите, събирани от организаторите на хазартни игри, съобщиха междувременно от АДФИ. \"Можем да направим извода, че обявената по време на изявлението на директора на АДФИ сума, несъбрана от отделните организатори на хазартни игри, се оказва значително по-голяма\", зцаключават оттам. И добавят, че се очаква инспекцията да приключи по-рано от определените срокове.", "date": "2020.01.23", "title": "Проектът на Симеонов мина на първо четене в комисия (Обновена)"}
{"url": "https://www.24chasa.bg/novini/article/8104905", "text": "\"Това беше една хибридна война тръгнала от фейсбук и тиражирана от някои медии. Тя изпълнява нечии икономически интереси\", каза бившият генерален директор на БНР Светослав Костов на днешното изслушване пред временната парламентарна комисия по скандала със спирането на програма \"Хоризонт\" и отстраняването на Силвия Великова. \"С встъпването на длъжност се опитахме да разбием обръча от фирми, в който свършваше бюджетът на БНР. Имаше сключени обществени поръчки с отворен край, неизгодни обществени поръчки, несключени застраховки на автомобилите. Всички поръчки са се правили на флашка до 2016 г. тя естествено изчезва\", каза още Костов пред народните представители в комисията. Беше изслушано и становището на Силвия Великова. \"Далеч съм от мисълта, че програма \"Хоризонт\" е спирана заради мен. Програма имаше, имаше и друг водещ на мое място\", каза тя. Очаквайте подробности!", "date": "2020.01.23", "title": "Светослав Костов: Скандалът с БНР е хибридна война, изпълняваща икономически интереси"}
{"url": "https://www.24chasa.bg/novini/article/8104923", "text": "Говорителят на кипърското правителство Кириакос Кусиос днес направи уточнения, с които оттегли обвинението, че Турция е откраднала технически данни, които са й дали възможност да насочи сондажите си в кипърски води към конкретно място, съобщи Асошиейтед прес. Пред агенцията Кусиос каза, че думата \"кражба\", която е употребил пред гръцката телевизия ЕРТ, е била \"грешка на езика\", предава БТА. Той обаче заяви, че Турция е придобила определени данни, които са й дали възможност да изпрати сондажен кораб на конкретно място южно от кипърския град Лимасол, което е било избрано от енергийните компании Ени и Тотал за техните собствени проучвателни сондажи. Наскоро Турция изпрати сондажния кораб \"Явуз\" в кипърската изключителна икономическа зона в сектор, който е даден от кипърското правителство на проучвателна концесия на италианската компания Ени и френската Тотал.", "date": "2020.01.23", "title": "Кипър: Не обвиняваме Турция, че краде данни за залежите на природен газ"}
{"url": "https://www.24chasa.bg/novini/article/8104886", "text": "Турски прокурор е поискал до 18 години затвор за бивш разносвач на пици, обвинен, че е плюл в пица преди да я достави на клиента, предаде АФП, цитирана от БТА. Става дума за случай от 24 декември 2017 г. в Ескишехир, Централна Турция. Бившият доставчик, който след случая е уволнен, е обвинен, че е отворил кутията с пицата и е плюл вътре, преди да звънне на вратата на клиента, за да му предаде поръчката, съобщава турската информационна агенция ДХА. Неговата постъпка е била разкрита, след като близък на собственика на жилищната сграда е прегледал кадрите от камерата за видеонаблюдение няколко дни по-късно. Той е уведомил наемателя, който е подал жалба. На петото съдебно заседание от процеса днес прокурорът е поискал между две години и половина и 18 години затвор по две обвинения: \"излагане на опасност на живота или здравето на другия, причинявайки разваляне на храни\" и \"повреждане на стока\". Причините за постъпката на разносвача не са известни. Агенция ДХА посочва, че разносвачът е заснел сцената с мобилния си телефон. Поисканата присъда изглежда особено тежка, дори според критериите на турското правосъдие, което е известно, че не е особено снизходително, отбелязва АФП. За сравнение престъплението \"принадлежност към въоръжена терористична организация\" подлежи на наказание от 15 години затвор, посочва агенцията.", "date": "2020.01.23", "title": "Турски прокурор поиска до 18 г. затвор за бивш разносвач, плюл в пица"}
{"url": "https://www.24chasa.bg/novini/article/8104966", "text": "Четирима души са били ранени, а пет изоставени сгради са се срутили при  , съобщава турската частна телевизия НТВ, позовавайки се на валията на окръга Ахмет Дениз. Земетресението е било усетено също в Измир, Айдън, Денизли, Ялова, Бурса и Истанбул. След него са станали 212 вторични труса, най-силният от които с магнитуд 4,3, предава БТА. Снощният трус стана в 22.22 ч. местно време (21.22 ч. българско) на дълбочина около 7 километра под земната повърхност. Валията на Маниса Ахмет Дениз посочи, че към момента няма данни за сериозни щети върху обитавани сгради. Срутили са се пет изоставени постройки. Той уточни, че пострадалите четирима души не са сериозно ранени. Те са били прегледани в болница, но вече са изписани. Трусът предизвика паника сред населението. В Истанбул, където земетресението също е било почувствано, не са постъпили сведения за каквито и да било негативни последици, съобщи местното валийство. Друго земетресение - с магнитуд 4,5 - е станало тази сутрин в окръг Анкара, съобщи турският телевизионен канал НТВ, като се позовава на съобщение на Дирекцията за управление при бедствия и извънредни ситуации. То е било регистрирано в 6.54 часа местно време (5.54 часа българско) в района на Акюрт. Земетресението е било на дълбочина 13 километра. Малко преди това, в 6.42 часа местно време, в района на Акюрт е било регистрирано земетресение с магнитуд 3,8. Валията на Анкара Васип Шахин е написал в Туитър, че според първоначални данни земетресението от 4,5 в района на Акюрт не е причинило жертви, нито материални щети. Той е добавил, че екипи извършват подробни огледи в района на труса и резултатите ще бъдат оповестени.", "date": "2020.01.23", "title": "Четирима са пострадали при снощното земетресение в турския окръг Маниса"}
{"url": "https://www.24chasa.bg/novini/article/8104929", "text": "Тротинетките вече няма да могат да се движат по тротоарите, а максималната допустима скорост е 25 километра в час. Тези решиха депутатите днес, които приеха на първо четене промените в Закона за автомобилните превози. Тротинетките трябва да се движат по изградената велосипедна инфраструктура, а при липса на такава - възможно най-близо до дясната граница на платното за движение. Водачите няма да могат да се движат с тротинетки по улици I клас и пътища, на които максимално разрешената скорост е над 50 километра в час, както и по улици II клас без изградена велосипедна инфраструктура. Тротинетките не могат да се движат и в зони, обозначени с пътен знак В9 - Забранено е влизането на велосипеди, да се движи по улици, обозначени с пътен знак Г13 - \"Пътна лента или платно за движение само на превозни средства от редовните линии\", това предвиждат промените в Закона за движението по пътищата, касаеща регламентиране на правилата за движението по пътищата с индивидуални електрически превозни средства. Тротинетките трябва да бъдат с бяла или жълта различима светлина отпред и устроиство за излъчване на червена светлина отзад. Според помените в закона, водачите им трябва да ползват в тъмните часове на денонощието и/или при намалена видимост светлоотразителни елементи върху видимата част на облеклото, позволяващи да бъде лесно забелязан, както и да бъдат с включени светлини. Водачът трябва да се увери, че управляваното от него индивидуално електрическо превозно средство има изправна спирачна система, както и да ползва каска. Законът забранява на тротитентите да се вози повече от един човек. Водачът не трябва да се движи успоредно до друго индивидуално електрическо превозно средство или двуколесно пътно превозно средство, да управлява превозното средство без да държи кормилото с ръка, да се движи в непосредствена близост до друго пътно превозно средство или да се държи за него, да превозва, тегли или тласка предмети, които пречат на управлението на превозното средство или създават опасност за другите участници в движението, да използва мобилен телефон при управлението на индивидуално електрическо превозно средство. Минималната възраст на водача за управление на ундивидуално електрическо превозно средство е 16 г. - по велосипедна инфраструктура, улици от 2-ри до 4-ти клас и пътища с максимално разрешена скорост до 50 километра в час и 14 г. - само по велосипедни алей. Създава се и на единен публичен таксиметров регистър, чрез които да се намали административната тежест на лицата, извършващи таксиметровите превози и ограничаване на фиктивното регистриране на фирми за превоз на пътници и товари. Създаването на единен публичен таксиметров регистър ще обедини публичния регистър, воден от Изпълнителна агенция \"Автомобилна администрация\" за издадените удостоверения, и регистрите на общинските администрации - за издадените от тях разрешения. Промените предвиждат още регламентирането на превозите с атракционна цел, както и на тези на повредени превозни средства или т.нар. \"Пътна помощ\". Отменят се задължителните обезопасителни колани в автобусите с маршрут до 30 километра, с изключение на специализираните превози за ученици. Промените в закона предвиждат изискването за оборудване с обезопасителни колани да не се прилага за моторни превозни средства от категори М2 и М3, клас А и клас I, както и от категории М2 и М3, клас В и клас II, с които се извършва специализиран превоз и превоз на пътници по редовни автобусни линии, когато превозът е с еднопосочна дължина на маршрута до 30 км, с изключение на специализираните превози на деца или ученици.", "date": "2020.01.23", "title": "Без тротинетки по тротоарите, ограничават скоростта им до 25 километра в час"}
{"url": "https://www.24chasa.bg/novini/article/8104990", "text": "Патриарх Неофит прие посланика на Сърбия у нас Желко Йович. Това е първата среща на предстоятеля на БПЦ с новия посланик на западната ни съседка, съобщават от Българската патриаршия. Посланик Йович е благодарил за оказаната възможност да посети патриарх Неофит, като е споделил, че идването му на служба в България е личен негов избор. \"Няма по-близки народи от нашите. Имахме трудна история, но преди всичко друго сме братя, а нашето бъдеще е общо\", е казал сръбският посланик. Той е обърнал внимание на патриарх Неофит за съвместните икономически и бизнес проекти, които се осъществяват между България и Сърбия, и как съседката ни се бори с демографската криза и имиграцията. Проблеми еднакви, както за Сърбия, така и за България. Патриарх Неофит е пожелал на посланик Йович да осъществи всичките си добри намерения, да има добър мандат и да подпомага сънародниците си, които живеят и се трудят в страна ни. По време на приема е бил повдигнат въпросът за служението и работата на Сръбската православна църква, както и за юбилеите, които сръбският патриарх Ириней ще отбележи през тази година. Посланик Желко Йович е подарил на патриарх Неофит икона на св. св. Козма и Дамян с пожелание за добро здраве и дълго служение на Българската църква. В срещата са участвали също Мелнишкият епископ Герасим, който е главен секретар на Светия синод, Белоградчишкият епископ Поликарп - викарий на патриарха, както и архимандрит Василий - протосингел на Софийската митрополия. В края на приема са били споделени надежди за бъдещи срещи, за съвместно сътрудничество и обща работа.", "date": "2020.01.23", "title": "Патриарх Неофит се срещна с посланика на Сърбия Желко Йович (Видео)"}
{"url": "https://www.24chasa.bg/novini/article/8104930", "text": "Наградата за благотворителност и корпоративна социална отговорност спечели успешният световен рекорд на Фабрика за майонеза „Краси”, който имаше и своето благотворително продължение. Цялото количество майонеза, което участва в рекордното постижение бе дарено на Дом за стари хора-Русе, на сдружение \"Надежда за достоен живот\" от Пловдив, Дом за пълнолетни лица с физически увреждания „Милосърдие” и на столичния „Социален патронаж”. Рекордът вече е вписан в „Книгата за рекордите на Гинес” и бе поставен в края на миналата 2019-та година, по случай 25-годишния юбилей на „Краси”. На уникално събитие и пред многобройна публика, бе напълнена кофичка с майонеза, 1000 пъти по-голяма от оригиналната. Гигантската кофичка събра 221.4 килограма майонеза. Рекордът, носи не само името на майонеза „Краси“, но е и постижение за България, казаха от Гинес. Над 10 години Фабрика за майонеза \"Краси\" подпомага превенцията на социалното изключване на деца и възрастни с различни увреждания като своя мисия, която убедено следва. Компанията подкрепя фестивала „Светът е за всички”, както и Българската федерация по борба, Сдружението на хора с увреждания „Надежда за достоен живот” и Домашния социален патронаж. От името на компанията наградата за „Устойчиво развитие и иновация” прие Даниела Авджиева, която отбеляза, че: „Мисия, която си струва усилията е да помагаме на тези, които имат нужда и ако всички отворим сърцата си за беззащитните ще направим света едно по-добро място за всички нас.”", "date": "2020.01.23", "title": "Гинес рекордът на „Краси” с награда „Златно сърце”"}
{"url": "https://www.24chasa.bg/novini/article/8105028", "text": "Фонд \"Социална закрила\" /ФСЗ/ към Министерството на труда и социалната политика набира проектни предложения за модернизация и подобряване на материалната база на социални услуги и в подкрепа на социални предприятия, които ще се финансират през 2020 г., съобщиха от пресцентъра на ведомството. Проектите ще се финансират в две направления. По Компонент 1 ще се осигуряват средства за закупуване на оборудване и/или обзавеждане или за строително-монтажни/ремонтни дейности на материалната база на социални услуги. Общият финансов ресурс за всички проекти по това направление е до 1 450 000 лв. Допустими кандидати са доставчици на социални услуги, в това число и общини. Крайният срок за кандидатстване е до 17.30 ч. на 31 март 2020 г. Всяко проектно предложение за оборудване и/или обзавеждане се финансира от ФСЗ с до 36 000 лв. с ДДС и най-малко 10 на сто от общия бюджет за проектното предложение е съфинансиране от кандидата. Проектните предложения за строително-ремонтни/монтажни работи се финансират от ФСЗ с до 50 000 лв. с ДДС. Съфинансирането от кандидата е най-малко 10 на сто от общия бюджет за проектното предложение. Компонент 2 е насочен към подкрепата на социални предприятия при изграждане на партньорства, обмяна на опит и популяризиране на добри практики. Допустими кандидати са социални предприятия, вписани в Регистъра на социалните предприятия по Закона за предприятията на социалната и солидарна икономика. Общ финансов ресурс за всички проекти по Компонент 2 е до 50 000 лв. Всяко проектно предложение се финансира от ФСЗ със средства до 10 000 лв. с ДДС. Съфинансирането от кандидата е най-малко 10 на сто от общия бюджет за проектното предложение. Крайният срок за кандидатстване е до 17.30 ч. на 30 април 2020 г. След оценяване и класиране проектните предложения с най-висока обща оценка ще бъдат предложени на управителния съвет на ФСЗ за одобряване на финансиране. Управителният съвет ще извърши одобряване с решение, което ще се оповести на интернет страницата на ФСЗ, а всички одобрени кандидати ще бъдат известени за подписване на договор с ФСЗ. Обявлението и всички приложения към него са публикувани на интернет страницата на Фонд \"Социална закрила\"", "date": "2020.01.23", "title": "Фонд \"Социална закрила\" финансира проекти за модернизиране на социални услуги"}
{"url": "https://www.24chasa.bg/novini/article/8105030", "text": "Ако Мохамед бин Салман или негови приближени наистина са хакнали телефона на основателя на Амазон Джеф Безос, това ще е поредният удар по опитите на престолонаследника да промени международния имидж на Саудитска Арабия, която той де факто ръководи. Освен това отново ще възникнат въпроси за отношенията между западните страни и саудитското кралство. Експерти, работещи за Безос - който притежава и в. \"Вашингтон пост\" - заключиха \"със средна до висока степен на увереност\", че акаунт в \"УотсАп\", използван от Бин Салман, е бил пряко замесен в хакването на телефона на милиардера през май 2018 година. Двамата са се срещнали по-рано през пролетта на същата година, по време на продължителната обиколка на престолонаследника в САЩ и Великобритания, където той разговаря с голям брой политици и бизнес лидери, опитвайки се да засили геополитическата подкрепа за своя режим и да осигури необходимия приток на инвестиции във време на борба с въглеродните емисии и по-ниски цени на петрола. По това време Бин Салман беше особено обезпокоен от това, което пишеше един от журналистите със своя колонка във в. \"Вашингтон пост\" - Джамал Хашоги. Някога приближен до саудитския кралски двор, той се беше преместил в САЩ и сега използваше тази платформа, за да оспорва директно твърденията на монархията, че кралството преживявало важен процес на либерализация. Има данни, че няколко месеца по-рано, през септември 2017 г., Бин Салман няколко пъти бил говорел за запушване на устата на Хашоги \"с куршум\". През октомври 2018 г. Хашоги беше убит в саудитското посолство в Истанбул, престъпление, в което по-късно принцът беше обявен за замесен както от ЦРУ, така и от специалния докладчик на ООН за извънсъдебните екзекуции (Принцът отрича обвиненията). Ако някой започне да спекулира за възможните причини, които Бин Салман или хората от обкръжението му може да са имали за предполагаемото проникване в телефона на Безос, изглежда е очевиден мотивът да бъде принуден Хашоги да замълчи. Резултатите от хакването може да са били използвани при първоначален опит да накарат Безос да уволни Хашоги, а убийството на журналиста може да е последвало едва след провала на подобни действия. Това, което знаем е, че вестникът се зае изключително усърдно със случая на своя сътрудник след изчезването му в Истанбул, подлагайки саудитския режим на остри критики. След това, през януари 2019 г. в. \"Нешънъл инкуайърър\" публикува подробности за извънбрачната връзка на Безос и това доведе до края на брака му и скъпоструващ развод. Ако информацията на \"Нешънъл инкуайърър\" е тръгнала от предполагаемата саудитска хакерска атака, това би било в духа на възприетия като цяло ганстерски стил на поведение, включително затварянето на голяма част от саудитския елит през ноември 2017 г. при груба операция за изнудване, донесла милиарди долари на режима на престолонаследника. В този стил бе и бандитският опит през 2017 г. да бъде принуден гостуващият в страната ливански премиер да подаде оставка. Както Саудитска Арабия, така и компанията АМИ (\"Америкън мидиа инк.\"), собственик на в. \"Нешънъл инкуайърър\", отхвърлиха твърденията, че кралството е свързано с публикуването на статията за Безос. Следователно, ако последните обвинения за поведението на престолонаследника и антуража му се окажат верни, те ще допълнят една вече смущаваща картина и ще доведат до още повече притеснителни въпроси. С кои други важни фигури Бин Салман кореспондира по \"УотсАп\"? Информацията на кои от тях може да е била извлечена, за да се използва по-късно срещу тях? Възможно ли е това да засяга политически и правителствени фигури, хора от бизнеса, включително високопоставени лица във Вашингтон и Лондон? Дали престолонаследникът би бил достатъчно безразсъден или глупав, за да предприеме подобни мерки срещу държави, на които неговият режим отдавна разчита за оцеляването си? От идването на Бин Салман на власт ключови фактори за него са правителства на САЩ и Великобритания. Пропагандната кампания през 2018 г. за предполагаемата му програма за \"реформи\" беше ентусиазирано подсилвана от Вашингтон и Лондон, а тогавашният външен министър Борис Джонсън похвали престолонаследника като либерализиращ реформатор преди посещението му във Великобритания през февруари 2018 година. Неправителствени организации за защита на човешките права опровергават тази картина, описвайки жестока кампания срещу дисидентите в кралството, включително масови арести на активистки за правата на жените, за много от които се смята, че са били подложени на сексуални посегателства и изтезания, включително бой с камшик и електрошокове. Бруталната война на Бин Салман в Йемен, в която бяха убити хиляди и заради която десетки хиляди гладуват, нямаше да може да се води без активната подкрепа, предоставена му от британците и американците. Управлението му нямаше да може да издържи последствията след убийството на Хашоги в края на 2018 г., ако британските и американските му съюзници бяха отхвърлили саудитското разследване на убийството като недостоверно и вместо това бяха настояли на международно разследване. Но предвид последните разкрития, по-умните хора във Вашингтон и Лондон вероятно са все по-отчаяни от перспективата да работят с тази опасна и нестабилна фигура в идните години, а може би и десетилетия. /БТА/", "date": "2020.01.23", "title": "Обвиненията за хакнат телефон на Безос слагат край на мита за новата Саудитска Арабия"}
{"url": "https://www.24chasa.bg/novini/article/8105069", "text": "Първото в света меко роботизирано сърце е в процес на разработване, и при реализирането на проекта би могло да изчисти списъците на чакащите за трансплантации във Великобритания, съобщи , като цитира в. „Дейли Мирър“. „Хибридното сърце“ ще бъде първото създадено от меки изкуствени мускули и сензори и след това покрито с човешка тъкан, отгледана в лаборатория. Новаторски действащ холандски хирург работи в партньорство с Британската фондация за сърце. Предвижда се първата трансплантация на така създаден орган да се извърши през 2028 година. Екипът твърди, че това би могло да сложи край на необходимостта от трансплантации на органи от мъртви хора и ще спаси хиляди, които умират, докато са в списъка на чакащите за донори на органи в световен мащаб. Проф. Йоланда Клайн от Амстердамския университет каза: „Единственото за слагане на край на сърдечната недостатъчност с лечение е подмяната на органа. Има огромен недостиг на донорски органи и това [разработването на „хибридното сърце“] е добър начин. Хибридното сърце може да създаде първото досега решение за сърдечна недостатъчност в краен етап.“ Сърцето ще се задвижва от течност или въздух и ще се захранва от електричество. Електричеството ще се предава безжично от близък източник на енергия, носен в облеклото на пациента. По-малка батерия също ще бъде имплантирана вътре в пациента, която ще захранва сърцето „в продължение на един час, докато той си взима душ или отиде да плува“. Финансираните от ЕС изследвания вече показаха, че технологията е възможна. Без да бъде обвито в клетки от собственото тяло на пациента, хибридното сърце би се заразило, така че тялото ефективно би го отхвърлило. Устройството, което в момента е патентовано, първо ще бъде тествано на животно след 5 години. Правени са предишни опити да се разработи роботизирано сърце във Франция, където 76-годишен мъж почина през 2014 г. два и половина месеца след операцията. То беше направено от материал, наподобяващ гъба, наречен полиуретан и клетки от сърцето на крава. Новият проект се счита за голям напредък в сравнение с предишните опити, тъй като ще използва материал с твърдостта на мускулната тъкан и ще се движи и изпомпва като истинско човешко сърце. През последните пет години 155 британци починаха, докато чакаха животоспасяваща сърдечна трансплантация, а по света загиналите са хиляди, подчертава „Дейли Мирър“.", "date": "2020.01.23", "title": "Роботизирано сърце от нов тип може да сложи край на нуждата от трансплантации"}
{"url": "https://www.24chasa.bg/novini/article/8105100", "text": "От \"Нове АД Холдинг\" изпратиха официална позиция на частните компании, организиращи лотарийни игри в България.   и  , заявяваме следното: В днешното си изявление министър-председателят Бойко Борисов посочи доклада от проверка на Агенцията за държавна и финансова инспекция (АДФИ) като основен аргумент за пропуснати вземания от държавата. Припомняме, че във вчерашното си изявление директорът на агенцията заяви, че няма нарушение на закона. Ето заключението му дословно: “(...) текстът дава възможност да се събират такси, формирани на различна основа”. Той обяви и данни, че са внесени над 500 млн. лв. в бюджета от частните лотарии за периода 2014 - 2019 г. Премиерът се позова на хипотетичен вариант, в който АДФИ излага, че лотариите са можели да платят стотици милиони повече, ако законът бил различен. В тази връзка заявяваме, че нашите лотарийни компании са изплатили всички дължими по закона данъци и такси и спазват буквата на Закона за хазарта такъв, какъвто той е. Сега действащият Закон за хазарта е изменен по предложение на финансовия министър Владислав Горанов през декември 2014 г. Промяната е аргументирана от министерство на финансите с “необходимостта от избягване на възможности за отклонения на данъчно облагане”. Прилагаме заповедта на министър Горанов и образеца на декларацията, които са публикувани на сайта на Държавната комисия по хазарта и Министерство на финансите. По повод Законопроекта за хазарта на Валери Симеонов, премиерът едновременно заяви, че не става дума за “одържавяване” и “национализация”, но обвърза евентуална подкрепа от ГЕРБ при евентуално гласуване в НС под условие (дословен цитат): че “изрично трябва да бъде вписано, че не може да се отдава на концесия, да се аутсорсва и преотдава и трябва да бъде в забранителния списък за приватизация, да е сигурно, че абсолютно никой друг, освен държавата, няма да се занимава с тази дейност”. Така направената от премиера дефиниция описва безусловен монопол и присвояване на основните активи на всички лотарии. Припомняме, че Конституцията на Република България изрично урежда с изчерпателен списък обектите, върху които може да бъде установяван държавен монопол, а именно: • железопътния транспорт, • националните пощенски и далекосъобщителни мрежи, • използването на ядрена енергия, • производството на радиоактивни продукти, • оръжие, взривни и биологично силно действащи вещества Г-н Борисов заяви още, че предлагания от Валери Симеонов проектозакон за хазарта не е свързан с бъдещето и развитието на ПФК „Левски“. Само че предвижда спиране на дейността на компаниите, основни спонсори и дарители на клуба. В заключение добави, че е готов на среща с всички. Като страна в този дебат, приемаме поканата за среща на премиера, за да представим позициите си и да уточним тезите му. Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи. Длъжни сме да направим и допълнително уточнение, че противоконституционно отнемане на действащ лиценз носи своите правни последствия и потенциални финансови обезщетения в размер на милиарди. Позицията е подписана от Нове АД Холдинг, Intralot SA, Национална лотария АД, Евробет и БАРХИ (Бългaрска асоциация за развлекателни и хазартни игри). Към позицията са прикачени два файла - заповедта на Министерството на финансите, с която се отменя друга заповед - №117 ЗМФ, на финансовия министър, спомената по-горе - и декларацията към Държавната комисия по хазарта", "date": "2020.01.23", "title": "\"Нове Холдинг\" към Борисов: Отнемането на лиценз = обезщетения за милиарди"}
{"url": "https://www.24chasa.bg/novini/article/8105121", "text": "Делото е образувано по касационни жалби на подсъдимите Илиян Н., Васил С. и Георги Н. срещу въззивното решение по в.н.о.х.д. № 369/2018 г. на Апелативен съд – Пловдив (АСПл). ВКС разгледа делото за втори път, след като с решение от 21.06.2018 г. по к.н.д. № 1136/2017 г. на ВКС е отменено решението по в.н.о.х.д. № 697/2016 г. на АСПл и делото е върнато за ново разглеждане. С присъда от 01.11.2016 г. на Окръжен съд – Пазарджик Илиян Н., Васил С. и Георги Н. са признати за виновни в извършването на престъпление в съучастие като съизвършители за умишленото умъртвяване, след нанесен побой и удавяне, на Йордан А. по особено мъчителен начин и с особена жестокост през 2015 г. в местностите „Тлаканата“, „Мерата“ и „Ючтолум“ – в района на напоителен канал „Алеко поток“. Наложени са им наказания „лишаване от свобода“ – на Илиян Н. в размер на 15 г., а на Васил С. (син на кмета на с. Братаница) и Георги Н. – по 16 г. Оправдани са по обвинението да са извършили убийството и в стопанската база на с. Ветрен дол. С атакуваното решение по в.н.о.х.д. № 369/2018 г. на Апелативен съд – Пловдив първоинстанционната присъда е изменена, като подсъдимият Илиян Н. е оправдан по обвинението да е извършил убийството и в местността „Тлаканата“, а наказанието му е намалено на 12 години „лишаване от свобода“. Присъдата е отменена в частта, свързана с определеното място на изтърпяване на наказанието. С касационните жалби на подсъдимите се заявяват всички касационни основания – нарушения на материалния закон, допуснати съществени процесуални нарушения и явна несправедливост на наложените наказания. Тричленният състав на ВКС намира, че при изясняване на обстоятелствата, свързани с това кой и кога е изхвърлил (след нанесения побой) тялото на пострадалия Йордан А. в напоителния канал „Алеко – поток“, въззивният съд е допуснал процесуални нарушения, които съществено са ограничили правото на защита на подсъдимите. Върховните съдии споделят възраженията в трите жалби, че описаните в решението фактически положения, свързани с втория етап от изпълнителното деяние на убийството, се базират изцяло на предположения. Първото предположение на съда е, че удавянето на Йордан А. е осъществено най-късно до 17 ч., тъй като според съдебно-медицинските експертизи дотогава пострадалият би умрял от нараняванията, получени при побоя. Такъв извод не се съдържа в експертните заключения, защото вещите лица са определили време на преживяемост от няколко часа, без повече конкретика, като са категорични само до неизбежността на смъртта при неоказана лекарска помощ. Второто предположение е, че удавянето на пострадалия е осъществено от тримата подсъдими. Съдът е приел, че след като тримата, заедно с пострадалия, са напуснали базата на с. Ветрен дол и никой повече не е видял жив Йордан А., той е изхвърлен в напоителния канал от тримата. Този извод нито е защитен убедително от събраните по делото доказателства, нито е единствено възможният. В решението на ВКС се казва, че е възможна и версията, изложена в особеното мнение на единия съдия от състава, което само по себе си сочи, че извършителите на умъртвяването чрез удавяне не са категорично изяснени. За да обоснове извода по авторството съдът се е позовал основно на заключението на техническата експертиза, което обаче не е сигурен способ за категорични констатации в коментираната посока и е послужило единствено като аргумент, опровергаващ предходните обяснения на подсъдимите, че в следобедните часове са били по домовете си. В крайна сметка от това заключение се установява, че в тричасовия период, избран от въззивния съд (14 - 17 ч.) подсъдимите са провели няколко разговора помежду си, без да е безспорно ясно къде точно в пространството са се намирали по това време, като само в един кратък отрязък от време са били на сравнително близко разстояние до напоителния канал. Според върховните съдии логиката сочи само, че те са говорили по мобилните си телефони, защото не са били заедно. Не става ясно и защо е прието, че разговорите са осъществени преди удавянето, а не след това, защо е било необходимо подсъдимите да търсят място за изхвърляне на тялото, след като познават добре района, как са обикаляли поотделно, след като са тръгнали с два автомобила и къде е бил Йордан А. в това време. Тричленният състав на ВКС констатира и редица логически несъответствия в решаващите съдебни мотиви. Според върховните съдии при установяване на авторството на втория етап от умъртвяването на пострадалия – удавянето му в напоителния канал, въззивният съд е ползвал недопустими предположения и е допуснал нарушения на чл. 13 и чл. 14 от НПК. Съдебният акт следва да бъде отменен и делото върнато за ново разглеждане от друг състав на Апелативен съд – Пловдив за установяване на правнозначимите факти въз основа на пълен и обективен анализ на събраните доказателства.", "date": "2020.01.23", "title": "ВКС върна за ново разглеждане делото за убийството край Братаница"}
{"url": "https://www.24chasa.bg/novini/article/8105135", "text": "Антисемитските настроения са в подем в САЩ и Европа, което буди тревога у ООН. Това се казва в изявление на генералния секретар на ООН Антониу Гутериш, поместено в сборник, представен днес в Ерусалим на Световния форум в памет на жертвите на Холокоста, предаде ТАСС. Сборникът съдържа изказвания на световни лидери за необходимостта от борба с антисемитизма, предава БТА. \"Ние винаги ще помним жертвите. Но най-добрият начин да почетем тяхната памет е да се борим с антисемитизма и всички други форми на ненавист в съвременния свят\", заявява Гутериш. Той подчертава, че зачестяват антисемитските нападения в САЩ и Европа, нацистките символи и лозунги все още са широко разпространени, а продължават и опитите да се отрича Холокоста. Ужасите на Холокоста трябва да напомнят на съвременното поколение, че човешкото достойнство е неприкосновено, се казва в изявлението на германския президент Франк-Валтер Щайнмайер, поместено в сборника. По думите му тази рана \"не е заздравяла напълно\" и затова \"Холокостът не е само част от историята на Германия, а и предупреждение\". Щайнмайер признава, че антисемитизмът продължава да съществува и днес. Според него не е достатъчно хората просто да го осъждат, а \"да изразяват по-забележимо солидарността си с евреите\". В текста президентът на Германия припомня за нападението срещу синагога в Хале миналата есен. Франция е решена да се бори с омразата и нетърпимостта, станали причина за сериозно засилване на антисемитизма в страната, заяви френският президент Еманюел Макрон на среща с оцелели от Холокоста, предаде Ройтерс. Макрон е един от десетките световни лидери, участващи в проявите в мемориалния комплекс на Холокоста \"Яд Вашем\" в Ерусалим за отбелязването на 75-годишнината от освобождаването на концлагера \"Аушвиц\". \"Тъмната сянка на антисемитизма възкръсва\", каза Макрон пред представители на наброяващата близо 100 000 души общност на израелски граждани с френски произход. \"Антисемитизмът се завръща. А с него и съпътстващите го нетърпимост и омраза. Франция няма да приеме това\", заяви френският президент. \"Приех поканата да дойда в \"Яд Вашем\", за да заявя, че това повече никога няма да се случи. Това е една безкрайна битка\", отбеляза Макрон и заяви, че решен да работи за тази кауза. По-рано днес Макрон се срещна с оцелели от Холокоста френски евреи в мемориал близо до Ерусалим, издигнат в памет на около 76 000 евреи, които са били задържани във Франция през Втората световна война и откарани в концлагери като \"Аушвиц\", където повечето от тях са намерили смъртта си.", "date": "2020.01.23", "title": "ООН: Антисемитизмът е в подем в САЩ и Европа"}
{"url": "https://www.24chasa.bg/novini/article/8105163", "text": "„България подкрепя и високо оценява Инициативата за сътрудничество между Китай и страните от Централна и Източна Европа („17+1”). Смятаме я за много важен механизъм за стимулиране на инвестиционните, търговско-икономическите и културните контакти между двете държави.“ Това заяви заместник министър-председателят по икономическата и демографската политика Марияна Николова на среща с посланика на Китайската народна република у нас Дун Сяодзюн. Двамата обсъдиха резултатите от проведената наскоро в Пекин 17-ата сесия на Междуправителствената смесена комисия за икономическо сътрудничество, съобщиха от пресцентъра на Министерски съвет. България изразява интерес към участие в инициативата „Един пояс, един път“ чрез реализиране на инфраструктурни проекти в страната ни, подчерта вицепремиерът. Тя посочи, че българското правителство насърчава увеличаване на преките китайски инвестиции в модерни предприятия за производство на иновативни продукти, насърчаващи растежа на „зелената“ икономика и батерии, електромобили и електробуси. На свой ред посланик Дун Сяодзюн изтъкна готовността на Китай активно да работи за реализирането на договореностите, отразени в протокола от 17-ата сесия на Междуправителствената смесена комисия. Той отбеляза, че отношенията с България винаги са били обект на сериозен интерес и се надява те да се задълбочат.", "date": "2020.01.23", "title": "Вицепремиерът Николова се срещна с посланика на Китай"}
{"url": "https://www.24chasa.bg/novini/article/8105179", "text": "Премиерите на няколко филма през новогодишните празници в Китай бяха отложени заради разпространяващия се нов коронавирус, съобщиха Ройтерс и БТА. Този период с е смята за най-добрата седмица в киносалоните. Сред отложените премиери е филмът \"Скок\" с актрисата Гонг Ли за националния женски отбор по волейбол. Ще почакат и почитателите на \"Детектив от Чайнатаун 3\" - трети епизод на популярна комедия с успешни първи два филма. Разпространителите на \"Изгубени в Русия\" също отлагат премиерата му заради опасността от разпространяване на вируси в затворени пространства като киносалоните. Китай е вторият по големина пазар за киноиндустрията след САЩ.", "date": "2020.01.23", "title": "Новогодишните кинопремиери в Китай бяха отложени заради новия коронавирус"}
{"url": "https://www.24chasa.bg/novini/article/8105165", "text": "Гричленен състав на Върховния касационен съд (ВКС) отменя въззивно решение на Софийския апелативен съд (САС) и връща делото за ново разглеждане на същия съд от стадия на въззивното съдебно заседание. Решението не подлежи на обжалване, съобщиха от кабинета на председателя на ВКС. Делото е образувано по касационна жалба на трима от гражданските ищци и частни обвинители срещу решението на САС, с което е изменена присъдата по н.о.х.д. № 5374/2018 г. на Софийския градски съд (СГС), като е намалено наложеното наказание на подсъдимия Севелин Н. от 12 на 10 години „лишаване от свобода“. С присъдата на СГС подсъдимият е признат за виновен в извършването на убийство с особена жестокост на баща му в кв. „Павлово“ в София през 2017 г. и му е наложено наказание „лишаване от свобода“ за срок от 12 години, след като производството е протекло по реда на съкратеното съдебно следствие. С жалбата се заявява касационното основание за явна несправедливост на наложеното наказание, като се иска увеличаването му до първоначално определения размер от СГС. Тричленният състав на ВКС приема касационната жалба за основателна, предвид грешната преценка на САС при взетото решение за намаляване на наложеното наказание. Въззивната инстанция неоправдано е надценила значението на смекчаващите отговорността обстоятелства. По своя характер и съдържание посочените от САС обстоятелства не са от категорията на излизащите извън обичайните смекчаващи отговорността – нито младата възраст, нито твърдените спортни постижения, нито пък положените усилия да получи висше образование. Нещо повече, те са неутрализирани от негативните прояви на дееца, ясно очертани от обвинителния акт. Въпреки младата си възраст, спортни и образователни занимания, наличието на твърдени травми, този подсъдим се е проявил като ясно очертана асоциална личност – целодневна употреба на наркотични вещества от сутринта, съчетана с употребата на алкохол чак до вечерта, до момента на извършване на самото убийство. Съдебният състав на ВКС е категоричен, че мотивиращите съображения на САС за това какво са породили твърдените влошени взаимоотношения между подсъдимия и баща му всъщност са продукт на нелогичен анализ, тъй като според съда те са формирали натрупан гняв, ярост и желание за отмъстителност – антиподите на смирение, човечност и опрощение. „Ако това е вярно, то тези черти в същината си на характера не аргументират извод за деец като такъв с ниска степен на обществена опасност, доколкото разкриват само отрицателни качества и не смекчават неговата наказателна отговорност. Напротив, тези изложени обстоятелства характеризират изключително негативно дееца – като гневен, яростен и отмъстителен, с личностови белези на дългогодишна стаявана и сдържана омраза. Това определено не са положителни характеристики на дееца, не могат в никакъв случай да съставляват каквото и да било извинително обстоятелство, а въззивната инстанция в разрез с правната и житейска логика ги е съотнесла в тази категория“, пише в решението на ВКС. Според върховните съдии, макар да не е намерило място в правната квалификация на деянието, взетото предварително решение на Севелин Н. да убие баща си, предварителната подготовка, следва да се отчитат като отегчаващи вината и отговорността обстоятелства. Решението е взето в спокойна обстановка, без наличието на какъвто и да било непосредствено съществуващ конфликт, като деецът се е подготвил специално за извършване на престъплението и е склонил свой приятел да го подпомогне и улесни в това престъпно начинание. Касационната инстанция съзира и в това склоняване подминато от инстанциите по същество отегчаващо отговорността обстоятелство. Съдебният състав на ВКС отчита и друго обстоятелство, пропуснато от САС – нанесени са 22 удара с нож, причинени са повече от четири охлузвания на пострадалия. „Подсъдимият е проявил изключителна отмъстителност и престъпна упоритост, нечовешка безмилостност, които далеч надхвърлят изискванията за квалифицирането на деянието като извършено с особена жестокост (и характеризиращо го изначално като жесток човек) и по особено мъчителен начин (не просто няколко удара с нож, а цели 22)“, категорични са върховните съдии. Според тях съчетанието на тези обстоятелства с това, че пострадалият е роден баща, прави деянието изключително тежко, тяхната съвкупност натежава при съпоставянето на отегчаващи и смекчаващите отговорността обстоятелства в такава голяма степен, че не може да бъде пренебрегната изцяло, както е сторено от въззивната инстанция. „Може с увереност да се заключи, че относителната тежест на отегчаващите вината и отговорността обстоятелства значително надделява над тази на смекчаващите“, пишат съдиите от ВКС. Те допълват, че наложеното наказание от СГС в такъв случай е било твърде снизходително, но предвид липсата на процесуална инициатива от държавното и частното обвинение корективната намеса не е процесуално допустима и възможна. Това според съдебния състав на ВКС налага извода, че касационната жалба е основателна. „Макар и определено след законово приложима и задължителна редукция по чл. 58а от НК, наказанието от 10 години „лишаване от свобода“ за лишаване от живот (най-висшето и защитено от закона благо) на едно човешко същество по такъв нечовешки и безмилостен начин е нетърпимо ниско и дава неприемливо грешни сигнали към податливите към извършване на правонарушения и престъпления членове на обществото“, се казва в решението. Касационният състав не е уверен изобщо, че и размерът от 12 години е пригоден да постигне целите на индивидуалната и генералната превенция, но е обвързан от лимитираните касационни възможности. Все пак едно такова наказание, единствено възможно в случая, е със сигурност в по-добра позиция да рефлектира върху възможността на дееца да се поправи и превъзпита или поне да му попречи да извърши ново престъпление за един по-дълъг период от време, сравнимо с определеното от въззивната инстанция. Предвид констатираната явна несправедливост на наложеното наказание, въззивното решение подлежи на отмяна, като делото следва да се върне на апелативния съд за ново разглеждане от друг състав, а при определяне на наказанието е необходимо да се отчетат посочените от ВКС обстоятелства.", "date": "2020.01.23", "title": "Върнаха делото срещу Севелин за убийството на баща му в кв. „Павлово“"}
{"url": "https://www.24chasa.bg/novini/article/8105180", "text": "Европейският съюз няма да се съгласи на политическо решение на либийския конфликт, ако Турция и Либия не се откажат от споразумението за делимитиране на морските граници, подписано през ноември, заяви гръцкият премиер Кириакос Мицотакис, цитиран от Ройтерс. Международно признатият премиер на Либия Файез Сарадж заяви тази седмица, че страната му ще се изправи пред \"катастрофална ситуация\", ако чуждестранни сили не окажат натиск върху базирания в Източна Либия генерал Халифа Хафтар да вдигне петролната блокада, предава БТА. През ноември Сарадж подписа споразумение с Турция, което има за цел да създаде изключителна икономическа зона от южното средиземноморско крайбрежие на Турция до североизточното крайбрежие на Либия. Гърция твърди, че споразумението е невалидно и нарушава международното морско право. На дискусия на Световния икономически форум в Давос Мицотакис каза, че е изяснил пред всички засегнати страни, че никакво политическо решение за Либия няма да получи съгласието на ЕС, ако споразуменията с Турция не бъдат отменени. Европейският съюз също възразява срещу споразумението на Турция и Либия за морските пространства, посочва агенцията.", "date": "2020.01.23", "title": "ЕС няма да приеме решение в Либия, ако споразумението с Турция не се отмени"}
{"url": "https://www.24chasa.bg/novini/article/8105588", "text": "Главният прокурор Иван Гешев се срещна днес с постоянния съветник по юридическите въпроси към посолството на САЩ в България Джесика Ким. \"Основна тема на срещата бе надграждане на партньорството между правоприлагащите органи на България и САЩ в областта на борбата с корупцията, прането на пари, организираната престъпност и киберсигурността\", съобщиха от прокуратурата. По време на разговора било наблегнато и на важността на сътрудничеството между българската прокуратура и правоприлагащите органи на САЩ с цел повишаване ефективността на противодействието на престъпността и защитата на авторските права.", "date": "2020.01.23", "title": "Гешев се срещна с Джесика Ким"}
{"url": "https://www.24chasa.bg/novini/article/8105570", "text": "От Управителния съвет на \"Главболгарстрой Холдинг\" изпратиха позиция във връзка с  , свързани със строителните дейности на Стадион „Георги Аспарухов“. Към днешна дата задълженията на ФК „Левски“ към „Главболгарстрой“ е над три милиона лева с ДДС. Никога не са претендирани и съответно начислявани лихви по това задължение. През изминалите години сме имали възможност, но не сме предприели действия по събиране на вземането си по съдебен ред, единствено водени от желанието това да стане в дух на разбирателство и по най-изгоден за клуба начин. Бихме искали да уверим всички фенове на футбола в България, че напълно оценяваме значението на ПФК „Левски“ и желаем да осигурим възможност на футболния клуб сам да прецени начина и момента за погасяване на задълженията към „Главболгарстрой“. Ето защо беше отправено предложение до ръководството на клуба, да бъде подписано споразумение за отсрочване на задължението с нови 5 години, което поддържаме и към момента. В заключение бихме искали да напомним, че „Главболгарстрой“ е компанията построила най-много спортни обекти в България. През последните 20 години екипът на дружеството участва в строителството на обекти като спортна зала „Арена Армеец“, Национален стадион „Васил Левски“, многофункционална спортна зала с покрит колодрум в гр. Пловдив, спортни зали „Арена Самоков“ и „Арена Асарел“, спортна база „Спорт Палас“ и много други. Изграждането на спортни съоръжения поставя пред изпълнителите много и различни предизвикателства, нетипични за конвенционалните строителни обекти. „Главболгарстрой“ е една от малкото компании на пазара, които имат капацитета и експертизата да завършат успешно десетки подобни проекти в цялата страна.", "date": "2020.01.23", "title": "\"Главболгарстрой\": Никога не са начислявани лихви по задължението на \"Левски\""}
{"url": "https://www.24chasa.bg/novini/article/8105614", "text": "І. МЕТЕОРОЛОГИЧНА ОБСТАНОВКА: Температурите са в интервала от - 2° до + 14°С Времето над страната е предимно ясно. Слаб до умерен вятър духа в областите: Варна, Пазарджик, Перник, Плевен, Разград, Силистра, Търговище и Шумен. Пътните настилки са предимно сухи, по усойните и планински райони частично заледени или заснежени, обработени и проходими при зимни условия. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Движението в изпреварващата лента в участъка от км 0+000 до км 5+500 посока Бургас се ограничава поради подмяна на мантинели в средна разделителна ивица. Движението се осъществява в двете активни ленти. Участъкът е сигнализиран с пътни знаци. Срок до 05.02.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г.; АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. - от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма въведени ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движението по път Радомир – Перник в чертите на гр. Перник от км 78+650 до км 78+900 в посока Перник – Радомир се осъществява в една лента във връзка с ВОБД за пътна връзка „Марина бара“. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок: 08.04.2020 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка Ахелой – Поморие при км 211+390 се осъществява в една лента поради оборудване на стационарна контролна единица на електронната система за събиране на такси. Водачите да се движат с повишено внимание и съобразена скорост. Срок 22.01.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-208: Движението по път III-208 Дъскотна – Вресово от км 69+000 до км 75+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.01.2020 г.; Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; Път III-906: Движението по път III-906 Дюлино – местност Черно море от км 14+000 до км 61+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-2085: Движението по път III-2085 Просеник – Гильовци от км 20+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път ІІІ-7908: Движението по път ІІІ-7908 Присад – Маринка от км 12+000 до км 23+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.01.2020 г.; Път III-6009: Движението по път III-6009 Изворище – Ахелой от км 10+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-9061: Движението по път III-9061 Оризаре – Тънково от км 0+000 до км 7+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.01.2020 г. ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: Път II-14: Движението по път II-14 Кула – граница Сърбия от км 41+171 до км 41+257 км се осъществява в една лента поради оборудването на автоматично устройство записващо пътния трафик. Участъкът е сигнализиран с пътни знаци. Срок до 24.01.2020 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.02.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г.; Път IІI-866: Движението по IІI-866 Широка лъка – Девин при км 50+350се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа на база изминато разстояние за превозни средства с обща допустима максимална маса над 3,5 т. Участъкът е сигнализиран с пътни знаци. Срок до 24.01.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г.; Път III-181: Движението по път III-181 София – Бистрица от км 3+157 до км 3+179 се осъществява в една лента поради оборудване на стационарна контролна единица на електронна система за събиране на таксите за ползване на републиканската пътна мрежа. Участъкът е сигнализиран с пътни знаци и движението се регулира от светофарна уредба. Срок до 24.01.2020 г. ОПУ-Стара Загора: Временно са въведени следните ограничения за движение на МПС: Път II-66: Движението по път II-66 Чирпан – Поповица в района на с. Мирово при км 119+840 е ограничено за МПС над 12 т. поради влошено експлоатационно състояние на моста на р. Марица. Участъкът е сигнализиран с пътни знаци. Обходен маршрут: път III-666 Плодовитово – АМ „Тракия“ – п.в. „Скобелева майка“ – път I-8 Пловдив – Поповица и обратно. Срок до 31.03.2020. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма въведени ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.23", "title": "Вижте състоянието и ограниченията по пътищата към 17,30 часа"}
{"url": "https://www.24chasa.bg/novini/article/8105404", "text": "", "date": "2020.01.23", "title": "Кралица Елизабет Втора одобри проектозакона за Брекзит (Обновена)"}
{"url": "https://www.24chasa.bg/novini/article/8105637", "text": "Определени са неправителствените организации, които ще участват в Съвета по съдебна реформа за тази година, съобщиха от пресцентъра на министерството на правосъдието. Днес в присъствието на министъра на правосъдието Данаил Кирилов, заместник-министър Десислава Ахладова, членове на неправителствени организации и журналисти е изтеглен жребий за определяне на НПО - членове на Съвета по прилагане на Актуализираната стратегия за продължаване на реформата в съдебната система. Представители на медиите изтеглиха на два пъти жребия с имената на НПО-тата, които ще са членове на Съвета през първо и съответно второто полугодие на годината. През първото полугодие в Съвета ще членуват Фондация \"Институт за пазарна икономика, Сдружение \"Международен правен център - Интернешенъл Лигъл Адвайз Център\", Сдружение \"Клуб на адвокатите франкофони\"; Сдружение \"Център за съзидателно правосъдие\" и Фондация \"Български институт за правни инициативи\". През второто полугодие членове ще са Фондация \"Институт за пазарна икономика\"; Сдружение \"Център за съзидателно правосъдие\", Фондация \"Български институт за правни инициативи\", Сдружение \"Програма за развитие на съдебната система\" и Сдружение \"Национална мрежа за децата\". Жребият е в изпълнение на разпоредбата на чл.3, ал.5 от Постановление 3 на Министерски съвет от 13 януари 2016 г., според която, когато на критериите за членство в Съвета отговарят повече от 5 неправителствени организации, те се определят в два различни жребия за срок от 6 месеца. \"Организациите, които не са избрани за съответното полугодие, могат да присъстват на заседанията на Съвета като наблюдатели, да се изказват и да изразяват становища по всички дискутирани теми\", е обяснил министър Кирилов след жребия. Следващото заседание на Съвета е насрочено за 28 януари.", "date": "2020.01.23", "title": "Определиха НПО-тата в Съвета по съдебна реформа през 2020 г."}
{"url": "https://www.24chasa.bg/novini/article/8105652", "text": "Жител на град Форфар, окръг Ангъс, с изненада открил своя гроб в местното гробище, като на надгробната плоча било изписано неговото име и това на жена му, съобщи в. \"Куриър\", цитиран от БТА. 75-годишният Алън Хател едва сега си дал сметка защо много от приятелите му престанали да му се обаждат по телефона - те просто го мислели за покойник. Хател твърди, че гробът е бил обособен без негово знание. Той предполага, че за гробното място и мраморната надгробна плоча се е погрижила бившата му съпруга, с която той се развел преди 26 години. Името й Берта също е изсечено в камъка до това на Алън. Госпожата явно се е погрижила за отвъдното, като желанието й е било да почива във вечен сън редом до бившия си. Но шотландецът възнегодувал, защото да бъде погребан заедно с Берта въобще не влизало в плановете. Той държал да бъде кремиран, след като завърши земния си път. Понастоящем г-н Хател е пенсионер, след като 37 години е работил като заварчик. От бившата си жена той и има две възрастни деца.", "date": "2020.01.23", "title": "Шотландец с изненада откри своя гроб\nв местното гробище"}
{"url": "https://www.24chasa.bg/novini/article/8105671", "text": "Турските сили за сигурност са иззели 3,6 тона марихуана в рамките на операции срещу наркотрафика и тероризма в Източна и Югоизточна Турция, предадоха Анадолската агенция и БТА. Силите на окръжната жандармерия са открили 2,3 тона от наркотика при акция в планински и селски райони на югоизточния окръг Диарбекир, започнала в понеделник, съобщи местното валийство в писмено изявление. При същата акция са намерени и унищожени три зимни заслона на терористите, три пункта за наблюдение и подземен склад. Унищожени са компоненти за взривни устройства, материали и документи на терористичната организация. Валийството не назовава изрично конкретна организация, но турските сили отдавна извършват в този район действия срещу Кюрдската работническа партия (ПКК), посочва агенцията. Отделно, 1,3 тона марихуана са заловени при съвместна операция на силите на жандармерията в Диарбекир и в южния окръг Бингьол, съобщиха местните власти. Канабисът е бил намерен на три места в торби и бидони, скрити под земята. Наркотикът е открит с помощта на специално обучени кучета. Смята се, че търговията с наркотици е основен източник на постъпления за ПКК, която е призната за терористична организация от Турция, ЕС и САЩ. Групировката води от 1984 г. въоръжена борба срещу турската държава, отнела живота на близо 40 хиляди души.", "date": "2020.01.23", "title": "3,6 тона марихуана е заловена от турските власти"}
{"url": "https://www.24chasa.bg/novini/article/8105687", "text": "Мъж почина, след като беше пронизан от острие, завързано за петел, преди бой с птици в Индия, съобщиха ДПА и БТА. Инцидентът привлече вниманието към боевете с петли, които продължават масово в Индия, въпреки забраната им. Жертвата е 53-годишният Сарипали Венкатесвара Рао. Той е държал петела преди мача в село Прагадаварам миналата седмица, но птицата се опитала да се освободи и го нападнала. \"Рао се опитваше да го задържи, но малкият остър нож, завързан за крака на петела го прониза няколко пъти, като преряза и основната вена на бедрото му и той започна обилно да кърви\" - разказа свидетел на сцената. Индиецът е починал на път за болницата, но не от раните, а защото шокът е предизвикал инфаркт. \"Инцидентът е трагичен, но по ирония петелът, отгледан да убие съперника си и да донесе печалба, вместо това уби собственика си . . . Петелът избяга, не успяхме да го намерим\" - каза пристигнал на мястото полицай. Боевете с петли и други животни в Индия са забранени, но в южните райони те продължават с големи залози, особено през фестивала Макар Санкранти в средата на януари. Инцидентът е станал на 15 януари, но сега беше съобщен в пресата. /Христина Терзиева/", "date": "2020.01.23", "title": "Боен петел уби човек"}
{"url": "https://www.24chasa.bg/novini/article/8105660", "text": "Прекратяват се полетите от китайския град Ухан, откъдето тръгна разпространението на новия коронавирус, за Истанбул, съобщи днес турското министерство на здравеопазването, цитирано от турската телевизия НТВ, предаде БТА. В изявлението на министерството се казва още, че всички пътници, пристигащи със самолети от Китай, ще бъдат проверявани с термални камери.", "date": "2020.01.23", "title": "Прекратяват се полетите от китайския град Ухан за Истанбул"}
{"url": "https://www.24chasa.bg/novini/article/8105721", "text": "ТЕЦ \"Бобов дол\" да преустанови изгарянето на отпадъци, докато не въведе в ред изискванията от комплексното си разрешително, е разпоредил министърът на околната среда и водите Емил Димитров, предаде БТА. Това той каза след срещата, която имаше в Министерството на околната среда и водите с представители на рециклиращата индустрия. Димитров посочи, че преди няколко дни са били в Бобов дол, където са повикани да окажат съдействие на прокуратурата, която извършва проверка там. Установено е било, че няма превишение на вредните емисии и не са горени опасни продукти. При направени прегледи на видеосистемата на прдприятието обаче е констатирано, че са горени отпадъци, въпреки че министър Димитров ги е помолил да не го правят, докато не изпълнят всички изисквания, както са според комплексното разрешително, посочи той. Тази констатация е потвърдена и от изпратената днес по разпореждане на министър Димитров комисия. В най-бърз порядък съм помолил да се изпрати принудителна административна мярка заводът да преустанови изгарянето на отпадъци, каза Емил Димитров и допълни, че отпадъци ще се горят там едва когато се въведат всички изисквания по комплексното разрешително. Контролът на вноса на отпадъци да се извършва по механизма, по който се контролира движението на рискови акцизни стоки, отбеляза министърът на околната среда и водите Емил Димитров след среща с представители на рециклиращия сектор. Взаимстваме механизма от контрола върху рисковите стоки, който Националната агенция по приходите /НАП/ въведе - ще има гранични пунктове, през които ще минават стоките, GPS-и ще проследяват движението, ние ще имаме обратна информация къде и какво се случва, каза Димитров. Министърът отбеляза още, че ще бъдат въведени няколко кода за рискови стоки, които ще са под особен контрол, за да не се затруднява цялата индустрия. ", "date": "2020.01.23", "title": "Емил Димитров: ТЕЦ \"Бобов дол\" да преустанови изгарянето на отпадъци"}
{"url": "https://www.24chasa.bg/novini/article/8105720", "text": "В Столичния общински съвет (СОС) е постъпило днес следобед официално искане от Министерския съвет за използване на водопреносната мрежа на София за транзитиране на вода от Рила до Перник. Това съобщиха за БТА от СОС. В момента се подготвят условията и материалите така че СОС да разгледа решението, с което да предостави водопреносната мрежа на София за транзитиране на вода от Рила до Перник, посочиха по-рано днес от общината. Комисията по инженерна инфраструктура в понеделник обсъди подробно всички подробности по проектите, по които се работи и очакваме МС да отправи към СОС такова предложение. След това ще се събере СОС, за да разгледа това предложение и да го приеме, посочиха от общината. Предстои да бъде внесен доклад от кмета Йорданка Фандъкова по темата, да се разгледа първо от ресорните комисии, а след това и на заседание на СОС.", "date": "2020.01.23", "title": "Искането на кабинета за транзит за водата в Перник дойде в Столична община"}
{"url": "https://www.24chasa.bg/novini/article/8105770", "text": "Три отделни научни екипа започват работа за разработване на потенциални ваксини срещу коронавируса, който предизвиква епидемия в Китай, съобщиха Ройтерс и БТА. Коалицията за иновации за епидемна готовност, която съфинансира проектите, обяви, че планът е клинични изпитания на поне една потенциална ваксина да започнат през юни. По ваксините ще работят биотехнологичната компания \"Модерна\" съвместно с американския Национален институт по алергии и заразни болести, американката фирма \"Иновио Фарма\" и екип от университета на Кунсланд в Австралия. Новият коронавирус, който се появи в китайския град Ухан, вече уби 71 души, а заразените са над 600. Повечето от тях са в Китай, но заразата достигна и други държави, дори толкова далечни като САЩ. Всеки от трите проекта ще използва различен научен подход за разработване на превантивна ваксина срещу вируса, наречен 2019-nCoV. \"Надеждата ни с тези технологии е при новия патоген да преминем от генното секвениране към клинични изпитания за 16 седмици - каза Ричард Хачет, генерален директор на глобалната коалицията, учредена за борба с болести. - Гаранции за успех няма, но се надяваме тази работа да може да осигури значима и важна стъпка напред в разработването на ваксини за тази болест\". , идентифициран в китайския град Ухан, обобщи Ройтерс. - Коронавирусите са от семейството вируси, които носят името си от начина, по който изглеждат под микроскоп - те са сферични и повърхността им е покрита от шипчета, приличащи на корона. - Инфекциите от коронавируси могат да доведат до заболявания на дихателните пътища, някои от които могат да бъдат тежки и дори смъртоносни, но могат да протекат и леко като обикновена настинка. - Инфекциите от коронавируси се проявяват с широк кръг от симптоми, сред които треска, кашлица, затруднения в дишането. При тежките случаи може да се стигне до пневмония, бъбречна недостатъчност и смърт. - Коронавирусите се предават между животни и хора и може да се стигне до щамове, които преди не са били идентифицирани при хора. - Предварителните изследвания сочат, че коронавирусът от Ухан може да е преминал при хората от змии. Медицински експерти на китайското правителство обаче допускат, че източник може да са плъхове и язовци. - Както и другите коронавируси, и този от Ухан се предава между хората по въздушно-капков път, както и чрез заразени повърхности като брави на врати. - Също като вирусите, причинили ТОРС и близкоизточния респираторен синдром, новият китайски вирус е РНК вирус, което означава, че генетичният му материал е по-скоро РНК, вместо ДНК. Това позволява на вируса да се размие в ДНК на приемника и бързо да мутира. - Тестът за новия вирус включва полимеразна верижна реакция в реално време, която открива в пробата РНК на вируса. Пробата може да е от гърлен секрет или кръв, ако пациентът е много болен.", "date": "2020.01.23", "title": "Три отделни научни екипа ще разработват ваксина за китайския коронавирус"}
{"url": "https://www.24chasa.bg/novini/article/8105793", "text": "Шоколадовите бисквити, направени преди месец на Международната космическа станция, са изпечени за два часа, съобщиха Асошиейтед прес и БТА. На Земята за изпичането им са нужни не повече от 20 минути. Все още обаче никой не знае какви са на вкус приготвените в космоса бисквити. Те са замразени в контейнера, в който са били и в космоса, в лаборатория в Хюстън. Бисквитите са първата храна, приготвена в космоса от сурови продукти. Създателите на фурната очаквали да има разлика във времето за печене на земята и в космоса, но не предполагали, че ще е толкова голяма. \"Трябва да проучим още доста неща, за да разберем на какво се дължи тази разлика\", каза Мери Мърфи, мениджър в тексаския производител \"Наноракс\". Компанията, чиято централа е до космическия център \"Джонсън\" на НАСА, проектира и произведе малката електрическа тестова фурна, която бе изпратена на МКС миналия ноември. Петте замразени сурови бисквити, които по-късно бяха изпечени в нея, пристигнаха на МКС по-рано. Италианският астронавт Лука Пармитано от Европейската космическа агенция бе майстор-кулинарът на МКС и изпече бисквитите през декември. Той оставя първата бисквита да се пече във фурната за 25 минути при 149 градуса по Целзий, но тя е доста недопечена. За следващите две Пармитано удвоява времето за печене и резултатът е задоволителен. Четвъртата бисквита се пече два часа и вече е добре изпечена. За петата Пармитано усилва фурната на 163 градуса и пече 130 минути. Резултатът е още по-добър. Бисквитите трябва да бъдат подложени на допълнителни изследвания, за да е сигурно, че са безопасни за ядене. /Антоанета Маркова/", "date": "2020.01.23", "title": "Бисквитите се пекат в космоса цели два часа"}
{"url": "https://www.24chasa.bg/novini/article/8105776", "text": "Учебник обяснява на гимназистите как се диша лепило под съвсем невинна форма, като нещо напълно безобидно, алармираха великотърновски майки във Фейсбук, съобщи  . Гневът на родителките е избухнал, след като видели урок в учебника по химия и опазване на околната среда за 9-и клас, отнасящ се за кетоните и по-точно за ацетона. Урокът започва с изречението: „Може би ви се е случвало да видите деца да дишат лепило от полиетиленов плик. Всъщност веществото, което вдишват е ацетон. Неговите пари имат слабо наркотично действие. Вдишани, те предизвикват състояние на опиянение, съпроводено със слабост и световъртеж, както и други усещания. Обикновено отравянето не е смъртоносно, но може да се нанесат поражения на черния дроб, на бъбреците и централната нервна система. Може да се стигне дори до загуба на съзнание“. Във втората половина на текста авторите са дали последиците от употребата на ацетона в лепилото при вдишване. За майките обаче това изобщо не е достатъчно. От просветното министерство коментираха, че примерът, който е даден в учебника не е подходящ и в момента се водят разговори с издателството при следващо издаване на учебника той да бъде премахнат. „Защо изобщо им е трябвало на авторите на този т.нар. учебник да вкарват подобен текст. Децата са любопитни, а в 9-и кл. са в особено рисковата възраст, когато искат всичко да видят и да опитат. На въпросните автори не им ли е хрумнало, че първото нещо, което ще направят най-малко половината от учениците като прочетат това, ще е да намерят отнякъде лепило и да се опитат да го дишат. А току виж, че са си го напъхали в носа“, възмущава се във Facebook Анелия Борисова. „Можеше спокойно да се даде друго сравнение: „Когато вкъщи правите ремонт и се наложи да боядисвате. Но да се сети човек, се иска мислене“, споделя друг потребител. Издателството, пуснало в училищата учебника по химия и опазване на околната среда, предизвикал бурната дискусия и протестите сред родителите, е „Просвета плюс“, а като автори на учебника са посочени Лиляна Боянова, Красимир Николов, Ивайло Ушгелов и Емилия Тодорова. В същия екип или в съавторство с други специалисти те са автори и на други учебници, учебни тетрадки и книги за учителя по химия за различните класове, издадени от същото и от други издателства през последните години.", "date": "2020.01.23", "title": "Гневни майки: Учебник учи деветокласници как да дишат лепило"}
{"url": "https://www.24chasa.bg/novini/article/8105822", "text": "", "date": "2020.01.23", "title": "Европарламентът даде предварително одобрение за сделката за Брекзит (Обновена)"}
{"url": "https://www.24chasa.bg/novini/article/8105878", "text": "Човечеството е по-близо до гибел от когато и да било, твърдят учени, поддържащи символичния Часовник на Страшния съд, съобщи в. \"Индипендънт\", цитиран от БТА. Часовникът вече сочи 100 секунди до полунощ - много по-близо до катастрофа, отколкото през предишните 70 години, откакто съществува. През 2019 г. и 2018 г. часовникът сочеше две минути до полунощ, повтаряйки рекорда от 1953 г. насред Студената война. Часовникът на Страшния съд се поддържа от експерти на \"Бюлетина на атомните физици\". Те казаха, че промяната отразява нарастващите притеснения за климатичните промени, глобалните войни, лъжливата информация и др. Тези различни опасности се комбинират една с друга и застрашават света още повече. \"Човечеството продължава да е изправено пред две едновременни екзистенциални опасности - ядрена война и климатични промени, които се комбинират от усилвател на заплахите, киберинформационна война, която подкопава способността за реакция на обществото\" - пишат учените в съобщението си. Експертите уточниха, че са взели решението за промяна на часа през ноември, преди да нарасне напрежението между САЩ и Иран. То обаче само потвърждава виждането им, че светът е в по-голяма опасност отвсякога. Все още е възможно стрелките на часовника да бъдат върнати. Това е правено и преди. След края на Студената война стрелките на часовника са преместени на 17 минути до полунощ през 1991 г.", "date": "2020.01.23", "title": "Часовникът на Страшния съд се приближи на 100 секунди  до полунощ"}
{"url": "https://www.24chasa.bg/novini/article/8105883", "text": "Експерти твърдят, че смъртоносният коронавирус в Китал може да е дошъл от прилепите. Снимки и видеа показват как жители на град Ухан, от където тръгна епидемията се хранят със супа от летящите гризачи, предаде \"Дейли Стар\".  Мнението на учените е публикувано в научен материал в специализирането списание China Science Bulletin.  Според тях вирусът, причиняващ пневмония, е бил \"подценен\" от научната общност в страната. Супата от прилепи е широко консумиран деликатес в провинция Ухан. В един от клиповете се вижда как момиче слага черния прилеп в устата си, докато седи на маса и вечеря с приятели.", "date": "2020.01.23", "title": "Жителите на Ухан ядат супа от прилепи. Коронавирусът дошъл от летящите мишки? (Видео)"}
{"url": "https://www.24chasa.bg/novini/article/8105941", "text": "Говорителката на руското министерство на външните работи Мария Захарова заяви, че е необходимо да се действа чрез правоохранителните органи на Русия в ситуацията с обвиненията към руски граждани, повдигнати в България, предаде ТАСС. \"Мога да кажа, че в подобни случаи е нужно да се действа по линия на правоохранителните органи\", заяви Захарова на брифинг днес в отговор на въпрос за повдигнатите от българската прокуратура обвинения към руски граждани. Съответните страни, които водят разследване, трябва да взаимодействат с правоохранителните органи на онези държави, чиито граждани са обвинени или заподозрени в нарушаване на закона, допълни тя, цитирана от БТА. Захарова добави, че в такива случаи ситуацията под контрол държи посолството в дадената страна. Тя обеща също така сама да уточни детайлите за ситуацията. По-рано днес  . Те са обявени за международно издирване, припомня ТАСС. Според версията на прокуратурата на България престъплението е било извършено в периода от 28 април до 4 май 2015 г.", "date": "2020.01.23", "title": "Русия: България да работи с нас по обвиненията за Гебрев"}
{"url": "https://www.24chasa.bg/novini/article/8105974", "text": "Първата жена президент на Гърция произхожда от българското гръкоманско село Еникьой, Ксантийско. Екатерини Сакеларопулу е 13-ият държавен глава на южната ни съседка и ще встъпи в длъжност на 13 март. Българското име на Еникьой е Кръсто поле, но от 1926 г. селото носи името Ставруполи и сега в него живеят към 800 души. Родителите на гръцката президентка са родени в Ставруполи, пишат гръцките медии. Самата Сакеларопулу, която бе председател на Върховния административен съд в Гърция, сочи за свое родно място Солун. Гръцки медии цитират местни жители, които си спомнят Екатерини, когато е била на ваканция в селото, разположено в долината на река Места. Еникьой, заедно с Габрово (Калифея) са били двете християнски български села в Ксантийска кааза в началото на миналия век. По време на войните обаче населението на Габрово е принудено да го напусне. Голямата част на Ставруполи - също. Те се преселват предимно в Златоград, Смолян и Ксанти. През 70-те година на XIX век преподавател в двете села е видният възрожденец Яков Змейкович. Днес с. Габрово е заличено и са останали само руини, от които почти не личи, че е имало къщи, училище, църква, всичко е обрасло в бурени и тръни. “В Ставруполи много хора говорят български, но се крият. Гръкомани са. Селото е било населявано от българи. Има книга за историята му с автор Георги Вулев, чиято къща и днес е запазена”, каза писателят и автор на историята на Златоград в 4 тома Ефим Ушев. Съдбата на двете села е различна, тъй като през миналия век в Ставруполи живеели и гърци, а в Габрово - единствено българи, отказали да приемат гърцизма. Ставруполи е побратимено със смолянското село Левочево.", "date": "2020.01.23", "title": "Президентката на Гърция от село с българи"}
{"url": "https://www.24chasa.bg/novini/article/8106459", "text": "На среща в Алжир съседните на Либия държави отхвърлиха днес \"всякаква външна намеса\" в раздираната от гражданска война северноафриканска страна, предаде Франс прес. По инициатива на Алжир на една маса седнаха външните министри на Тунис, Египет, Чад и Мали. Участваха също дипломати от Судан и Нигер, за да потърсят политическо решение на конфликта, който заплашва стабилността на целия регион. На срещата присъства и германският първи дипломат Хайко Маас, който информира участниците за резултатите от международната конференция на високо равнище, състояла се миналата неделя в Берлин, уточнява БТА. На пресконференция след форума ръководителят на алжирската дипломация Сабри Букадум каза, че на срещата е била изтъкната необходимостта Либия да се разглежда като единна държава и да се зачита суверенитетът на законните власти върху цялата й територия. Тази среща не е механизъм, а по-скоро възможност за съгласуване на мнения и координиране, за да може да се чуят гласовете на съседните държави на международен форум, обясни Букадум. Алжирският външен министър каза, че участниците отхвърлят всяка външна намеса в Либия и са насърчили воюващите страни в Либия да разрешат вътрешната криза по мирен начин. \"Уверени сме в способността на либийците да преодолеят различията си по пътя на диалога и на помирението и да постигнат политическо уреждане\", подчерта Букадум и призова в намирането на решение да бъдат включени също Африканският съюз и ООН. Новият алжирски президент Абделмаджид Тебун, който беше поканен в на конференцията в Берлин, предложи да бъде домакин на вътрешнолибийски диалог. Има декларации на Сарадж (премиерът на международно признатото либийско правителство), има декларации от страна на Хафтар (командващият източните сили), в които се отбелязва, че единственият фактор, който може да уреди проблема, е Алжир. Имаме тяхното доверие, каза вчера Тебун на среща с обществени и частни алжирски медии. \"Всички настояват за посредничеството на Алжир. Това е насърчително. Мирът в Либия е равнозначен на мир у дома ни\", подчерта Тебун. Либийското правителство на националното съгласие обяви днес, че отваря отново единственото действащо летище в столицата Триполи - Митига, след като вчера то беше затворено заради ракетен обстрел и заплахи от силите на Хафтар да свалят всеки самолет, който лети над столицата, посочи АФП. Летището затвори за няколко часа след експлозията на шест ракети в съседство. Въздушният трафик беше възстановен, но вечерта пак беше спрян след обвинения от говорител на Хафтар към правителството на националното съгласие (ПНС), че го използва за военни цели и като база за турските войници, изпратени в подкрепа на ПНС.", "date": "2020.01.23", "title": "Съседните на Либия държави отхвърлиха външна намеса за уреждане на кризата"}
{"url": "https://www.24chasa.bg/novini/article/8106065", "text": "Трима руснаци са обвинени за отравянето на оръжейника Емилиян Гебрев, сина му Христо и един от директорите в компанията ЕМКО Валентин Тахчиев през 2015 г. Това съобщиха от Софийската градска прокуратура, която води разследването. Руските граждани се издирват с европейска заповед за арест и с червена бюлетина чрез Интерпол и с помощта на Шенгенската информационна система. Имената на издирваните обаче не бяха съобщени, все още няма техни снимки на страницата на Интерпол. Според обвинението между 28 април и 4 май 2015 г. тримата са направили опит умишлено да умъртвят Гебрев, сина му Христо и Тахчиев “чрез интоксикация с неидентифицирано вещество с фосфороорганичен характер”. Преди време стана ясно, че един от хората, замесени в покушението срещу Сергей и Юлия Скрипал във Великобритания, бил у нас в дните около отравянето на Гебрев. Това е Сергей Федотов, който през 2015 г. идвал три пъти в България. Второто влизане на Федотов съвпадало с опита за убийство на оръжейника. Руснакът пристигнал на 24 април 2015 г. през летище Бургас и напуснал на 28 април 2015 г. през софийската аерогара. Разследващите установили и хората, които придружавали Федотов при неговите посещения, както и други руски граждани, пътували в България с тях. Те са наели хотелска стая точно срещу офисите на бизнесмена, а един от тях е сниман от камера да влиза в гаража на офис сградата. Засега обаче не е ясно дали Федотов и придружителите му са обвинените. Гебрев е отровен на 28 април 2015 г. След вечеря с бизнес партньори той се почувствал зле и постъпил във ВМА. Животът му бил спасен само благодарение на бързата лекарска намеса. На следващия ден в болница със същите симптоми бил приет директорът в ЕМКО Валентин Тахчиев, а на 4 май и синът на Гебрев - Христо. И за тримата първоначалните съмнения били за инсулт, но след направените изследвания и токсикологични анализи на кръвта станало ясно, че става въпрос за остро отравяне в резултат на фосфороорганични съединения. Разследването започва на 1 май 2015 г. ", "date": "2020.01.23", "title": "Прокуратурата разкри отровителите на Гебрев, 3-ма руснаци се издирват с Интерпол (Обзор)"}
{"url": "https://www.24chasa.bg/novini/article/8106254", "text": "Те са подробно разписани в променена наредба за безопасна експлоатация на язовирните стени и съоръженията към тях. Така например висока степен на потенциална опасност имат значимите язовири, както и малките, които са единствен източник на вода за населени места, когато има риск за човешки жертви или обекти, свързани с националната сигурност. Така ще е ясно какви са последиците от освобождаването на водни обеми в язовира поради разрушаване или неправилната му експлоатация. Това от своя страна ще даде възможност да се планират превантивни мерки, с които материалните щети да се сведат до минимум. Съставени са и таблици, които указват нивото на извънредна ситуация при различни събития като преливане, земетресение, терористичен акт, когато трябва да се оповести и какви действия трябва да се предприемат. Указани са и условията и редът за извеждане от експлоатация на даден язовир. ", "date": "2020.01.23", "title": "Язовирните стени вече с критерии колко са опасни"}
{"url": "https://www.24chasa.bg/novini/article/8106576", "text": "Долната камара на полския парламент одобри тази вечер законопроект, за които има опасения, че може да запуши устата на съдии, критични към правителствените реформи, предаде ДПА. Сеймът одобри законопроекта,  . Законопроектът цели разширяване на дисциплинарните марки срещу съдии. Законовият текст, внесен от управляващата партия \"Право и справедливост\" (ПиС), сега трябва да бъде утвърден от президента, който планира да го подпише, каза представителят на държавния глава Анджей Дуда, съобщава БТА. Този закон е поредната важна съдебна реформа, която поставя Полша в остра конфронтация с Европейския съюз. Съгласно закона, съдиите ще бъдат изправени пред дисциплинарни наказания, включително уволнение, заради по-широк кръг от провинения. Критиците на закона казват, че той цели да се запуши устата на съдии, които са опоненти на правителствените реформи, и ще ограничи съдебната независимост. Закон може също да попречи на полските съдии да прилагат правото на ЕС и би могъл да стане крачка към напускане на общността. Законопроектът беше силно критикуван от Венецианската комисия, експертния орган на Съвета на Европа по конституционни въпроси, от полския Върховен съд и от правната служба на полския парламент. Той предизвика улични протести в Полша, включително и протест на представители на съдебната власт. ПиС обаче е непреклонна, че реформата на съдебната власт е наложителна. Управляващите казват, че тази власт е неефективна, корумпирана и самообслужваща се останка от комунистическата държава. Партията изтъква, че критиците на законопроекта просто са се вкопчили в привилегированите си позиции. Политици от полската опозиция обаче смятат, че въведените от ПиС реформи не са насочени към същинските проблеми в съдебната система, а са по-скоро опит тя да бъде поставена под контрол.", "date": "2020.01.23", "title": "Сеймът в Полша одобри спорен законопроект за санкциониране на съдии"}
{"url": "https://www.24chasa.bg/novini/article/8106110", "text": "Мъж слезе от аварирал трамвай, тръгна да пише по смартфона си, а друга мотриса, ударена отзад от още 2 машини, го смаза и уби. Нелепият инцидент се разигра в четвъртък по обед на бул. “Искърско шосе”. Трамвай номер 20 се движел в посока кв. “Дружба”, когато ватманът усетил технически проблем. Машината аварирала, но без да се преобръща, и водачът казал да пътниците да слизат. Ватманите на два други трамвая зад него видели какво става и натиснали спирачките. 30-годишният Николай Атанасов Николов бил сред пътниците в първата мотриса. Ватманът отворил вратите и той слязъл. Извадил смартфона си и тръгнал да заобикаля мотрисата от задната страна. На мястото няма пешеходна пътека и преминаването е забранено. Докато минавал по релсите, за да отиде на тротоара, жертвата пишела на телефона си. В този момент четвърти трамвай зад авариралия не могъл да спре и ударил машината пред него. Получил се ефектът на доминото. Ударил третия, той - втория, който затиснал Николов. Мъжът загинал на място. Целият бил премазан от тежките мотриси.  Николай нямал лични документи в себе си и в началото не бе идентифициран. Дори от МВР първо не даваха данни за пола на загиналия заради тежките травми. От ударите между машините пострадали още 10 души. 9 минали през болници. В УМБАЛ “Света Анна” били транспортирани шестима от пострадалите - пет жени и един мъж. Те са на възраст от 29 до 71 г. След прегледи за наблюдение в лечебното заведение е останала само 48-годишната ватманка, която е управлявала последния трамвай - този, който е причинил катастрофата. Служителката на “Столичен електротранспорт” е с контузия на главата и крака. 51-годишна жена пък е с травма на гръдния кош, главата и краката, друга пострадала, на 70 години, също е с контузия на гръдния кош и на единия крак. 61- годишна жена и 30-годишен мъж са приети с травми по тялото. Останалите пациенти са предимно с гръдни травми и са освободени за домашно лечение.  На другите трима пострадали медицинска помощ е оказана в УМБАЛ “Царица Йоанна - ИСУЛ”. Те били с леки наранявания и са освободени също за домашно лечение. Всички са на възраст между 41 и 46 г. Заради инцидента, докато течеше полицейският оглед, движението на трамваите в района бе временно спряно. “При всички положения, ако трамваят е в изправност, а ние нямаме основания да смятаме, че той не е бил, има достатъчно място, за да се види, че тук има спрели трамваи. Следствието ще установи защо това не се е случило”, каза инж. Иво Василев, заместник-директор на “Столичен електротранспорт”. “От спирката на кръстовището дотук може да се развие скорост от 40-50 км/ч. Спирачките на тези мотриси са много добри. Виждам, че са закопчани. Това означава, че няма повредена спирачка. Ватманката е опитна, преминала е всички инструктажи. Работи от 31 години и досега не е имала такива произшествия”, коментира още той. По случая е образувано досъдебно производство. Назначена е автотехническа експертиза, която да установи причините за инцидента. Разследването продължава под надзора на Софийската градска прокуратура. Засега няма задържани и обвинени. Тялото на загиналия мъж бе изнесено от разследващи. В началото те не можаха да го идентифицират, тъй като не носел лични документи в себе си. Машините останаха на мястото на удара няколко часа. СНИМКИ: ЙОРДАН СИМЕОНОВ", "date": "2020.01.23", "title": "Мъж премазан между 2 трамвая след верижна катастрофа, гледал в смартфона си (Обзор)"}
{"url": "https://www.24chasa.bg/novini/article/8106079", "text": "Непушачите да имат право на 2 допълнителни дни платен годишен отпуск. Това допълнение към Кодекса на труда предлагат от ВМРО. С тази добавка, която внасяме, даваме възможност на работодателите да дават на своите работници непушачи допълнителни 2 дни платен отпуск, разказа народният представител от партията Александър Сиди. Той е вносител на предложението. С тази промяна на закона ВМРО се опитвали да поощрят непушачите и да допълнят забраната за пушене на обществени места, обясни Сиди. Пушачите излизат в нерегламентирана почивка, за да пушат за поне 10 минути на около всеки два часа, което прави по 40 минути при 8-часов работен ден, изчисляват патриотите в мотивите си. Непушачите са поставени в дискриминационни условия спрямо колегите си, затова смятаме, че служителите, които не пушат, заслужават допълнителен отпуск до 2 дни, отбеляза Сиди. В поправката е отбелязано още, че ако един пушач не пуши в работно време, то той също би могъл да се възползва от допълнителни два почивни дни. Следенето на служителите обаче си било работа на всеки отделен работодател. “Има карти за достъп до стаи за пушене, има камери и различни методи. Говорил съм с много работодатели преди това, които дават дори финансови бонуси на своите служители за това, че не пушат”, каза още Александър Сиди. Той очаквал приемането на промяната да накара повече хора да се откажат от тютюнопушенето. Сиди, който е пушач, призна, че също напуска работното си място за цигара. Проектът на народния представител от ВМРО обаче бе осмян публично от евродепутата на същата партия Андрей Слабаков. “Във възторг съм от предложението на ВМРО. Отдавна беше време да се направи нещо за непушачите. Това са изключително крехки и раними създания Два дни ми изглеждат малко. Мисля, че им трябва поне седмица. Те се изтощават да мислят как да живеят здравословно”, иронично коментира идеята той пред Нова телевизия. “Готови сме да работим за непушачите. Даже смятам, че трябва да се пенсионират на 40-годишна възраст преди миньорите, тъй като те наистина са много изморени. Представете си колко книги за здравословен живот са изчели”, заяви още евродепутатът. И обясни, че непушещите хора също трябвало да оцеляват по някакъв начин. “Очевидно ужасно много ги тровим и им пречим и те заслужават своята почивка”, продължи Слабаков. Бизнесът също се обяви против предложението на войводите. “Платеният годишен отпуск трябва да се намали с 2 дни на хората, които пушат, а не да се поощряват непушачите Причината е, че любителите на цигарите излизат да пушат в работното си време, категоричен бе председателят на Асоциацията на индустриалния капитал в България Васил Велев пред “24 часа”. Стимулите за непушачите трябва да се търсят другаде, но не и при отпуските, препоръча той. “България е сред страните с най-малка продължителност на трудовия път. До пенсия работим по-малко от 33 години при средно 36 за ЕС. Сред страните сме и с най-малко работни дни в годината заради многото болнични, отпуски и празници ”, каза още Велев.", "date": "2020.01.23", "title": "Патриотично! Още 2 дни платен отпуск, ако не пушиш на работа (Обзор)"}
{"url": "https://www.24chasa.bg/novini/article/8106603", "text": "САЩ заявиха, че вече няма да издават на бременни жени временни визи за посетители, които искат да влязат в страната за т.нар. туризъм за раждане, предаде  . В обявяването на промяната на правилата, която влиза в сила на 24 януари, Белият дом заяви, че чужденците използват визите, \"за да осигурят автоматично и постоянно американско гражданство за децата си чрез раждане на американска земя\". С налагането на ограничението Вашингтон иска да защити почтеността на американското гражданство, се казва още в изявлението.", "date": "2020.01.23", "title": "САЩ няма да издават временни визи на бременни жени"}
{"url": "https://www.24chasa.bg/novini/article/8106620", "text": "Русия призова Европейския съюз да даде пълната си подкрепа дза газопровода \"Северен поток 2\", защото иначе - с политиката си на санкции - Съединените щати ще застрашат Зеления пакт на Европа, предаде \"Ройтерс\", цитирайки изказване на Световния икономически форум в Давос на председателя на руския национален инвестиционен фонд Кирил Дмитриев. Той е отбелязал, че руският газ ще помогне за постигането на екологичните цели на Евросъюз. Също в Давос генералният секретар на ООН Антониу Гутериш констатира пред водещи бизнесмени, че светът продължава да губи войната срещу климатичните промени, съобщава  . Липса на политическа воля е причината, според него. Но е недостатъчно пренасочване на инвестиции към екологично чисти икономически проекти.", "date": "2020.01.23", "title": "Русия поиска от Европейския съюз подкрепа за \"Северен поток-2\""}
{"url": "https://www.24chasa.bg/novini/article/8106638", "text": "Израелският премиер Бенямин Нетаняху и политическият му съперник Бени Ганц ще бъдат следващата седмица на посещение във Вашингтон по покана на американския президент Доналд Тръмп, съобщи в Ерусалим вицепрезидентът на САЩ Майк Пенс, цитиран от Франс прес. \"Президентът поиска да поканя премиера Нетаняху в Белия дом следващата седмица, за да обсъдят регионалните залози и перспективата за мир в Светите места\", заяви Пенс в присъствието на Нетаняху в американското посолство в Ерусалим. Белият дом потвърди, че израелският премиер ще бъде във Вашингтон във вторник, 28 януари. Президентството посочи, че Бени Ганц също е приел поканата на Тръмп да посети Вашингтон, но не уточни дали визитата му ще състои в същия ден с тази на Нетаняху. След многократно отлагане мирния план, за който Доналд Тръмп настоява, за да се сложи край на израелско-палестинския конфликт, беше очакван през есента на миналата година, след израелските избори през септември, противопоставили Нетаняху и Ганц. Тези избори, както и предишните през април 2019 г., обаче не доведоха до съставяне на правителство, поради което за 2 март са насрочени нови. САЩ не очакват нов дуел между Нетаняху и Ганц и поканиха двамата политически лидери в Белия дом другата седмица, за да обсъдят инициатива, отхвърлена от палестинците, според които Тръмп се отнася твърде благосклонно към Израел. По идея на Нетаняху САЩ поканиха в Белия дом и Ганц и той прие, уточни Пенс пред журналисти в американското посолство. \"Нямаме по-добър приятел от президента Тръмп\", каза на свой ред Нетаняху. \"С толкова приятели в Белия дом, би трябвало да постигнем възможно най-широк консенсус, за да гарантираме сигурност и мир в Израел\".", "date": "2020.01.23", "title": "Нетаняху и опонентът му Ганц на среща при Тръмп във Вашингтон"}
