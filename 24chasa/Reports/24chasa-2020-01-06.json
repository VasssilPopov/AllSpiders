{"url": "https://www.24chasa.bg/novini/article/8043402", "text": "22-годишният българин Дамян Борисов Добрев е арестуван от полицията в Милано, след като призна, че е убил 90-годишната Карла Куатри Боси. Българинът работел във фирма за селски туризъм, управлявана от единия от синовете на Боси. “Не исках да я убивам, но се ядосах и я убих, защото не искаше да ми даде няколко десетки евро, които ѝ поисках”, признал Дамян в разпитите пред полицията. Той допълнил, че убил жертвата си с буркан мармалад, взет от етажерка, а след това отишъл на дискотека. Властите разкриха, че българинът откраднал 150 евро, с които си купил алкохол, и няколко синджирчета на жертвата. Те били открити по-късно в раницата му в стаята във фермата, където живеел. Жената беше открита мъртва с множество рани и следи от насилие по тялото ѝ в къщата си на 5 януари сутринта. Българинът, смятан за предполагаем убиец, имал следи от кръв по дрехите си. Според властите престъплението е извършено след разправа за пари. Убийството на възрастната жена било извършено в събота вечерта. Първоначално се предполагаше, че негов извършител може да е един от четиримата работещи във фермата – граждани на България, Сенегал, Габон, Филипините. Властите обаче се натъкнаха на следи от обувки на убиеца, а по-късно съответстващите на следите обувки бяха намерени в дома на българина. Дрехите му, носени при престъплението, били открити в пералнята. В дома на Дамян имало и други следи от кръв. 90-годишната Карла Боси била майка на собственика на фермата за селски туризъм “Подере Ронкето” в покрайнините на Милано. Самата сграда била собственост на местната поликлиника. Българинът живеел и работел в къщата за селски туризъм с помощта на проект, финансиран от община Милано и насочен към интегриране на младежи в затруднено положение и без семейства. Така им гарантирали жилище, храна и малки суми пари за положения труд. Затова и в къщата живеели четирима мъже от различна националност. Според в. “Кориере дела сера” Боси била намерена с вързани ръце и наранявания по главата. На 4 януари, както всяка събота, Карла участвала във вечерната служба в местната черква, до която отивала пеша. В неделя трябвало да отиде и на сутрешната меса в 10 ч. Тя била намерена в 9,30 ч мъртва, просната на пода, от секретарката на фирмата, която се обадила на полицията. Лицето на жертвата било увито с кървав парцал. По главата на жертвата имало следи от удари с буркан, който след това бил захвърлен от убиеца на партерния етаж. Къщата за селски туризъм, която в момента се ремонтира, се управлявала от единия от синовете на жертвата, който по време на убийството бил в планината. Всичко в нея било оставено в безпорядък, което било признак, че или престъпникът искал да извърши обир, или да го симулира. Навсякъде били оставени следи от кръв, включително и от влаченето на трупа по пода. По вратата на апартамента нямало следи от насилване, което значи, че жертвата е познавала палача и му е отворила сама, тъй като имала навик да заключва след вечеря.", "date": "2020.01.06", "title": "Българин уби с буркан 90-годишна в Милано и отиде на дискотека (Обзор)"}
{"url": "https://www.24chasa.bg/novini/article/8043603", "text": "Трябва да убедим Иран, че запазването на ядреното споразумение е и в негов интерес. Това се посочва в изявление на председателя на Европейската комисия Урсула фон дер Лайен. Тя призовава за пресичане на кръга от насилие и за отваряне отново на поле за работата на дипломацията. Европа говори с всички замесени, допълва Фон дер Лайен по повод събитията в Ирак от последните дни. Председателят на ЕК потвърждава свикването на извънредно заседание в петък на Съвета на ЕС по външни работи. Тя съобщава, че в сряда ЕК ще обсъди на своето заседание обстановката в Близкия изток, за да започне съгласуването на действията по този въпрос между отделните еврокомисари, предаде БТА. Много сме разтревожени от съобщенията на Иран, че няма да изпълнява ядреното споразумение. От наша гледна точка е важно Иран да се върне към изпълнение на договореностите, добавя Фон дер Лайен. По нейните думи Ирак трябва да бъде оставен да продължи по пътя на помирението, възстановяването и стабилността. Призоваваме всички да проявят сдържаност, допълва Фон дер Лайен.", "date": "2020.01.06", "title": "ЕК: Трябва да убедим Иран, че ядреното споразумение е и в негов интерес"}
{"url": "https://www.24chasa.bg/novini/article/8043627", "text": "Аномално топло време беше установено в Шанхай в понеделник, като според данни на метеорологичните служби термометрите са показвали 21,6 градуса по Целзий, предаде ТАСС. Тази зима е била най-топлата през последните 80 години, отчитат метеоролозите. За последен път подобни температури са били отбелязани в Шанхай през 1940 година. Термометрите тогава са отчели 22,4 градуса по Целзий, съобщава БТА. Според прогнозите зимното време ще се завърне в града още във вторник с навлизането на студен въздушен поток. Очаква се в близките дни температурата в Шанхай да слезе до 5 градуса по Целзий.", "date": "2020.01.06", "title": "В Шанхай регистрираха най-топлата зима от 40 години насам - 21,6 градуса"}
{"url": "https://www.24chasa.bg/novini/article/8043649", "text": "Началникът на кабинета на министъра на отбраната на САЩ Марк Еспер - Ерик Чюнинг се оттегля в края на януари, съобщи в понеделник Пентагонът, предаде  . Той ще бъде заменен от Джен Стюарт, който към момента е директор по персонала в Комисията за военни работи в Камарата на представителите на САЩ. \"Благодарен съм за професионализма, преценката и лидерството на Ерик през последните седем месеца, когато аз влязох в ролята на министър на отбраната\", се посочва в изявление на военният министър Марк Еспер. Самият Ерик Чюнинг беше избрана за началник на кабинета на Министерството на отбраната през януари 2019-а година. Неговото назначение тогава беше факт след оставката на контраадмирал Кевин Суини.", "date": "2020.01.06", "title": "Началникът на кабинета на Пентагона подаде оставка"}
{"url": "https://www.24chasa.bg/novini/article/8043662", "text": "Транспортният министър Росен Желязков проведе работна среща с представители на таксиметровия бранш във връзка с исканията на бизнеса в сектора за изменение на законовата уредба за дейността на таксиметровите превози, както и ефективното противодействие на нерегламентираните превози, съобщиха от Министерството на транспорта, информационните технологии и съобщенията (МТИТС). По време на разговорите браншът единно постави своите виждания относно състоянието на пазара и необходимостта от повишаване качеството на услугата и условията на работа. Двете страни се обединиха да продължат активен диалог по актуалните за сектора теми през следващите седмици,", "date": "2020.01.06", "title": "Таксиметровия бранш настоява за ефективни мерки срещу \"копърките\""}
{"url": "https://www.24chasa.bg/novini/article/8043680", "text": "Седми човек почина днес от раните си, след като  , съобщи ДПА. Трима мъже и три жени, на възраст между 20 и 25 години, загинаха вчера, а една жена почина днес в болница в Инсбрук, Австрия, съобщи полицията в италианския град Болцано. Десет души бяха ранени, някои от тях тежко. Всички жертви са от Германия, припомня БТА. Заподозреният, 27-годишен мъж, бе изписан от болница в Брунико и бе отведен в ареста, съобщи днес полицейски говорител. Полицията и прокуратурата още разследват причините за инцидента, станал в планинското селище Лутаго. Шофьорът е бил с над 1,9 промила алкохол в кръвта. Полицията работи по версията, че мъжът е шофирал с прекалено висока скорост.", "date": "2020.01.06", "title": "7-ма жертва, след като пиян шофьор помете германски туристи в Италия"}
{"url": "https://www.24chasa.bg/novini/article/8043756", "text": "Иранският президент Хасан Рохани заяви днес, че никой не бива да заплашва страната му, предаде Ройтерс. Той каза това в отговор на коментар на  \"Тези, които споменават числото 52, трябва да си спомнят и числото 290. #IR655\", написа Рохани в същата социална мрежа. Той имаше предвид свалянето на ирански пътнически самолет от американски военен кораб през 1988 г., при което биват убити всички 290 души на борда, сред които 66 деца. Въпросният самолет е изпълнявал полет #IR655 от Техеран до Дубай. \"Никога не заплашвайте иранската нация\", обърна се Рохани към Тръмп.", "date": "2020.01.06", "title": "Рохани към Тръмп: Никога не заплашвайте иранската нация"}
{"url": "https://www.24chasa.bg/novini/article/8043582", "text": "Той е обвинен за изнасилване на 32-годишна жена в София. Има мрачна слава в родината си - медии там го наричат Валиумния изнасилвач. На 28 декември Софийският районен съд нареди Стелингверф да остане в ареста, но в петък градският съд отмени мярката и го прати под ключ вкъщи. Решението е на 3-членен състав с председател Вера Чочкова и членове Иван Коев и Мария Илиева. При вземането му натежал фактът, че по делото липсвали доказателства чужденецът да е осъждан и издирван в чужбина. Прокуратурата твърди, че Стелингверф е търсен за подобни престъпления в 5 държави - Полша, Малта, Холандия, Испания и Бразилия. Дори имало молба за екстрадицията му от Върховния съд на Бразилия. Според съда обаче обвинението се позовава на докладна записка, изготвена само по информация от интернет. “Докладната не може да послужи за годно доказателство. Липсват данни за съдимостта на Стелингверф от Шенгенската информационна система и съдът приема, че той е с чисто съдебно минало. Липсват и данни за други криминални регистрации, които да се приемат като индикация за завишена степен на обществена опасност на чуждия гражданин\", посочват магистратите от СГС. “Срещу клиента ми действително има заведени дела, но не и влязла в сила присъда”, заявява в съда адвокат Драгомир Александров. В Испания и Нидерландия обаче холандецът вече бил оправдан. У нас той срещнал 32-годишната жена в заведение, а после я поканил в апартамента си на бул. “Сливница”. Там я почерпил с питие и когато жената се замаяла, ѝ посегнал, твърди обвинението. В съда прокуратурата подчертава, че е извършено “брутално изнасилване с множество тежки разкъсвания в областта на половите органи”. Разказът на жертвата се подкрепял и от “медицински данни”. Защитата обаче твърди, че обвинението се гради изцяло на показанията на пострадалата. Липсвало разпознаване, както и ДНК експертиза. “Случаят е деликатен. Факт е, че са купонясвали, но 100% нещата не стоят така, както се представят”, каза пред “24 часа” адвокат Александров. Йохан живее от няколко години в България в жилище под наем. Знаел няколко езика, изглеждал чаровен и интелигентен. Собственик е на фирма у нас. Дружеството е със седалище в Пловдив, а не в София, където живее Йохан. Регистрирано е на 17 май м.г. Холандецът нашумява през 2006 г., когато е обвинен за изнасилване на 5 жени в родината си, след като ги упоявал. Арестуван е в Бразилия същата година и е екстрадиран в Нидерландия. Според местните медии първо го наказват с 10 г., след това присъдата е намалена на 5 г., но няма информация да е лежал в затвора. За изнасилването на три от жените е оправдан, както и за това, че ги е упоявал. Според различни токсиколози валиумът в кръвта на жените е бил в малки количества. През 2014 г. отново е задържан за подобно изнасилване, но в Малта. След това в Испания и Полша, но там няма присъди. При всички случаи жените разказват как ги заговаря в заведение или на плаж, омайва ги с чар и ги води в квартирата си. Винаги обаче има спор дали сексът е бил доброволен, или насилствен. Йохан Стелингверф води и дела в Европейския съд по правата на човека срещу магистрати и полицаи. В миналото нидерландецът е имал сайт, който е целял да разсее слуховете за него. Според информацията в страницата “единственото насилие в двете предполагаеми изнасилвания, за които е осъден, е Йохан да лежи над жените и да държи ръцете на една от тях”. Освен това холандецът се е свързал с администраторите на търсачката гугъл с молба името му да бъде “забравено”, което означава, че при търсене името му да не се свързва с изнасилвания. Иначе атрактивният холандец е бил модел в държавата си. Пътувал е в много страни по света, преди да пристигне у нас. ", "date": "2020.01.06", "title": "Валиумния изнасилвач Йохан живеел от години у нас, пуснали го заради чисто досие"}
{"url": "https://www.24chasa.bg/novini/article/8043772", "text": "Джон Болтън е готов да свидетелства в предстоящия процес в американския Сенат за отстраняване на президента Доналд Тръмп, съобщи Асошиейтед прес. Бившият съветник по националната сигурност, който напусна поста през септември, е решил да свидетелства, ако бъде призован. Болтън не пожела да говори в завършилата процедура по импийчмънт в Долната камара на Конгреса, предаде  . , докато лидерът на републиканското мнозинство в Сената Мич Макконъл е против. Доналд Тръмп може да бъде отстранен от Белия дом за нерегламентирано задържане на военна помощ за Украйна и възпрепятстване на разследването срещу него.", "date": "2020.01.06", "title": "Джон Болтън е готов да свидетелства по импийчмънта на Тръмп"}
{"url": "https://www.24chasa.bg/novini/article/8043801", "text": "Британската Лейбъристка партия ще обяви новия си лидер на 4 април - близо четири месеца след като понесе тежко поражение на парламентарните избори на 12 декември, съобщи Асошиейтед прес. Решението бе взето днес на заседание на Националния изпълнителен комитет на основната опозиционна сила във Великобритания. Следващият либер на лейбъристите ще замени на поста Джереми Корбин, който реши да се оттегли след две последователни изборни поражения. Корбин бе критикуван, че е задал твърде ляв курс на партията и че е имал двойствен подход по политиката за Брекзит, съобщава БТА. Гласуването за новия лидер ще се извърши по пощата от 21 февруари до 2 април. Лейбъристите ще изберат и нов заместник-лидер. Партията не е печелила национални избори от 2005 г.", "date": "2020.01.06", "title": "Британските лейбъристи обявяват новия си лидер на 4 април"}
{"url": "https://www.24chasa.bg/novini/article/8043547", "text": "Няма нито едно доказателство, дори и хипотетично, че свидетелите се страхуват от кмета на Несебър. Това обяви в неделя вечерта специализираният съд, който отказа да отстрани временно от длъжност Николай Димитров. Самият той посрещна Йордановден на работа. Според местни хора лично наблюдавал ритуала за спасяването на богоявленския кръст, хвърлен в морето край Стария град в Несебър. В петък Специализираната прокуратура поиска Димитров временно да бъде отстранен от поста. Аргументът бе, че кметът е работодател на общинските фирми и можел да повлияе на свидетелите. Те пък се трудели предимно в такива дружества. Според събраните доказателства обаче Затова той не можел да ги накара да си променят показанията. Включително основният свидетел Димитър Балинов, по чиито твърдения започна разследването, е отдавна бивш служител в общинска фирма. Освен това свидетелите вече били разпитани, някои дали показания и пред съдия. Магистратите обръщат внимание и че на Димитров е повдигнато обвинение за престъпление, за което се твърди, че е извършил като кандидат за кмет, а не като кмет. А според НПК отстраняване от длъжност се иска, когато има данни за извършено престъпление във връзка с работата. Още при задържането на Димитров адвокати коментираха, че не може да се иска отстраняването му, защото обвинението не е свързано с кметската работа. Решението на специализирания съд не е окончателно. Ако прокуратурата протестира, предстои да се произнесе и апелативният спецсъд. Димитров бе арестуван на 23 октомври, броени дни преди първия тур на местните избори. Обвинен беше за лидер на престъпна група за купуване на гласове. Освен него бяха задържани още 4-ма - 3-ма кандидати за общински съветници и един кандидат-кмет на Св. Влас. Любопитното е, че са от различни политически листи. Прокуратурата твърди, че са искали да набавят 400 гласа и се обърнали към Димитър Балинов да им ги осигури. Той пък съобщил в ДАНС. Четири дни след задържането си Димитров спечели местния вот за четвърти път с 8081 гласа. След двумесечен арест той бе освободен на 27 декември 2019 г. срещу парична гаранция от 50 хил. лв. и посрещна новогодишните празници у дома със семейството си. От 2 януари, когато беше първият работен ден на новата година, Нито кметът, нито адвокатът му Петър Атанасов отговаряха в понеделник на опитите ни да се свържем с тях. Близки на Николай Димитров довериха, че той умишлено избягвал коментари, тъй като всичко по темата за ареста казал на първата сесия на общинския съвет в Несебър на 11 ноември миналата година. Тогава кметът бе доведен под конвой и с белезници в морския град. Десетки жители на Несебър пък го очакваха пред общината, за да го подкрепят. Веднага след клетвата Димитров заяви: “Благодаря на моите съграждани, че не се подадоха на тази провокация, на тази гнусна интрига и по достойнство оцениха работата ми и тази на моя екип. Не пожелавам на никого да изтърпи това, което изтърпяваме аз и моето семейство... Аз мога да гледам хората в очите, но друг е въпросът вие можете ли да ме гледате в очите”.", "date": "2020.01.06", "title": "Спецсъдът: Няма дори хипотетично доказателство, че свидетелите се страхуват от кмета на Несебър"}
{"url": "https://www.24chasa.bg/novini/article/8039314", "text": "      31 166 сигнала за домашно насилие са получени в МВР от спешния телефон 112 само през 2018 г. В последните години се отчита ръст. Институциите постоянно призовават пострадалите и техните близки да ги търсят за помощ. Случаите с фатален край след домашно насилие са много. Около 30 жени на година са убити от мъжете или приятелите си у нас. Някои са подавали сигнали в полицията, други - не. През 2019 г. се приеха промени в закона, които наказват по-тежко домашните насилници убийци. Въпреки това случаите се увеличават. “24 часа” ви представя 2 истории на жени, които са малтретирани от половинките си, но са се измъкнали от ада и сега имат нов щастлив живот с други мъже. Когато са били пребивани, те не са търсили институциите, но отчитат това като грешка. Търпели са унижения години наред, но са се връщали при насилника след извинения и уговорки. Всяка от тях е била потенциална жертва и на убийство, но по чудо се е разминала. Днес те призовават жените в тяхното положение да търсят полицията и прокуратурата, за да има кой да ги защити. Това са автентични истории, разказани пред Калина Паскалева, но запазваме анонимността на жените. Самата Паскалева в миналото също е била жертва на насилие, а днес е един от хората, които търсят и са намирани от системно пребивани жени. През 2013 година се запознах с мъж, който беше с шест години по-голям от мен. Влюбихме се и в началото всичко беше “цветя и рози”. Три месеца по-късно получих първия си шамар от съдбата и от него. Таксито, с което пътувах, тръгна по друг маршрут от предварително уговорения и той побесня. Изядох два тупаника в главата. Извини ми се след час. Не мина много време, преди да ми посегне отново, макар да беше обещал повече да не го прави. Разхождахме се в парка през лятото. Отново ми посегна. Удари ме с юмрук по главата, а после и с телефона през устата, защото в контактите ми във вайбър имаше мой приятел от детството. С посинена уста и разбита глава нямаше какво да споделя на родителите си. Излъгах, че съм паднала по стълбите, както предполагам много момичета са казвали. След много уговорки и обещания отново се събрахме. Бях бита от ревност, защото колега от университета ми е казал здравей. Заради страха си от него също ядох бой. И така 4 години. Бях заплашвана, че ако не остана с него, ще изпрати хора да ме отвлекат и продадат за проститутка в чужбина. Заплашваше, че ще запали къщата ми заедно със семейството, докато спим. Казваше, че където ме види, там ще ме остави. Последния път, когато ми посегна, беше на морето. Обади ми се стар приятел по работа. Пуснах високоговорител. След като затворих, приятелят ми ме преби. Риташе ме в гърба. Паднах на земята. Имах синини и охлузвания. Побоят продължи следващите 4 дни. Наричаше ме “боклук” и “парцал”. След този случай се прибрах в София и това беше последната ни среща, макар той да не спираше да ме търси и да моли да се съберем. Три години по-късно не спирах да се озъртам по улиците от страх, че може да ме дебне от някой ъгъл. Надявам се повече жени да се отърват от такива мъже, както аз. Днес имам нов човек до себе си. Срещнахме се случайно. Приятел е на сестра ми. Нещата между нас се случиха бързо. Живеем заедно и съм много щастлива. Той е здравомислещ човек, етичен и културен. Има семейство, което ме цени. Искам да кажа на жените, които са жертви на домашно насилие, да търсят полиция и прокуратура за помощ. Не трябва да се отчайват, защото щастието може да ги дебне от всеки ъгъл. Всичко започна четири месеца след като станахме гаджета. Още в началото усещах, че връзката ни е много силна. Свързваха ни много неща от миналото и обкръжението ни. Първият ни скандал се случи на едно много тайно и романтично място. Той изведнъж полудя, изпадна в нервна криза. Караше много бързо. Аз крещях и исках да сляза. Молех го да спре, но той сякаш не ме чуваше. Исках да скоча в движение, но той заключи колата и продължи до едно село след нашия град. Спря на отбивка и ме изкара със сила от колата. Дърпаше ме, хвана ме за косата и започна да ме души. Нямах сила да го спра и се свлякох на земята. След малко дойде на себе си и започна да плаче и да съжалява, но в очите му още виждах злобата, докато ме биеше. Помолих го да ме закара вкъщи, без да казва нищо. Имах нужда от време да помисля дали наистина искам да съм с този човек и дали няма отново да ми посегне. След това не спираше да ме моли да се върна. Направих го с много уговорки и от страх. Следващите няколко месеца бяха прекрасни - до момента, в който не отидохме на почивка с неговите приятели. Една вечер, преди да излезем, се скарахме. Бутнах го, а той ме блъсна на леглото. Започна да ме души и да ме удря с плесници по цялото тяло. Хвана главата ми и я удряше в стената. Нямах сила да изкрещя. Заплаши ме да не споделя с някого, иначе ще ме пребие отново, когато останем сами. Излязохме. Цяла вечер преглъщах болката и сълзите в очите си. На следващия ден се съблякох по бански и се зарових в пясъка от срам. Имах синини по врата и ръцете. Все едно всички погледи бяха вперени в мен, но никой не посмя да ме попита нищо. След десет дни си тръгнахме от морето. Не знаех как ще продължа връзката си с този човек. Три седмици по-късно на рождения му ден отново ме преби. Беше пиян. Тогава разбрах, че има и друго момиче в живота му. Доста време след този случай изпитваше срам и само ме питаше как съм и дали раните ми са минали. Преструвах се, че съм добре, но вътрешно бях смазана. Повярвах, че се е променил. Започнах работа. Повечето от колегите ми бяха момчета. С въпросния мъж работехме близо и имахме възможност често да вечеряме заедно, което отново ни сближи. Той ревнуваше, че не му отделям достатъчно внимание, и помисли, че излизам с някого от колегите си, което не беше вярно. Прекарвах уикендите си с него, но скоро отново го хванах да си пише с друго момиче. Пак се отдръпнах. Отново ме молеше да се върна и твърдеше, че съм неговото момиче. Върнах се. Последва кавга от ревност и пак ме преби - разби устата ми с вратата на колата, скъса ми дрехите, кълнеше ме, обиждаше ме. Прибрах се и не исках да го виждам повече. Излъгах колегите, че съм болна, а на родителите си казах, че ме е ужилила оса. В знак на извинение заминахме за Гърция само двамата. Там беше различен и макар да тръгнах със страх, нямаше причина за притеснение. Девет дни след като се върнахме, отново ме преби - настъпваше ми главата, изхвърли ме чисто гола пред апартамента си, риташе ме в главата и ребрата. Изживях брутално унижение. След това ме качи в колата и започна да плаче - защо ми бил причинил това... Тръгнах си и се прибрах вкъщи. Когато ми звънна, му казах, че не смятам, че ще мога да го докосна отново. Не се обадих в полицията. Беше ми много трудно да повярвам, че мога да намеря мъж, който да ме оцени, и дори се бях заклела, че никой никога повече няма да докосне сърцето ми. Но ето, мина година и успях. Благодарение на човека до мен се чувствам повече от прекрасно и вече не изпитвам онзи страх, с който живеех. Очакваме бебе и онази ужасна страница от живота ми е вече затворена. Бих искала да дам гласност и на своята история, като ще помоля единствено за анонимност. “Мили момичета! Съберете сили и кураж, сложете край, тръшнете силно вратата. Тръгнете си от болката, помогнете на душата и сърцето, на себе си. Струва си - всички изпушени цигари, празните бутилки от вино, безсънните нощи. Струва си всичко, което ти дава спокойни нощи без сълзи, без удари, без викове. Щастието е от другата страна на вратата. Минете през нея!” Така започва разказа си млада жена, която се е откъснала от ада на домашния насилник - трудно, но завинаги. Сега живее нов живот и иска повече жертви като нея да се спасят. Сигурна е, че има много момичета и жени, които търпят побои, но мълчат от срам и от страх. Най-голямата грешка според нея е мълчанието. “Трябва да се споделя, да се говори или пише, да се изкарат емоциите навън, за да се успокои душата, когато изпусне всичко премълчано”, категорична е тя. Ето нейния разказ: Като неопитно, непознаващо достатъчно добре живота и мъжа 18-годишно момиче, бях подведена, че това, което изпитвах, е любов. След първия шамар продължих упорито да не се съмнявам, че това е обичта, но по-различна, по-друга, наша. И след последвалите удари все още приемах всичко като чиста монета. След поредната синина, удар, викове, обиди и закани продължавах да живея с вярата и сигурността, че това не е нередно. Бърках болната привързаност с любов. Бърках шамарите с милувки и наранените ръце със страст. Всяко младо момиче, непознало още любовта и мъжа, би попаднало в подобен капан. Изисква се нечуван и невиждан кураж да сложиш край на такава връзка и да затвориш вратата завинаги. Буци в гърлото, реки от сълзи, болка, крясъци - съгласна съм на всичко, само остани. Самозаблудата, вярата в една утопична, неосъществима и болезнена връзка не може да бъде преболедувана. Повече сила изисква да тръгнеш, отколкото да останеш. Непоносима и нетърпима физическа и емоцинална болка. Ад. Кошмар без край. Освен бой търпиш и изневери. Пред теб стои предизвикателството да се довършиш съвсем, понасяйки това да бъдеш втората и третата цигулка от големия оркестър, в който си попаднала. Страх от самота, страх от безсилието, страх от болката, страх от раздяла - всичко това боли много повече от раните и синините, когато си на предела на силите и когато токсичността в отношенията е с твърде високи нива. По-добре да лекувам рани, отколкото още по-болно сърце. Едва когато прекрачиш прага и кошмарът остане зад гърба, ти става ясно, че по-ценно от здравото сърце и спокойствието няма. Нищо не струва толкова скъпо, че да бъде платено със сълзи, болка и здраве. Боят не е любов, а търпението не е привързаност. Възнаграждението идва, когато си тръгнеш. Излязла от ада, изтърпяла всички болки, преживяла унижението, падала от много удари, но отново на крака, отново със стабилна почва под краката. Преминала всички пожари и емоционални катаклизми, изплакала очите си, прикривала синини по лицето, жената става непобедим великан. Няма по-велика жена от страдалата жена, преодоляла ада и отново със сила за нови усмивки. Насилието започва до 6-ия месец или при първата трудност ДИМИТЪР МАРТИНОВ - Това са жени от градовете, между 25 и 40 г., със среден до висок социален статус. Тези с най-висок стандарт на живот не споделят, защото живеят в затворен кръг от хора като тях. Няма значение дали жертвите са имали проблеми в детството като разведени родители например. - Обикновено са мъже със същия социален статус и възраст. Имат и общо - всеки насилник е бил жертва в детството си (важно е да се знае, че не всеки, който е бил насилван, ще стане насилник), което не може да бъде оправдание за поведението, но може да бъде обяснение. Донякъде вината е в родителите, които насърчават момчетата да се бият. На момичетата пък се казва: “Щом те удря, значи те харесва”. Боят дори не се възприема като нещо необичайно за децата. “Къде е Кирчо? Техните го търсят да го бият”, е едната страна. По-лошата е, че децата не просто го приемат, но и предпочитат. “А Сашко само го бият и толкова”. - Има, да. Някои се отвращават и никога няма да посегнат в живота си. Други обаче го възприемат като напълно нормално, същото е и с жените. Едни търсят мъже, които никога не биха им посегнали, други са свикнали с подобно поведение и го смятат за част от нормата. Дори жена да остане при мъж насилник, може да се търси като първопричина у родителите. При жените също се наблюдава предаване на ценности, като една от тях е, че са длъжни да пазят семейните взаимоотношения с цената на всичко. Дъщерите едва ли не са научени, че щом са влезли в съюз, дори да са станали жертва, не трябва да го развалят. Дори напротив, смятат, че това ги усъвършенства като женския идеал. Че те са длъжни да помогнат на насилника, само те усещат неговата слабост, те са по-силни от него и са длъжни да се борят и пазят семейството. Тоест едва ли не сами обръщат ролите и възприемат него като жертва, а собственото си поведение като насилническо. - Различно. Но обикновено до шестия месец или при първата трудност. Не е задължително да се почне с физическо насилие, в началото по-често е психическото. Например дори само да знае паролата на телефона ви. Това обаче не значи, че ако я знае, задължително е насилник. - Момичетата казват, че в първите месеци са получавали цветя от приятелите си, глезили са ги. После след всеки удар се стига до розите. Така на момичетата им се напомня нещо хубаво, затова прощават. - Не трябва да ѝ напомня и да я принуждава да му разказва. - Има доста крайни случаи. Един мъж, владеещ бойно изкуство, удряше съпругата си така, че да не остават белези. С ръце. Той знаел и точки по тялото ѝ, при които с натискането им да я парализира или дори да изпадне в безсъзнание. Тя има съмнения, че след това е правил секс с нея. При парализата пък просто не е можела да вика, но е усещала абсолютно всичко. Други мъже използват пластмасови бутилки и удрят жените си с тях през бъбреците - Не. Дори ги задълбочават, защото така вкарват във връзката си човек, който изисква цялото им внимание и не им остава време един за друг. Почват и да се карат дори за задълженията към детето. - Колкото и раждането на дете. Случва се двойките да мислят, че променяйки населеното място, оставят всичко зад гърба си и започват на чисто. Истината е, че всичко, което носят вътре, го взимат със себе си и то се разгръща на новото място, понякога дори с по-голяма сила, защото адаптацията е свързана с определено ниво на стрес. - Има го, но е много по-рядко срещано, защото мъжете са физически по-здрави. Повечето жени упражняват емоционално насилие над мъжете по отношение на децата, особено след раздялата, или вербално - обиди, заплахи. - Не. Има случаи на причаквания и побои, но по-често се използват децата. Дори се стига до крайности – майка накарала двете си деца да излъжат, че баща им ги насилва сексуално. - Много комуникация. Мъже искат да се поправят. Опитът ми обаче е показал, че въпреки всичко в крайна сметка партньорите се разделят. - Да. Така се разбира за цялостното му поведение. Дори може да се направи извод, че ако после жалбите са оттеглени, вероятно е имало ново насилие, което е изплашило жертвата.", "date": "2020.01.06", "title": "30 жени на година умират, пребити до смърт от мъжете си"}
{"url": "https://www.24chasa.bg/novini/article/8042923", "text": "Мъж почти се удави при хвърлянето за кръста на Богоявление в Истанбул, съобщава в. \"Хюриет дейли нюз\", цитиран от БТА.  Православни християни в Истанбул отпразнуваха Богоявление с традиционното хвърляне на кръста в квартал Фатих. Вселенският патриарх Вартоломей отслужи сутринта четиричасова служба в Гръцката патриаршия във Фенер. След това група свещеници и вярващи отидоха до дока на Фенер, където патриархът хвърли голям кръст в морето. Мъж, който се хвърли за кръста, за малко да се удави, съобщава \"Хюриет дейли нюз\". Мъжът бил забелязан от полицаи водолази и изваден от студените води на Златния рог, след което е бил транспортиран в болница. Заради разликата в календарите много православни християни празнуват Бъдни вечер на 6 януари, а Коледа - на 7 януари, а не на 25 декември, отбелязва \"Хюриет дейли нюз\". Мнозинството православни църкви по света използват Юлианския календар, създаден по времето на Юлий Цезар през 45 г. пр. Хр., и не са приели широкоизползвания Григориански календар, предложен от папа Григорий в Рим през 1582 г. Много турски арменци, живеещи в град Искендерун в южния окръг Хатай, присъстваха на 5 януари на коледна литургия, отслужена от свещеника Аведис Табашян.", "date": "2020.01.06", "title": "Мъж почти се удави при хвърлянето за кръста в Истанбул"}
{"url": "https://www.24chasa.bg/novini/article/8042877", "text": " Иранският отговор ще бъде стремеж към поразяване на ВИП персона на Америка. Това каза експертът по национална сигурност Славчо Велков по Би Ти Ви. Той коментира и думите на експерти, които сравняват убийството на Солеймани с тези на лидера на ИДИЛ Абу Бакр ал-Багдади и бившият командир на \"Ал Кайда\" - Осама бин Ладен. \"Нямат нищо общо - Солеймани никога не се е крил и е с огромен авторитет в региона\", каза Славчо Велков.  По думите му потенциален сблъсък е възможен на територията на Ирак. \"Няма да е класическа война, а с прокси организации, които държавите невинаги могат да контролират, както и ще има противопоставяне в киберпространството\".  Конфликтът ще е на регионална основа, но отзвукът ще е с глобален характер заради присъствието на американските мисии по света, добави още Велков.  \"Ислямска държава\" се радва на убийството на Солеймани, изгубиха един от най-опасните си врагове. ИДИЛ обвиняват шиитите, че са неверници, толкова са консервативни\", каза още той. Ако се стигне до партизанска война, тя ще ни припомня на тази във Виетнам, обобщи експертът по национална сигурност. ", "date": "2020.01.06", "title": "Експерт: Иранският отговор ще бъде поразяване на ВИП персона на Америка"}
{"url": "https://www.24chasa.bg/novini/article/8043022", "text": "Днес, 06.01.2020 г. главният прокурор Иван Гешев разпореди на министъра на вътрешните работи и на председателя на ДАНС извършване на съвместни проверки за спазване на Закона за управление на отпадъците и на Закона за опазване на околната среда от притежателите на отпадъци на територията на страната. Това съобщих от прокуратурата.  Проверката е разпоредена с цел извършване на преценка за наличие на предпоставки за упражняване на правомощията на Прокуратурата на Република България. В хода на проверката следва да бъдат установени всички „притежатели на отпадъци“ по смисъла на §1, т.29 от ЗУО на територията на Република България, като се изискат и приложат следните документи - разрешение, комплексно разрешително или регистрационен документ по чл. 35 от ЗУО за съответната дейност и площадка и др. Ще бъде извършена проверка за спазване на задълженията на лицата по т.1 по чл. 8, ал.2 от ЗУО. Разпоредено е да бъде изискана информация за извършвани проверки от контролните органи на лицата по т.1 – съответните РИОСВ и кметове на общини, и предприети мерки, в случай на установени нарушения. Главният прокурор Иван Гешев е указал при непосредствено установяване на данни за извършено престъпление от общ характер, незабавно да се уведоми и съответната компетентна прокуратура.", "date": "2020.01.06", "title": "Гешев разпореди на МВР и ДАНС съвместна проверка за боклука"}
{"url": "https://www.24chasa.bg/novini/article/8043021", "text": "Председателят на признатото от ООН правителство на Либия Файез Сарадж пристигна днес в Алжир на посещение, посветено на изострянето на кризата в неговата страна. Това съобщи алжирски източник, цитиран от Франс прес. Турският министър на външните работи Мевлют Чавушогу също се очаква да пристигне днес в алжирската столица на двудневна официална визита. Сарадж ще се срещне с новия алжирски президент Абделмаджид Тебун. Те ще обсъдят \"влошаването на ситуацията в Либия\" и \"начини за преодоляване на тези трудни обстоятелства\", уточни алжирското президентство в комюнике, цитирано от официалната агенция АПС. Според националната телевизия министрите на външните и на вътрешните работи на Либия, Мохамед Сияла и Фатхи Башага, са се срещнали сутринта с алжирските си колеги Сабри Букадум и Камал Белджуд, предаде БТА. Тези визити идват броени дни след гласуването в турския парламент на предложение, позволяващо на президента Реджеп Тайип Ердоган да изпрати военни в Либия. Букадум изрази неотдавна принципна позиция срещу присъствието на чуждестранни сили в Либия и каза, че кризата трябва да бъде уредена от самите либийци. Алжир има обща граница с Либия, дълга близо 1000 км. Базирано в Триполи, правителството на Сарадж е изправено пред офанзива срещу либийската столица от силите на маршал Халифа Хафтар, подкрепян от Саудитска Арабия, Египет и Обединените арабски емирства. Тези три страни са регионални съперници на Турция.", "date": "2020.01.06", "title": "Сарадж и Чавушоглу в Алжир заради кризата в Либия"}
{"url": "https://www.24chasa.bg/novini/article/8043100", "text": "Млада туристка е била откарана в болница на Канарските острови в резултат от поредната абсурдна и опасна мода, която започва да се налага сред по-младото поколение. Става дума за т.нар. \"фаролинг\", което се изразява в танц на пилон, но върху улични лампи, за да демонстрират акробатичните си умения. При опит да слезе от върха на лампата младото момиче се изпуснало и паднало на земята, вследствие на което е било транспортирано в близката болница за оказване на помощ, пише Канал 3. ", "date": "2020.01.06", "title": "Туристка в болница след нова мода - танци върху улични лампи (Видео)"}
{"url": "https://www.24chasa.bg/novini/article/8043103", "text": "Неврологичното отделение на МБАЛ \"Св. Петка\" – Видин продължава да работи и структурата няма да бъде закривана, каквито твърдения се появиха, заявяват от Министерство на здравеопазването. От МЗ казват, че в случай, че се стигне до напускане на персонал, е създадена логистична организация пациентите с неврологични проблеми от област Видин да бъдат хоспитализирани чрез ЦСМП в болниците в градовете Лом, Белоградчик и Монтана, предаде  От трите лечебни заведения са категорични, че имат необходимия капацитет за оказването на навременна и адекватна медицинска помощ. За целта лечебното заведение в Лом разполага с 25 легла, областната болница в Монтана – с 38, а тази в Белоградчик с 10. МЗ е предприело всички необходими действия за стабилизирането на многопрофилната болница във Видин и функционирането ѝ в нормален работен режим. Днес Съветът на директорите на дружеството (лечебното заведение), съгласно устава си, взе решение да упълномощи д-р Ивета Найденова като прокурист. До момента тя е била ординатор в Пневмофтизиатричното отделение на областната болница. Д-р Найденова е завършила медицина във ВМИ-Плевен и притежава призната специалност „Пневмология и фтизиатрия“, както и „Вътрешни болести“. От 2001 г. до ноември 2018 г. е заемала поста началник на Пневмофтизиатричното отделение в болницата. Д-р Найденова притежава и тригодишен управленски опит в системата на здравеопазването като управител на медицински център. Настоящият изпълнителен директор на лечебното заведение д-р Цветан Василев е депозирал оставката си. Предстои свикване на общо събрание на акционерите за избор на нов изпълнителен директор. Министерството на здравеопазването, съвместно с областния управител и ръководството на местната власт, наблюдават ситуацията ежедневно.", "date": "2020.01.06", "title": "МЗ: Напусне ли персоналът на неврологията във Видин, пациентите отиват в Лом, Белоградчик и Монтана"}
{"url": "https://www.24chasa.bg/novini/article/8043142", "text": "\"Иран никога няма да има ядрено оръжие\", заяви днес в Туитър президентът на САЩ Доналд Тръмп, цитиран от Франс прес. Агенцията отбелязва, че Тръмп не спира да отправя заплашителни послания към Ислямската република след убийството на иранския генерал Касем Солеймани при американски въздушен удар в петък в Багдад, предаде БТА. През 2018 г. американският президент реши да оттегли едностранно Съединените щати от ядреното споразумение, сключено през 2015 г. от Иран с петте страни постоянни членове на Съвета за сигурност на ООН (Китай, САЩ, Франция, Великобритания и Русия) плюс Германия. Съветничката в Белия дом Келиан Конуей заяви днес пред журналисти, че Тръмп е уверен, че може да договори ново ядрено споразумение с Техеран.", "date": "2020.01.06", "title": "Тръмп: Иран никога няма да има ядрено оръжие"}
{"url": "https://www.24chasa.bg/novini/article/8043189", "text": "Съвременните мъже все по-често се отказват от традиционното мачовско поведение, като вместо това залагат на добрите маниери и почтеността, пише в. \"Дейли стар\", позовавайки се на проучване, направено във Великобритания по поръчка на компанията за облекло Jacamo. Изследването \"Съвременно ръководство - Поглед към мъжа на 2020 г.\" показва, че в наши дни много представители на силния пол смятат, че \"коравото тяло\" и демонстрацията на физическа сила вече не са на мода. Вместо това добрите маниери и почтеността се ценят като добродетели, към които всеки съвременен мъж трябва да се стреми, предаде БТА.  Днес освен това не се смята за признак на слабост представителите на силния пол да говорят открито за проблемите си. \"В наши дни са важни способността да споделяш с хората как се чувстваш и на свой ред да осъзнаваш потребностите им\", казват от фирмата, поръчала проучването.", "date": "2020.01.06", "title": "Съвременните мъже загърбват мачо имиджа в името на добрите маниери и почтеността"}
{"url": "https://www.24chasa.bg/novini/article/8043191", "text": "Германската полиция изключи терористичен мотив при инцидента с въоръжения с нож мъж, който снощи бе застрелян от полицай в западния град Гелзенкирхен, съобщи ДПА. Обискът в апартамента на 37-годишния нападател не потвърди по-ранните подозрения за терористични мотиви, съобщи полицията. Според източници на ДПА мъжът е имал сериозни психически проблеми, заради които е бил лекуван. Нападателят първо ударил с прът патрулна кола, паркирана пред полицейски участък. След това той започнал да размахва нож и заплашил двама полицаи, на 23 и 41 години, съобщи полицията. На мястото на инцидента е открит нож. Полицията също разследва твърденията, че мъжът, който е от турски произход, е крещял \"Аллах акбар\", припомня БТА. В момента тече разследване дали мъжът е нападнал полицаите. Двайсет и три годишният полицай прострелял четири пъти нападателя, който починал на място. Мъжът е бил известен на полицията с няколко предишни прояви на насилие, включително възпрепятстване на правоохранителните органи. Разследващите потвърдиха, че мъжът е имал признаци на психическо заболяване, но не дадоха повече подробности. Източници на ДПА казаха, че освен всичко друго, убитият нападател е предлагал да се направи място за мюсюлманско поклонение в обществен парк. Няма данни обаче мъжът да е бил в полезрението на спецслужбите. Възможните му мотиви все още се разследват. Апартаментът на нападателя е бил претърсен снощи от специален полицейски екип. Иззетите електронни устройства все още се проучват от полицията. Според данни на Германския полицейски университет полицията в страната е застреляла 11 души през 2018 г. - по-малко от 14-те през предходната 2017 г. През 2016 г. броят на убитите също е бил 11 души. Данните за миналата година все още не са обобщени, отбелязва ДПА.", "date": "2020.01.06", "title": "Изключиха версията за терористичен акт при\nатаката с нож в Гелзенкирхен"}
{"url": "https://www.24chasa.bg/novini/article/8043227", "text": "Турция ще изпрати военни експерти и технически екипи, за да подкрепи международно признатото правителство на Либия, заяви днес турският външен министър Мевлют Чавушоглу, цитиран от Ройтерс. Чавушоглу говори ден, след като президентът Реджеп Тайип Ердоган заяви, че турски военни части се придвижват към Триполи. В края на миналия месец правителство на националното съгласие на Либия на Файез ел Сарадж поиска помощ от Турция за отблъскване на настъплението на силите на влиятелния в Източна Либия военен командир Халифа Хафтар, припомня БТА. Чавушоглу, който бе помолен да даде подробности във връзка с изявленията на Ердоган, посочи, че Турция ще изпрати в Либия експерти, съветници и технически екипи съгласно споразумението за сътрудничество във военната сфера, подписано с правителство на националното съгласие през ноември. Как и кога това ще се случи ще се реши от правителството под ръководството на президента, уточни външният министър на Турция. Коментарите на Чавушоглу бяха направени седмица, след като турски представители заявиха, че Анкара обмисля да изпрати в Либия сирийски бунтовници като част от планираната военна подкрепа, отбелязва Ройтерс. Същевременно турският външен министър отрече твърденията, че бойци от Свободната сирийска армия са били разположени в Либия и добави, че Турция е против разполагането на наемници в Либия.", "date": "2020.01.06", "title": "Чавушоглу: Изпращаме военни експерти в Либия"}
{"url": "https://www.24chasa.bg/novini/article/8043245", "text": "Посланик Мустафа се срещна днес с министъра на правосъдието Данаил Кирилов и неговите заместници, за да обсъди въпроси по върховенството на закона преди срещата за стратегическия диалог между САЩ и България в сряда. На срещата присъства и Пол Веки, регионален директор за Централна и Източна Европа / Близкия Изток в Службата за развитие, подпомагане и обучение на чуждестранни прокурори. Това съобщиха от посолството на САЩ в София.   На срещата също така присъства и Джесика Ким, новият постоянен съветник по юридическите въпроси към Посолството на САЩ. Г-жа Ким пристигна миналия месец, за да заеме поста си на постоянен юридически съветник за България и Румъния към Министерството на правосъдието на САЩ, като в това си качество ще отговаря за предоставянето на помощ за правосъдната система, за изграждане на капацитет в борбата срещу обществената корупция, прането на пари и организираната престъпност. Двете страни се споразумяха да развиват диалог и да споделят ноу-хау за по-голяма независимост на съда и отчетност на прокуратурата.", "date": "2020.01.06", "title": "Херо Мустафа заведе Джесика Ким и при правосъдния министър Данаил Кирилов"}
{"url": "https://www.24chasa.bg/novini/article/8043332", "text": "През 2006 г., откогато са данните на Евростат, този процент е бил 69,5. През 2008 г., 10 години по-рано, в ситуация да не могат да се топлят комфортно са били 66% от българите. Трендът се счупва през 2011 г., когато процентът пада на 46,3 на сто и оттогава немощните финансово домакинства намаляват, но с малки стъпки. Точно наличието на тъй наречените енергийно бедни са една от пречките за либерализацията на пазара на електроенергия. Вече няколко години се чака да бъде изработен механизъм за компенсацията им, преди да се отвори пазарът и за домакинствата в България. Най-близо до България са Литва с 27,9%, Гърция - 22,7 на сто, Кипър - 21,9, и Португалия - 19,4 на сто. На другия полюс - с най-малко домакинства, които не могат да си позволят да се отопляват до степен да им е комфортно, са най-вече северните държави. Във Великобритания те са едва 0,9 на сто. 1,6% от нидерландците и австрийците и 1,7 на сто от финландците са в тази ситуация. През годините са се увеличили до 2,1 на сто бедните енергийно семейства от Люксембург, а с 3 на сто - датчаните. Как е при съседите? В Румъния 9,6 на сто не могат да си позволят оптимална топлина, били са 24% десет години по-рано. В Гърция статистиката на енергийната бедност следва годините на кризата. През 2018 г. без енергиен комфорт са 22,7%, през 2008 г. са били 15,4 на сто, през 2014 г. са 32,9 на сто. За Турция все още няма данни за 2018 г., но пък през 2017 г. семействата, които не могат да си позволят топлинен комфорт, са 20,7 на сто от всичките. Най-високият процент е 10 г. по-рано - той е 41 на сто. В Северна Македония процентът е 24,9, в Сърбия не могат да се отопляват адекватно 10 на сто от домакинствата. За Черна гора няма статистика за 2018 г., но през 2017 г. процентът на енергийните бедни е бил 4,5 на сто.", "date": "2020.01.06", "title": "Над 1/3 от българите не могат да отопляват дома си"}
{"url": "https://www.24chasa.bg/novini/article/8043333", "text": "Министрите на външните работи на държавите членки на ЕС ще имат извънредна среща в петък в Брюксел, за да обсъдят начини за спасяване на споразумението за иранската ядрена програма, казаха двама дипломати, цитирани от Ройтерс. Дневният ред тепърва трябва да бъде съгласуван официално. Един от източниците обаче каза, че външните министри от ЕС ще обмислят какъв отговор да бъде даден на решението на Иран да спре да спазва ограниченията за обогатяване на уран. Решението бе обявено след , един от най-високопоставените ирански военни командири.", "date": "2020.01.06", "title": "Външните министри на ЕС се срещат за спасяване на ядрената сделка с Иран"}
{"url": "https://www.24chasa.bg/novini/article/8043280", "text": "Сложна е обстановката в Сливен заради бурния вятър с пориви над 122 километра в час. Няма пострадали хора. Съборени са дървета, огради, билбордове и светофари. Няколко села са без ток, предаде  Паднали дървета, огради, съборени билбордове и пътни знаци са част от пораженията от бурния вятър в Сливен. Секции от светофарни уредби са били изтръгнати, а няколко автомобила са пострадали от паднали предмети. Получени са и сигнали за запалени комини. Няколко села край Сливен са без ток. Екипи на електроразпределителното дружество работят по отстраняване на авариите. Част от покрива на кметството и читалището в село Глушник е била съборена от силния вятър. Съборени керемиди и покривни конструкции има и в Сливен. След оценяване на нанесените щети, община Сливен има готовност да потърси финансова помощ от държавата.", "date": "2020.01.06", "title": "Няколко села в Сливенско без ток заради силния вятър"}
{"url": "https://www.24chasa.bg/novini/article/8043384", "text": "Генералният секретар на НАТО Йенс Столтенберг изрази днес очакване работата на обучителната мисия на пакта в Ирак да продължи, щом обстоятелствата позволяват. Нашите сили са в Ирак по покана на правителството в Багдад, отбеляза той. Посланикът на САЩ в НАТО е разяснил днес на своите колеги в алианса причините за убийството на иранския генерал Касем Солеймани, съобщи Столтенберг след извънредното заседание на Северноатлантическия съвет. Тези разяснения са поредното доказателство, че НАТО е мястото, където държавите от Европа и от Северна Америка обсъждат тревогите си със сигурността, посочи генералният секретар. Ударът (по Солеймани) е решение на САЩ, а не на НАТО или на коалицията за борба с \"Ислямска държава\" (ИД), поясни Столтенберг. Той добави, че всички съюзници са разтревожени от дестабилизиращата роля на Иран в региона и от подкрепата на Техеран за терористични групи. Столтенберг уточни, че на днешното заседание е било постигнато много силно единство на държавите от пакта по въпроса за борбата с международния тероризъм, за важността на мисията на НАТО в Ирак и усилията на международната коалиция срещу ИД. Всички държави от НАТО са част от международната коалиция срещу ИД, отбеляза той. По неговите думи най-силното послание след днешното заседание е за сдържаност. Повишаване на напрежението не е в ничий интерес. Иран никога не трябва да добива ядрено оръжие, добави генералният секретар. Според Столтенберг мисията на НАТО в Ирак е от двустранен интерес и допринася за сигурността в държавите от алианса. Той поясни, че засега обучението на иракските сили за сигурност е спряно и всички усилия са насочени към сигурността на служителите от пакта на място.", "date": "2020.01.06", "title": "НАТО ще продължи работата в Ирак, щом обстоятелствата позволяват"}
{"url": "https://www.24chasa.bg/novini/article/8041975", "text": "Министър-председателят Бойко Борисов проведе среща с посланика на САЩ Херо Мустафа. Фокус на разговора бе предстоящата Първа сесия на Стратегическия диалог България-САЩ, която ще се проведе на 8 януари у нас с участието на заместник-държавния секретар по политическите въпроси на САЩ Дейвид Хейл и ръководената от него делегация. Това съобщиха от правителствената пресслужба.  \"Благодарих на посланик Херо Мустафа за коледния и новогодишен подарък – значка от нея и картичка от президента на САЩ Доналд Тръмп\", написа Борисов във фейсбук. В рамките на срещата на министър-председателя с посланик Мустафа бе обсъдено стратегическото партньорство между България и САЩ, по отношение на което беше приета рамка с конкретни области на сътрудничество по време на визитата на Борисов в Белия дом през ноември миналата година. „Стратегическият диалог България-САЩ е от изключително значение за развитието на отношенията между двете страни. Целта е чрез надграждане на партньорството да бъдат постигнати конкретни резултати в ключови области от взаимен интерес като сигурност и отбрана, борба с тероризма, енергийна сигурност, правоприлагане, образование, връзки между народите“, изтъкна премиерът Борисов. В хода на разговора между министър-председателя и посланика на САЩ бяха отбелязани установените отлични отношения между България и САЩ в областта на сигурността и отбраната както по двустранна линия, така и в рамките на НАТО. Дискутирани бяха още въпроси от сферата на върховенството на закона. Премиерът акцентира, че страната ни има интерес от още по-силно задълбочаване на търговско-икономическите отношения със САЩ като се запази положителната тенденция за устойчив растеж на двустранната търговия. Подчертана бе важността на сътрудничеството между България и САЩ в сферата на енергетиката, което има потенциал да допринесе за укрепване на енергийната сигурност на страната ни и диверсификация на енергийните източници и маршрути, включително посредством внос на втечнен природен газ. Премиерът Борисов и посланик Мустафа обсъдиха още актуални теми от международния дневен ред. На срещата присъства също Джесика Ким, постоянен съветник по юридическите въпроси към Посолството на САЩ в България.", "date": "2020.01.06", "title": "Херо Мустафа предаде на Борисов картичка от Доналд Тръмп, вижте я"}
{"url": "https://www.24chasa.bg/novini/article/8040485", "text": "Китай постигна сериозен напредък в намаляването на бедността чрез насърчаване на културата и туризма в бедните райони през 2019 г., бе посочено на национална среща за културата и туризма, организирана от правителството. Реализирани са редица програми, като финансиране на културни институции в бедните райони и дейности за обогатяване животът на населението там. Властите са предоставили 35,71 милиона юана (5,13 милиона долара) финансова подкрепа за създаването на 263 работилници за нематериално културно наследство, чрез които е повишена заетостта в най-критичните райони. Разработени са планове за насърчаване на туризма в 240 бедни села и са отпуснати около 3,3 милиарда юана за реализирането на 329 обекта от туристическата инфраструктура в бедни райони. Близо 6000 души са преминали обучение за предоставяне на различни туристически услуги и за опазване и развитие на нематериалното културно наследство. Китай е определил 2020 г. като целева година за премахване на абсолютната бедност. Министерството на културата и туризма призова за повече усилия за използване на наличните ресурси и реализиране на нови постижения в борбата за намаляване на бедността.", "date": "2020.01.06", "title": "$5,13 млн. е инвестирал през 2019 г. Китай в културни и туристически проекти за намаляване на бедността"}
{"url": "https://www.24chasa.bg/novini/article/8042006", "text": "Европейската комисия отхвърли днес очакванията, че ще започне търговски преговори с Лондон още преди Великобритания да се е оттеглила от ЕС. Тази седмица е насрочена среща на председателя на ЕК Урсула фон дер Лайен с британския премиер Борис Джонсън, но двамата ще обсъдят въпроса с оттеглянето, поясни говорител на комисията, цитиран от БТА. Той посочи, че търговските преговори могат да започнат, щом ЕК бъде упълномощена от Европейския съвет. Преди това комисията ще представи чернова на своите преговорни пълномощия непосредствено след британското оттегляне. Когато Европейският съвет утвърди преговорната рамка, комисията ще започне нови разговори с Лондон и се надява да сключи търговското споразумение до края на годината, добави говорителят. Очаква се до края на януари Европейският парламент да утвърди споразумението за раздяла с Великобритания, след като документът получи подкрепа от мнозинството в британския парламент в края на декември. Ако графикът се спази, Великобритания ще бъде извън ЕС от 1 февруари.", "date": "2020.01.06", "title": "Ако графикът се спазва, Великобритания - извън ЕС от 1 февруари"}
{"url": "https://www.24chasa.bg/novini/article/8042043", "text": "\"Това беше най-хубавото ни момче. Убиха го. Трагедията е голяма\", заяви Радослав Кошински, шеф на привържениците на \"канарчетата\". И други фенове не криеха покрусата си от случилото се. \"Отиде на мач в една мирна и цивилизована страна, сега ще го върнат в ковчег\", коментираха пред паметника на Христо Ботев в Пловдив запалянковци. Всички повтаряха едно: \"Загубихме най-свястното момче\". Бозаджийски е завършил право в Пловдивския университет. Родителите му също са юристи. Той е от най-активните привърженици на \"Ботев\" и е сред организаторите на всички прояви на фен клуба. \"Тоско беше сред водачите на протестното шествие под тепетата за размразяване на строежа на стадиона\", обясниха негови приятели. Във фаталния ден Бозаджийски е бил на кафе на крайбрежния солунски булевард близо до \"Мегаро музики\" - прочутата концертна зала в Солун заедно с няколко ботевисти. Предишният ден с група от 20-ина запалянковци подкрепяли побратимения \"Арис\" в местното дерби срещу ПАОК. Останали на следващия ден за баскетболния мач между едноименните отбори. Докато чакали началото на срещата, решили да седнат в кафене на едно от емблематичните места във втория град на Гърция. \"Носели са отличителни знаци на \"Арис\". Вероятно по тази причина са привлекли вниманието на запалянковци от ПАОК, които са нападнали компанията с ножове и тръби\", разказаха фенове на канарчетата. Настанало истинско меле, в което двама пострадали от хладно оръжие, Тоско също бил наръган. Тръгнал да бяга, за да се спаси от ултрасите и в това време го прегазила случайна кола. Шофьорът избягал, но е заловен на следващия ден. Според гръцки медии задържани са двама мъже на 24 и 26 г., както и жена, която обаче нямала връзка със сблъсъка. По неофициална информация обаче тя е управлявала автомобила. \"Това си е жив опит за убийство. Предварително са били въоръжение гръцките фенове. А колата изобщо не е спряла и го е блъснала\", коментира един от видните представители на ботевистите в Пловдив. На официалния сайт на \"Арис\" се появи декларация, която обвинява гръцката полиция в бездействие. Родителите на загиналото момче са в Солун, за да приберат тялото. Все още не е ясно кога ще е погребението. От фен клуба на \"Ботев\" обявиха, че довечера в 19 часа ще се съберат пред стадиона, за да запалят по една свещ и да почетат паметта на Тоско Бозаджийски.", "date": "2020.01.06", "title": "Фенове на \"Ботев\" плачат за прегазения Тоско: Убиха най-хубавото ни момче! (Снимки)"}
{"url": "https://www.24chasa.bg/novini/article/8041985", "text": "Млад мъж спаси от грабеж 50-годишна жена в столичния кв.“Люлин 10” в понеделник. Тя говорила по телефона и вървяла по ул. “Орион”, когато двама апаши я нападнали. Хлапетата вървели на метър след нея. Единият нападнал жената в гръб и я свлякъл на земята. Съучастникът му атакувал жертвата отпред и задигнал чантата. Мъж обаче видял всичко и се затичал към малолетните грабители и ги подплашил. Полицията заловила разбойниците малко по-късно. Момчетата са около 14-16 г., високи 170 см с качулки. Жители на квартала разказват, че имат и трети съучастник. Тримата са имали още един неуспешен опит в този район. След като са задържани, е образувано досъдебно производство. Разследването продължава под надзора на прокуратурата.", "date": "2020.01.06", "title": "Мъж спаси жена от малолетни грабители"}
{"url": "https://www.24chasa.bg/novini/article/8042106", "text": "Носителката на Нобелова награда за химия за 2018 г. Франсес Арнолд оттегли най-новата си научна публикация и призна неточност в работата си, съобщиха Би Би Си и БТА. Проф. Арнолд подели наградата с Джордж П. Смит и Грегъри Уинтър за изследвания върху ензимите. През май 2019 г. проф. Арнолд публикува последващо изследване върху ензимния синтез на бета-лактамите в сп.\"Сайънс\". То обаче бе оттеглено, защото описаните резултати не били повторени и авторите установили, че липсват данни от лабораторния им дневник. Повторението на резултатите е важно за достоверността на научните експерименти. Ако експериментът е успешен, се очаква при всяко негово повторение да се получават еднакви резултати. На 2 януари проф. Арнолд написа в Туитър, че публикацията е оттеглена. \"Трудно е да го призная, но е важно да го сторя. Извинявам се на всички. Бях заета, когато предавахме статията за публикация и не си свърших добре работата\". Признанието на проф. Арнолд бе приветствано от нейни колеги заради честността й. В същия ден сп.\"Сайънс\" също обясни защо се оттегля публикацията на проф. Арнолд в съавторство с Инха Чо и Чжъ Цзюн Цзя. Още през октомври 2018 г. сп. \"Нейчър\" писа в онлайн изданието си, че \"нараства тревогата от това, че резултатите от научни изследвания не могат да бъдат повторени\". Преди това изданието бе направило проучване, което установи, че две трети от учените са опитали и не са успели да повторят резултатите от експериментите, извършени от други автори.", "date": "2020.01.06", "title": "Нобелистка оттегли своя публикация: Бях заета, не си свърших добре работата"}
{"url": "https://www.24chasa.bg/novini/article/8042130", "text": "Българин е арестуван в Италия за убийството на възрастна жена в Милано, съобщи  .  22-годишният Дамян Добрев е работел в дома на 90-годишната жена. По време на спор за пари между двамата той е ударил жената смъртоностно с  Българинът бе издирван няколко часа, а след като бе задържан, е признал за убийството, съобщават органите на реда в Милано. У дома му са намерени предмети и бижута на жертвата. От самопризнанията му станало ясно, че след като нанесъл удара, българинът е пуснал дори пералнята, за да изпере петната от кръв по дрехите си и изпразвайки портфейла на възрастната си работодателка, напуснал спокойно дома и отишъл на дискотека.", "date": "2020.01.06", "title": "В Милано арестуваха българин, убил жена с буркан с мармалад"}
{"url": "https://www.24chasa.bg/novini/article/8042154", "text": "Изплащането започна на 4 декември 2014 г. и по закон срокът е петгодишен. Така на 4 декември 2019 г. той е приключил. По данни от фонда изплатената сума е 3,687 млрд. лв., а около 7 млн. лв. са останали непотърсени. Според данните гарантирани депозити са получили 112 хил. вложители в КТБ, а общата бройка на сметките в банката бе над 500 хил.", "date": "2020.01.06", "title": "Окончателно: Изплатиха 99,8% ог гарантираните депозити в КТБ"}
{"url": "https://www.24chasa.bg/novini/article/8042147", "text": "Българската народна банка (БНБ) пуска възпоменателна монета за 125 години от рождението на Гео Милев. Монетата от 2 лева е медна и е част от серията \"Български творци\", предаде  На лицевата страна на монетата е изобразена емблемата на БНБ с годината \"1879\" върху лентата; в кръг надпис \"БЪЛГАРСКА НАРОДНА БАНКА\", номиналната стойност \"2 ЛЕВА\", годината на емисията \"2020\". На обратната страна на монетата е изобразен портрет на Гео Милев, неговият подпис; в полукръг надпис \"125 ГОДИНИ ОТ РОЖДЕНИЕТО НА ГЕО МИЛЕВ\". Тиражът на монетата е 3000 броя. Художественият проект е на Евгения Цанкова и Орлин Иванов.", "date": "2020.01.06", "title": "БНБ пуска монета с лика на Гео Милев за 125 години от рождението му"}
{"url": "https://www.24chasa.bg/novini/article/8042246", "text": "На 29 декември проведохме среща с жители на Перник, общински съветници, кметове на населени места и обсъдихме кризисната ситуация. Тогава бях упълномощена от тях да поискам среща с главния прокурор, да потърся информация- води ли се разследване за кризата в Перник. Хората искаха да се поеме отговорност и виновните да бъдат разследвани. Поех този ангажимент и от тяхно име поисках срещата с Иван Гешев, като се ангажирах след нея да се върна обратно и да дам информация. Както знаете, днес тази среща беше отменена. Това е работа на главния прокурор. Той преценява с кого да се среща и с кого не. Нашата работа по искане на жителите на Перник е да търсим истината и да търсим справедливост. Затова след отмяната на срещата зададох въпросите от името на перничани писмено до главния прокурор, заявява лидерът на БСП Корнелия Нинова, съобщиха от пресцентъра на партията. \"Те са: Има ли образувани досъдебни производства във връзка с водната криза в Перник, ако има такива, срещу кои длъжностни лица са те и по кой член на НК? Води ли се разследване по договора за ремонт на стената на яз. „Студена“ на стойност 32 млн. лв? Когато получа отговор, ще уведомя перничани\", допълва тя. \"Ще търся истината и справедливостта докрай. Упорито и неотстъпно сме алармирали управляващите и сме давали алтернатива как да се реши въпросът. Това, че те се смятат за самодостатъчни, си е техен проблем. Манипулацията и внушенията, че БСП яха протеста, че този вот на недоверие не е необходим- изразяват само едно: страх и притеснение от създалата се ситуация и опит да се потушава напрежението. Благодаря на общинската и областната организация на БСП и на общинските съветници за подкрепата им в усилията ни да търсим политическа и наказателна отговорност от виновните за това състояние\", каза Нинова.", "date": "2020.01.06", "title": "Нинова: Поех ангажимент към перничани, ще го изпълня докрай"}
{"url": "https://www.24chasa.bg/novini/article/8042291", "text": "Състав на Окръжния съд в Добрич допусна предаването на български гражданин в Полша с цел провеждане на наказателно преследване срещу него. 53-годишният мъж е бил обявен за международно издирване с Европейска заповед за арест, издадена от окръжния съд в полския град Гданск. Полските власти са посочили, че българският гражданин се издирва във връзка с разследване за склоняване на други лица към проституция с цел получаване на финансова печалба и облаги от това, както и за трафик на хора. За визираните в Европейската заповед за арест престъпления, полското законодателство предвижда наказание лишаване от свобода за срок до 15 години. Пред Окръжния съд в Добрич мъжът даде съгласие доброволно да бъде предаден на полските власти за провеждане на наказателно производство срещу него. Той декларира, че не се отказва от принципа на особеността, което означава, че в Полша не може да бъде разследван и съден за друго престъпление, освен за посочените в Европейската заповед за арест. Полските власти са предоставили и гаранции, че след изслушването на 53-годишния мъж той ще бъде върнат в България за изтърпяване на евентуално постановено от полски съд наказание лишаване от свобода или мярка задържане под стража. Европейската заповед за арест, засягаща българския гражданин, е била издадена на 26 ноември 2019 година. На 18 декември същата година той е бил установен и задържан в Районното управление на полицията в Балчик, а от 20 декември е с мярка за неотклонение задържане под стража. Съдебният състав потвърди наложената му мярка и разпореди задържаният да бъде приведен в Затвора - Варна до фактическото му предаване на полската държава. Постановеното от Окръжния съд решение е окончателно и не подлежи на обжалване.", "date": "2020.01.06", "title": "Окръжният съд в Добрич предаде български гражданин на полските съдебни власти"}
{"url": "https://www.24chasa.bg/novini/article/8042305", "text": "Около обяд вчера, служители на РУ – Монтана се отзовали на сигнал от 41-годишен местен жител, който съобщил, че чул изстрел, идващ от съседен имот. Мъжът намерил в двора си мъртва домашната си котка, с рана в областта на корема. По случая е иззета законно притежавана пневматична пушка, собственост на 49-годишен монтански жител. Назначена е балистична експертиза. В РУ Монтана е образувано досъдебно производство за проявена жестокост към гръбначно животно, като противозаконно е причинена смъртта му - престъпление по чл. 325б, ал. 1 от НК.", "date": "2020.01.06", "title": "Разгневен разстрелял котката на съседа си в Монтана"}
{"url": "https://www.24chasa.bg/novini/article/8042336", "text": "Двама души са задържани за кражба на инструменти и електроуреди от къща в село Дъбовик, област Добрич. Сигналът за престъплението е подаден на 3 януари, около 20 ч. – съобщават от Областната дирекция на МВР Установено е, че чрез взлом на прозорец, неизвестен извършител е проникнал в къщата. По данни на тъжителя откраднати са електрически инструменти, телевизор и домашно имущество. От проведените незабавни издирвателни и следствени действия, са установени извършителите на деянието. С полицейска мярка за срок от 24 часа са задържани 34-годишен мъж и 29-годишен мъж от село Пчеларово. Инкриминираните вещи са установени и иззети по надлежния ред.", "date": "2020.01.06", "title": "Полицията хвана крадци в село Дъбовик"}
{"url": "https://www.24chasa.bg/novini/article/8042078", "text": "Знамето на аборигените се появи в небето над горящата Австралия. Много от жителите на континента описват случващото се като във филм на ужасите или като апокалиптичен филм за бъдещето на планетата. Това е най-лошият сезон в историята на горските пожари в страната. Броят на човешките жертви достигна 25 души. Очаква се половин милиард животни да загинат в огнените пламъци през януари, като популацията на коалите вече намаля с 1/3. Около 2700 пожарникари се борят с огъня. Сред множеството кадри, които се разпространяват в интернет пространството и привлякоха подкрепата и надеждите за дъжд на целия свят, е и публикация на Бенита Тахури. Тя споделя колаж със снимка, направена от Роуз Флетчър, на потъмнялото огнено небе над югоизточния край на континента. Кадърът й напомнил за флага на аборигените.  \"Тази снимка не е моя, това бе само послание, което достигна до мен, пред очите ми. Аз имах средствата да го споделя. Нямам никакви претенции към него, моля, споделяйте го. Случващото ме оставяше без надежди, всичките пожари... и тогава между слънцето и мен гигантски кълбета дим над океана. Тогава долових магическия отговор на коренните жители\", пише фотографката. Австралийският музей описва аборигенския флаг като „разделен хоризонтално на равни половини черно (отгоре) и червено (отдолу), с жълт кръг в центъра“. Жълтият кръг символизира слънцето като източник на живот. Червеният цвят представлява земята и духовната връзка с нея. Черното представлява коренното население на страната. Флагът е създаден от Харолд Томас, който черпи вдъхновение от историята на своята култура, през 1971 г. като символ на движението на аборигените за права върху земята.  Много от хората, наблюдавали гледката и анализирали изображенията после в социалните мрежи, смятат, че това може да е някакъв вид знак от аборигените, които често се разглеждат като закрилници на земята и околната среда. През 2008 г. Австралия официално се извини на коренното си населени за отношението към него в периода на заселването на континента. Тогава австралийският парламент призна, че столицата Канбера е построена върху земи, които европейски заселници са отнели от коренните жители. За няколко месеца властите призоваха десетки хиляди хора да се евакуират от домовете си и да се преместят в по-безопасни райони. В щата Виктория бе обявено бедствено положение в райони, в които живеят близо 100 000 души. Пожарите горят от септември, смята се, че досега са разрушени 1300 домове.", "date": "2020.01.06", "title": "Как австралийците видяха послание от аборигените в небето над пожарите"}
{"url": "https://www.24chasa.bg/novini/article/8042271", "text": "Писмо с лични благодарности до търновски ентусиасти, участвали в освежаването на детската белодробна болница “Царица Йоанна” в Трявна, изпрати Симеон Сакскобургготски. Това съобщиха от фейсбук групата \"Доброволно чистене - Велико Търново\". \"Не всеки ден получаваме благодарствено писмо от последния цар на България! Преди месец и нещо се събрахме 60 човека от Велико Търново и Трявна и скромно, но сърцато се опитахме да помогнем на болница \"Царица Йоанна\" гр. Трявна, построена със зестрата на Царица Йоанна - майката на Цар Симеон II. Благодарение на всички вас, на медиите и фирмите, които помогнаха, се пробуди отново желание за подкрепа у много. ДАНО ТАЗИ ЕНЕРГИЯ НЕ СТИХНЕ!\", написаха доброволците. \"Инициативата Ви да помогнете за спасяването от разруха на единствената у нас детска болница за белодробни заболявания, която бе построена благодарение на моята майка, е повече от похвална и трябва да бъде пример за добро! Радва ме, когато виждам подобни инициативи от млади хора, които не търсят облаги! Предайте моля на всеки един от участниците моята благодарност. Също така, бих се радвал да мога да помогна на тази инициатива. Оставам на Вас да прецените как и да ме информирате\", пише в царското послание. Доброволците обмислят нова акция за ремонти и боядисване на болничните стаи напролет, тогава ще се възползват от протегнатата ръка на царя.", "date": "2020.01.06", "title": "Симеон Сакскобургготски изпрати благодарствено писмо до търновски доброволци"}
{"url": "https://www.24chasa.bg/novini/article/8042357", "text": "19-годишен е бил задържан заради незаконна сеч на дърва за огрев – съобщават от Областната дирекция на МВР-Добрич. На 3 януари, около 12,45 ч. в град Каварна е проверена каруца, управлявана от 19-годишен мъж, натоварена с около 1,5 кубика дърва за огрев от вида бреза и див орех. В хода на проверката е установено, че дървесината е незаконна сеч от морска зона на град Каварна. Младежът е задържан за 24 часа. По случая е образувано бързо полицейско производство.", "date": "2020.01.06", "title": "В Каварна задържаха каруца с незаконно отсечени дърва"}
{"url": "https://www.24chasa.bg/novini/article/8040907", "text": "Върховният лидер на Иран аятолах Али Хаменей бе начело на днешната траурна молитва в Техеран в памет на убития ирански генерал Касем Солеймани при американски въздушен удар в Ирак, предадoха Ройтерс и БТА. Аятолах Хаменей се помоли над ковчезите на Солеймани и други убити при нападението, отнело живота на високопоставения генерал. По време на молитвата Хаменей силно се разчувства, правеше паузи и се просълзи. Огромно множество иранци (милиони според иранските държавни медии) се събраха в Техеран, за да се сбогуват с ръководителя на елитните ирански сили Ал Кудс. Чуваха се възгласи \"Смърт на Америка\". Съдейки по излъчваните по телевизията кадри, това изглежда е най-голямото множество, което се е събирало в Техеран от погребението на основателя на Ислямската република, аятолах Рухола Хомейни през 1989 година, отбелязва Ройтерс. Много иранци смятат Солеймани, който бе ветеран от осемгодишната война с Ирак, за национален герой. Той бе възприеман от мнозина като втория най-могъщ човек в Иран след аятолах Хаменей.", "date": "2020.01.06", "title": "Милиони се сбогуваха със Солеймани, аятолах Хаменей се помоли над ковчега му (Снимки + видео)"}
{"url": "https://www.24chasa.bg/novini/article/8041062", "text": "Лицата, върху чиито пенсии са наложени запори, ще имат промяна в размера на удръжката, в резултат от определения нов размер на минималната работна заплата за страната, който от 1 януари 2020 г. е 610 лв. Това съобщиха от НОИ. Съгласно установеното в Гражданския процесуален кодекс, принудително изпълнение може да бъде насочено само върху пенсии с месечен размер над минималната работна заплата, т.е. от по-ниските пенсии не могат да се правят удръжки. Размерите на удръжките от пенсиите, за които е допустимо налагането им, също се определят в зависимост от минималната работна заплата за страната. Посочените ограничения не се прилагат за задължения от издръжка. Пенсионерите, попадащи в тази група, ще получат пенсиите си след 7 януари 2020 г. в зависимост от начина на изплащането им - с пенсионен запис, ако се изплащат чрез пощенска станция, или с допълнителен превод по личната сметка, ако се изплащат чрез банка или друг доставчик на платежни услуги. Изплащането на пенсиите за януари ще започне утре и ще продължи до 20 януари.", "date": "2020.01.06", "title": "Няма да има удръжки по запори върху пенсиите под 610 лв."}
{"url": "https://www.24chasa.bg/novini/article/8040987", "text": "Японският премиер Шиндзо Абе изрази днес безпокойството си от ситуацията в Близкия изток, предадоха Франс прес и Ройтерс. \"Напрежението в Близкия изток се засилва. Дълбоко съм обезпокоен. Нова ескалация трябва да бъде избегната. Призовавам за полагане на дипломатически усилия между заинтересованите страни\", каза Абе пред журналисти в Исе, Централна Япония. Това бе първият коментар на японския лидер във връзка с убийството при американски въздушен удар в петък в Ирак на високопоставения ирански генерал Касем Солеймани, предава БТА. Планираме да разположим японски сили в Близкия изток, за да подобрим събирането на информация и за да гарантираме безопасното преминаване през региона на кораби, свързани с Япония, каза Абе. Така японският премиер потвърди още веднъж плана за разполагане на войски в Близкия изток, обявен за първи път миналия месец. Япония, която е съюзник на САЩ, поддържа приятелски отношения с Иран, отбелязва Ройтерс. Токио реши да организира своя собствена операция, вместо да се присъедини към предвожданата от САЩ мисия за защита на корабоплаването в Близкия изток. На днешна пресконференция по случай началото на новата година Шиндзо Абе засегна и севернокорейския въпрос. Японският премиер заяви, че все още е готов без каквито и да е условия да се срещне с лидера на Северна Корея Ким Чен-ун, за да обсъди освобождаването на японци, отвлечени от севернокорейското разузнаване през 70-те години, предаде ТАСС.", "date": "2020.01.06", "title": "Шиндзо Абе: Напрежението в Близкия изток се засилва. Дълбоко съм обезпокоен"}
{"url": "https://www.24chasa.bg/novini/article/8041108", "text": "България има двама офицери в Ирак, които са на мисия по обучение на иракската армия. Ако има общо решение на НАТО, всички страни могат да изтеглят военнослужещите си. България може и сама да реши да направи това, заяви министърът на отбрана Красимир Каракачанов, който участва в Богоявленския водосвет на бойните знамена. Той обясни, че България има план за бърза евакуация на тези двама офицери, но те не са в бойната мисия и към момента опасност за живота им няма. А вторият вариант бил, когато след около две седмици ще се извърши ротация на военнослужещите, страната ни да ги изтегли и да не изпрати заместващи такива. Ако стане тотално изтегляне на военнослужещите от Ирак, означава да се възобнови до голяма степен конфронтацията между трите основни общности - сунити, шиити и кюрди. Това може да възроди донякъде влиянието на Ислямска държава, защото дълбоко се съмнявам, че иракските сили за сигурност могат сами да се справят с този въпрос, коментира Каракачанов. Но не бил оптимист, че ще има връщане към по-спокойна ситуация. \"България не е дала никакви основания на Сърбия да дава подобни изявления.\" Това заяви Каракачанов по повод изказването на първия заместник министър-председател и министър на външните работи на Сърбия Ивица Дачич по отношение на българското малцинство в Сърбия. Това изказване на Ивица Дачич не е изолирано и не е първото. В последните месеци зачестиха не съвсем уважителните изказвания от страна на сръбски политици по отношение на България. И то без основания, коментира вицепремиерът. И допълни по адрес на Дачич: \"Той пее хубаво. Може би по-добре пее, отколкото се изказва политически.\"", "date": "2020.01.06", "title": "Каракачанов: България има двама офицери в Ирак, обучават иракската армия (Обновена)"}
{"url": "https://www.24chasa.bg/novini/article/8040411", "text": "През третото тримесечие на 2019 г. делът на световните валутни резерви в китайски юани е бил 2,01 процента, което се равнява на 219,6 милиарда долара, и е най-високото ниво за повече от три години, сочи доклад на Международния валутен фонд (МВФ). В същото време делът на юана надвишава глобалния дял на швейцарски франкове, австралийски и канадски долари, предаде  . Засилващият се статус на юана като глобална резервна валута е резултат от нарастващата увереност в стабилността и международния пазарен потенциал на китайската парична единица, както и глобалната тенденция за диверсификация на валутните резерви, смята Тан Сяофън от Централния финансов и икономически университет. „Нарастващото международно търсене на юани се насърчава от стабилните резултати на китайската икономика и стабилността на финансовата ни система. То също така показва резултатите от редица правителствени политики за интернационализиране на юана и стимулиране на дългосрочното търсене\", казва той. Американският долар все още е предпочитана световна резервна валута, но делът му е спаднала от 66 процента през 2014 г. до 61,78 процента през третото тримесечие на 2019 г., което отразява глобалната тенденция към диверсификация на валутните резерви и преминаване към валути на развиващите се пазари, според Тан Сяофън. „С нарастването на търговията между развиващите се икономики почти всяка централна банка се опитва да намали притежанията си в щатски долари. Това прави търговията с развиващите се пазари по-лесна и може да намали рисковете от прекалена зависимост от долара\", добавя той. Китай е втората по големина икономика в света, а също така и най-големият износител и вторият по големина вносител. Страната е също така на първо място във търговията със стоки, чийто обем надхвърли 4,6 трлн. долара през 2018 г.", "date": "2020.01.06", "title": "Делът на юана като глобална резервна валута продължава да расте, сочи доклад на МВФ"}
{"url": "https://www.24chasa.bg/novini/article/8041109", "text": "Началото на всяка година е свързано с очаквания и прогнози, а наред с тях започват и предсказанията.  Пред  снахата на Ванга – д-р Здравка Методиева, обяви, че всички новоизлизащи предсказания на пророчицата са по-скоро измислица. Тя посочи, че Ванга никога не е била конкретна с дати и години, а само е посочвала периоди и е назовавала събития, без да ги обвързва с точни дни и часове. \"Когато тя се разболява от много тежко заболяване - пневмония с плеврит, и е на смъртно легло, вратата се отваря. В стаята влиза конник, огрят в блажена светлина. Той й казва само - започна се, от утре войната започва, ще кажеш на хората и ще седиш тук, ще гледаш на запалена свещ и ще казваш кой убит, кой ще се върне от фронта, кой загинал, кой жив. При което тя му отговаря: \"Как ще казвам, аз не мога да го правя това\". Той й отговаря: \"Аз ще бъда до теб винаги и ще ти казвам какво да говориш на хората\", разказва Методиева. \"Нейните предсказания нямат определена дата - 2020г. ще се случи това. Такова няма Тя казваше - времето е едно. Има време, времена и голямо време\", споделя Методиева. \"Каза, че унгарска апаратура ще засече сигнали от Космоса на извънземни. Ние я питахме кога ще стане това? След 300 години, значи трябва да броим, примерно от 70-те години, още 300. Или повече, или по-късно от 70-те години, за да разберем кога долу-горе е станало\", каза още тя. \"Когато се срещнаха Рейгън и Горбачов, и започна т.нар. разоръжаване и затопляне на отношенията между Америка и Русия, тя каза: \"Сега е велик момент, че те се срещнаха. Но ще изтече много вода още, когато ще дойде Осмият и ще подпише. И ще настъпи мир на Земята за 1000 години\", спомня си едно от предсказанията на пророчицата Методиева. \"1979 година беше посетена от Людмила Живкова. Тя й задава въпрос за Русия. Ванга каза, че Русия ще бъде велика, най-великата сила в света, но това няма да се случи скоро. И тя я пита кога? И тя казва, след 60 години, значи тука конкретно отговаря, но не казва годината. Значи ние сега трябва да сметаме 1979 плюс 60 - кога се пада\", разкрива още тя.\"Тя беше много весел човек, но като се преумореше ставаше много остра, груба. Особено когато се нарушаваше реда при гледане. Ако някой дойде по-рано, пререди другите, тя не ги пощадяваше, обиждаше тези хора. Връщаше ги. Това беше повод да стане обиск през 1975г. Защото върна една приятелка на един от министрите и той за назидание нареди да направят обиск. Къщата се преобърна. Тя беше подготвена да бъде интернирана в друг град, дрехите и бяха готови да се раздадат на домове за сираци. Просто изведнъж улицата пред къщата и Рупите - всичко опустя, никой нямаше. Тогава тя от страх, че ще бъде интернирана, малтретирана от милицията, потърси помощ от Людмила Живкова. Точно тогава се зароди тяхното приятелство\", разказва снахата на Ванга. \"Аз съм описала нейното състояние на транс. Много учени го омаловажават, но когато тя изпадаше в транс, това не беше епилептичен припадък. Аз гарантирам като лекар, защото съм я виждала в това състояние. В този момент тя правеше предсказания. И след като излезеше от това състояние, винаги питаше какво е казала\", обясни Методиева. Тя си спомня как Ванга е описвала мъртвите хора. Разговаряла е с тях, без да предизвиква тази среща. \"Като я питахме има ли прераждане, тя казваше, че не знае какво е това прераждане. Но тук на Земята от човека остава една искра, в която е събрана цялата информация за него, за миналото му, за неговите близки и за него самия. Тя казваше, че ако се взрете в небето, бихте могли да ги видите тези частици как се движат, трептят около нас\", разказва Методиева.", "date": "2020.01.06", "title": "Снахата на Ванга: Тя никога не говореше с конкретни дати, появяват се измислици"}
{"url": "https://www.24chasa.bg/novini/article/8041239", "text": "Днес отбелязваме 172 години от рождението на националния ни герой Христо Ботев. Това написа във фейсбук премиерът Бойко Борисов. \"Поклон пред паметта на един голям българин, който е показал, че човек може да е силен и на думи, и на действия\", написа още Борисов.                                                                                                                                                                                                                                                                                                                                ", "date": "2020.01.06", "title": "Борисов за Ботев: Поклон пред паметта на един голям българин"}
{"url": "https://www.24chasa.bg/novini/article/8041186", "text": "Днес е денят, в който Дими от \"Сленг\" щеше да навърши 50 години, ако нелеп инцидент не бе отнел живота му през 2008 г. Това е и поводът неговата съпруга - Ива Екимова, да публикува много лично и трогателно послание към Дими в своя профил във фейсбук:", "date": "2020.01.06", "title": "Ива Екимова си представя как щеше да изглежда Дими на 50"}
{"url": "https://www.24chasa.bg/novini/article/8041245", "text": "Трима души са задържани от гръцките власти във връзка със съобщи гръцкото издание \"Елефтерос типос\", цитирано от БТА. Българинът загина, след като беше нападнат от привърженици на ПАОК и при опит да избяга беше прегазен от автомобил. Според информацията на гръцкото издание за участие в инцидента са задържани двама мъже на 24 и 26 години. Полицията е задържала и 26-годишна жена, която няма връзка със сблъсъка между групите футболни запалянковци, но се твърди, че е управлявала автомобила, който е блъснал българина. \"Елефтерос типос\" съобщава, че жертвата е пристигнала в Солун заедно с девет свои приятели, привърженици на \"Ботев\" (Пловдив), за да гледат съботния мач между местните отбори \"Арис\" и ПАОК. В неделя десетимата българи, които подкрепяли \"Арис\" и носели шапки и фланелки на отбора, седели в кафене в центъра на Солун. Там те били забелязани от група от около 20 души, въоръжени с лостове, които ги нападнали. 28-годишният българин се опитал да избяга, но бил застигнат от нападателите, които му нанесли побой и го оставили окървавен на пътното платно. Водачката на преминаващ автомобил не разбрала какво се случва и преминала с колата си върху тялото на жертвата. Все още се очаква съдебно-медицинска експертиза, която да установи дали смъртта му е причинена от автомобила или от побоя, който му е бил нанесен.", "date": "2020.01.06", "title": "Трима са задържани за смъртта на българския футболен фен в Солун, жена го прегазила"}
{"url": "https://www.24chasa.bg/novini/article/8040855", "text": "Държавният глава прие почетния строй на представителните части на Българската армия и положи венец пред паметника. Завещан ни е идеалът за свободна и независима България. Този завет сме призвани да следваме неотклонно, заяви патриарх Неофит.", "date": "2020.01.06", "title": "Патриарх Неофит отслужи Велик Богоявленски водосвет (Снимки)"}
{"url": "https://www.24chasa.bg/novini/article/8041331", "text": "Турският президент Реджеп Тайип Ердоган и германският канцлер Ангела Меркел обсъдиха в телефонен разговор днес обстановката в Сирия и Либия, предаде ТАСС, позовавайки се на съобщение на президентската администрация. \"Нашият президент проведе телефонен разговор с канцлера Ангела Меркел, по време на който бяха обсъдени двустранните отношения и регионални въпроси, включително Либия и Сирия\", съобщи президентската администрация. Ден по-рано Ердоган обяви, че започва изпращането на турски войници в Либия. По думите му те няма да участват непосредствено в бойни действия, а задачите им включват \"координационни действия и обезпечаване на сигурността на легитимното правителство\". Международно признатото правителство в Триполи се опитва да се справи с офанзива на противников режим в източната част на страната и със силите, които са лоялни на либийския военен Халифа Хафтар.", "date": "2020.01.06", "title": "Ердоган и Меркел обсъдиха по телефона обстановката в Сирия и Либия"}
{"url": "https://www.24chasa.bg/novini/article/8039252", "text": "- Наистина е важно да се заплаща за труда на журналистите и изобщо на всички хора, които се занимават с интелектуален труд. Опциите за плащане на това съдържание са няколко. Единият вариант е чрез закон и данъци. Лично аз не го възприемам, защото не може да накараш някого да плаща насила, освен ако не е данък. Вторият е със заплащане на конкретното съдържание, т.е. то да бъде платено, но не по силата на закон, а по силата на желанието на потребителя да заплаща за съдържание. Третият вариант е реклама. Най-добрият и приложим вариант е смесицата между последните два. Той се казва freemium модел - идва от free (свободен) и premium. В него част от съдържанието е безплатно и бива подкрепяно с реклама, а вече хора, които искат да ползват пълния капацитет на даден уебсайт или цялото съдържание, което има на него, заплащат такса, което автоматично ги освобождава от досадните реклами - по модела на НВО. Този freemium модел е много приложим в гейминг индустрията, в много медии вече и не на последно място в “Спотифай”. Това е онлайн платформа, в която си стриймваш музика, в която огромна част от потребителите я ползват безплатно, но слушат реклами. Тези обаче, които не искат да слушат реклами, а да чуват само музика, заплащат допълнителна такса. Другият вариант в новинарските медии онлайн е, когато имаш секция, която дава допълнителни анализи. Само тя може да бъде платена, тъй като там е авторската работа. Така пак се получава микс от двата модела. Читателят по един или друг начин стига до новинарския поток - дали през фейсбук или сайтове, няма как да кажеш, че имаш собственост върху новината. Но когато става въпрос за анализи, за по-задълбочени разследвания, статии, които са авторски труд, там вече може да има някаква логика да са допълнително платени. Т.е. когато ти си абонат и плащаш, имаш достъп и до тази секция. Ако не, просто следваш новините. - Проблемът не е в бизнесмодела, който е избран, защото той е правилен, а грешката е в изпълнението му и в стратегията за неговото прилагане. Всеки ни казваше: “Аз пък откъде накъде ще плащам за нещо, което мога да си го сваля от торент сайта?”. Ами намерихме начин, по който това нещо може да се случи - хем да е платено, хем да изглежда, че не е толкова платено. До момента, в който хората свикнат, че в крайна сметка тези неща се плащат. С всяка една година се вижда, че хората знаят, че когато искат да получат нещо качествено, то не може да е безплатно. Няма как. Ето например НВО GO. Пуснахме го през 2013 г. и стартира като част от пакета ни, който вече бяхме наложили. С течение на времето сериозният ръст на абонатите се случи, когато успяхме да го позиционираме, така че да бъде част от премиум пакет на даден оператор - тези, които са на най-високите цени. Т.е. един вид като комплимент към това, което ти така или иначе плащаш. По този начин в очите на хората те не са заплащали допълнителна такса, за да имат НВО GO. Каналът си има своята стойност и по един или друг начин е бил заплатен, макар да не е видно директно. Това помогна да се случат нещата, без да се опорочава моделът. - В САЩ за първи път тази година инвестициите в интернет рекламата, в това число фейсбук и гугъл, надминаха телевизионната. Това няма как да ни подмине. Аз много се радвам например на това, че версията на Въпрос на ценообразуване е и да има някакъв фокус върху това, защото хартията не е бъдещето в никакъв случай. Хората може би не искат да плащат, но в един момент рекламодателите, т.е. самите потребители, ще започнат да плащат за интернет изданията. Първо трябва да свикнеш един човек да ходи в даден ресторант и след това да започнеш да му казваш, че има плато със скъпи колбаси. Темата е важна за вашата индустрия, защото онлайн плащанията ще стават все по-масови, все по-лесни и бързи. Неслучайно се появяват и нови платформи като Revolut, да речем, която набира масова популярност, както и банковите онлайн разплащания. Всичко вече е в телефона ти, може да управляваш целия си живот през него. Грехота е това нещо да не може да се използва от всички хора, които създават съдържание, защото най-краткият път към това да монетизираш интелектуалния си труд е да успееш да получиш възнагражденията си директно от потребителя. Това най-добре става с абонамент. Не става с плащане за статия. Никой няма да тръгне да дава 1 лев, за да ти прочете статията. Но с удоволствие би си платил прилична сума, която дава възможност да имаш и много хубаво изживяване като потребител. Защото въпросът опира и дотам, че човекът трябва да се чувства горд от това, което ползва, тъй като си го и плаща.", "date": "2020.01.06", "title": "Димитър Нойков: За онлайн медиите - freemium: безплатни новини и такса за качествено съдържание"}
{"url": "https://www.24chasa.bg/novini/article/8041339", "text": "От следващата година в Брюксел ще бъде въведено общо ограничение за скоростта на движение до 30 км/ч., съобщиха местни медии. Предвижда се по основните булеварди скоростта да остане 50 или 70 км/ч., както е сега. Мярката е спорна заради опасенията, че ще доведе до допълнителни задръствания, повишаване на разхода на гориво на автомобилите и нарастване на замърсяването. Градските власти поясняват, че целят да откажат хората от използването на автомобил, да ги насочат към обществения транспорт и да открият пространство за движение на пешеходците, предаде БТА.  В Брюксел днес за движението по 60 на сто от улиците е въведено ограничение от 30 км/ч., като на много места спазването на мярката се следи с камери. Властите съветват дори в градски условия водачите да използват автоматичното ограничение на скоростта (круз контрол), защото превишаването с повече от 2 км/ч. на ограничението води до глоба.", "date": "2020.01.06", "title": "Брюксел от догодина въвежда общо ограничение на скоростта до 30 км/ч."}
{"url": "https://www.24chasa.bg/novini/article/8041335", "text": "Награда от 80 милиона долара дава Иран за главата на президента на САЩ Доналд Тръмп след убийството на високопоставения ирански генерал Солеймани, съобщиха световните агенции.  Новината бе обявена на живо по иранската телевизия по време на излъчването на многохилядно траурно шествие в памет на генерала. Именно Тръмп даде разрешение за ракетния удар с дрон срещу летището в Багдад, при който бяха убити общо 8 души, сред тях генерал Солеймани и висш командир от иракски военни милиции. Освен това иранското правителство обяви, че подновява ядрената си програма по обогатяване на уран и няма да спазва ограниченията по международния ядрен договор, от който САЩ се изтеглиха по решение на Тръмп. Иран изрази готовност отново да преговаря, ако икономическите санкции срещу страната бъдат вдигнати. \"Иран има 80 милиона жители, на базата на населението на Иран искаме да съберем 80 милиона долара, които да са награда за тези, които стигнат близо до главата на президента Тръмп“, заявиха по иранската държавна телевизия. Организатори на траурните шествия в памет на генерал Солеймани дори започнаха да събират по един долар от присъстващите хиляди иранци за наградата.", "date": "2020.01.06", "title": "Иран дава 80 милиона долара за главата на Тръмп"}
{"url": "https://www.24chasa.bg/novini/article/8041401", "text": "Тревата на необитаемия карибски остров Редонда поникна отново, след като козите, които я опасоха, бяха преместени преди четири години, съобщи в. \"Дейли мейл\", цитиран от БТА. Островът \"като по чудо\" се възстанови и на него вече виреят 90 растителни вида. Дори цветът му се е променил от кафяв на зелен. През 19-и век и началото на 20-и век о-в Редонда кипи от човешка дейност, защото там добиват гуано и фосфати. Миньорите, които пренасят със себе си кози и плъхове, го напускат през 1929 г., когато островът е опустошен от ураган. През 2016 г. международен екип еколози се захваща да върне към живот Редонда, като първата им задача е да бъдат преместени с хеликоптер \"гладуващите кози\" до близката Антигуа. Оттогава островът се връща към живот и на него вече гнездят морски птици. Увеличили са се и геконите, и гущерите. Плъховете, които са били много пагубни за деликатната екосистема на острова, вече са изтребени напълно.", "date": "2020.01.06", "title": "Отново поникна трева на опустошения от ураган остров Редонта (Видео)"}
{"url": "https://www.24chasa.bg/novini/article/8041400", "text": "36-годишен мъж с влязла в сила ефективна присъда установиха служители на РУ – Горна Оряховица, съобщи полицията във Велико Търново. В петък в железничарския град при проверка на 36-годишен местен жител е установено, че същият е с влязла в сила присъда «лишаване от свобода», в размер на три месеца. Мъжът е предаден на служители от ОЗ «Охрана на съдебната власт» за привеждане в затвора в Ловеч.", "date": "2020.01.06", "title": "Хванаха осъден да се разхожда в Горна Оряховица, вместо да лежи в затвора"}
{"url": "https://www.24chasa.bg/novini/article/8034895", "text": "След близо 2 г. прекъсване на фондовата борса отново се предлагат акции от българска компания. “Фар” АД стартира увеличение на капитала си, целта е да набере между 750 хил. и 7,5 млн. лв. Акциите на дружеството се търгуват на борсата от лятото и има сделки с тях. Крайната дата за прехвърляне на правата за участие в увеличението на капитала е 9 януари, а за записване на акции - 30 януари. Предлагат се 2,5 млн. броя акции с номинал 1 лев и емисионна стойност 3 лв. Маркетмейкър на емисията е инвестиционният посредник “Бенчмарк”. В момента “Фар” изгражда мелница и силозно стопанство в района на Нови пазар за близо 6 млн. лв. Проектът е на финала, финансиран е с инвестиционен кредит, има и европари. При достигане на 7,5 млн. лв. при увеличението на капитала ще се погаси заемът. Предвиден е и следващ етап за инвестиции - цех за белене на слънчоглед и линия за пелети и склад. Компанията има намерение да се насочи към бизнеса с царевично брашно, за което има голям пазар в Русия и други държави на изток. Приходите на “Фар” към края на миналата година са малко над 2 млн. лв., а печалбата е 54 хил. лв. Дружеството планира да раздава минимум 50% от печалбата като дивидент след 2021 г. В момента акционери във “Фар” са физически и юридически лица, като с най-голям дял са Славка Георгиева и Станислав Тодоров - съответно с 63,96 и 12%, става ясно от проспекта. Според финансисти инвестицията в компании като “Фар” е подходяща за пенсионните фондове, тъй като подкрепят развитието на българската икономика. Това се потвърждава от заявения вече интерес към компанията от големи пенсионни дружества и взаимни и инвестиционни фондове.", "date": "2020.01.06", "title": "BG компания на борсата след близо 2 години"}
{"url": "https://www.24chasa.bg/novini/article/8040036", "text": "Борбата с климатичните промени минава през няколко стъпки. Важно е обаче първо всеки от нас да си каже, че ресурсите на тази земя не са неизчерпаеми. Няма как да се борим с тях без инвестиции в образованието, в иновациите. Радвам се, че програмата \"Хоризонт Европа\" има мисия за чистотата на водите. Ще обърна специално внимание на нея, както и на тази за борбата с рака. Това каза българският еврокомисар Мария Габриел в ефира на Би Ти Ви. Европа има своите трудности и начин да се справя с предизвикателствата, тя обаче е силна, когато е обединена. Европа е едва 7% от световното население, но 20% от иновациите в света произлизат от нея. За програмата \"Хоризонт Европа\" съюзът ще отдели 100 млрд. евро. За \"Еразъм\" предложението на ЕК е за двойно увеличение - 30 млрд. евро. А ЕП е голям поддръжник на тройното увеличение. Не е важно колко са парите, а къде ще бъдат инвестирани. Досега 14 хиляди българи са се възползвали от програмата. Знам, че младите българи ще харесат предложението ми и за зелен Еразъм, коментира тя. Водещ приоритет ми е да превърна мерките за разширяване на ЕС в мерки за споделяне. И сега имаме мерки за създаване на центрове за върхови постижения, но ми се искат две конкретни неща - предварителна проверка на проектите, за да не се оказва така, че на някой много малко не му е достигнало да го спечели, и да се позволи присъединяването към консорциуми, каза Габриел. Едва 5,6% от програмата \"Хоризонт 2020\" се усвояват от страните, присъдинили се към ЕС след 2004 г. За мен ще бъде важно да окуражим инвестирането не само чрез тази програма. Вече сключихме и споразумението за суперкомпютъра и сме влезли в оперативна фаза. За нас той е възможност - да знаем болестите при новородените, сигурността на пътя и тн. Иска ми се България да се превърне в един регионален европейски хъб. Моята цел бе компютъра да е европейски - това означава, че инвеститорите от другите части на Европа ще имат достъп до него, ще могат да ни предлагат решения и тн., обясни еврокомисарят. Веднага след изборите имаше разговори между Борис Джонсън и Урсула фон дер Лайен за Брекзит. Още тогава казахме, че Великобритания ще остане наш приятел. Няма да има преговори на парче. За нас ще останат водещи правата на гражданите. Няма нищо ново на този етап. ЕС показва една много последователна и обединена позиция, коментира още тя. Подчерта, че политиката на ЕС да изпрати върховния представител на съюза за разговори по отношение на възникналия конфликт между САЩ и Ирак била правилна стъпка, трябвало да се действа внимателно, за да няма ескалация на напрежението. Виждаме, че толкова много труд сега е поставена на крехък баланс. Всяка една такава ситуация не е свързана само с политическа размяна на мнение, а и с човешки съдби. За мен беше правилно представител на ЕС да покани за раговор, категорична бе тя.", "date": "2020.01.06", "title": "Габриел: Борбата с климатичните промени започва от нас"}
{"url": "https://www.24chasa.bg/novini/article/8040074", "text": "Дъщерята на иранския генерал Касем Солеймани, убит с американски въздушен удар, отправи заплахи срещу американските военни, предаде Асошиейтед прес, цитирана от БТА. На започналата тази сутрин в Техеран траурната церемония в памет на баща й Зайнаб Солеймани каза, че \"семействата на американските войници в Близкия изток ще прекарват дните си, очаквайки смъртта на своите деца\". Говорейки пред огромното множество, събрало се в иранската столица, тя заяви, че САЩ и неговият съюзник Израел ги очакват \"черни дни\" заради убийството на баща й, предаде Ройтерс. \"Тръмп, безумецо, не мисли, че всичко свършва с мъченическата смърт на баща ми\", каза тя, обръщайки се към американския президент.", "date": "2020.01.06", "title": "Дъщерята на Солеймани заплаши американците: Ще платите за смъртта на баща ми"}
{"url": "https://www.24chasa.bg/novini/article/8040069", "text": "Петима души загинаха, а най-малко 60 бяха ранени в голяма верижна катастрофа в американския щат Пенсилвания, предаде Асошиейтед прес. Катастрофата е станала на участък от магистрала на 50 километра източно от Питсбърг. Автобус с туристи се преобърнал, след като водачът изгубил контрол върху управлението, последвал верижен сблъсък, в който участвали три трактора и един автобус.", "date": "2020.01.06", "title": "5-има загинали и над 60 ранени в голяма верижна катастрофа в Пенсилвания (Видео)"}
{"url": "https://www.24chasa.bg/novini/article/8039238", "text": "Времето, в което новинарските сайтове ще станат платени, изобщо не е далече, прогнозират напоследък световни медийни наблюдатели. Други обаче са на мнение, че моделът, по който новините ще се издържат, за да стигат до читателите, ще е малко по-сложен. Вероятно ще е комбинация от платено уникално съдържание и безплатни новини, достъпни за всички и премесени с реклама. Този модел вече работи успешно в стрийминг платформите за музика и за филми, така че медиите едва ли ще измислят топлата вода. Но пък са на път да започнат да печелят от съдържанието, което създават, след като години наред то се ползва безплатно и се краде безогледно. Журналистите на практика са единствената професия, която не може да получи реалните приходи за своята експертиза. Това обаче започва постепенно да се променя, тъй като голяма част от аудиторията в интернет вече е научена да плаща за качество. Рекламата отдавна не е достатъчна, за да издържа качествените медии. По две причини. От една страна, моделът с рекламодателите, които финансират свободните медии, е остарял поне от 30 години насам с мощното навлизане на технологиите. И е наивно до глупост някой да вярва, че този модел може да продължи да бъде успешен за всички медии на пазара. Втората причина е, че поне в момента, а вероятно и в следващите няколко години Как обаче хората ще започнат да плащат за медийно съдържание онлайн, след като години наред го получават безплатно? Проучване на института “Ройтерс” за 2019 г. показва малко нарастване спрямо предната година в броя на хората по света, които плащат за онлайн новини. Същевременно обаче се увеличават платените абонати за издания като “Ню Йорк таймс” и “Файненшъл таймс”. Тази тенденция категорично потвърждава, че приходите от читатели осигуряват алтернатива на дигиталната реклама, на която исторически се осланят повечето новинарски онлайн медии, обяснява Ричард Флечър от института “Ройтерс”. Дали абонаментът е достатъчен обаче, за да осигури спокойна работа на журналистите? Някои изследователи са на мнение, че броят на абонатите не само че е нисък, но и няма накъде повече да се увеличава. Затова и ръстът му всяка година е минимален. Освен това е важно да имаме едно наум, че броят на хората, които плащат онлайн абонамент за новини, все още е по-малък от броя на онези, които плащат за хартиено издание. Другата тревога е появата на т. нар. отделно за многобройни услуги. Има и още нещо - за колко на брой абонамента може и иска да плаща човек? Сред тези, които вече го правят, средният брой в почти всички страни е един абонамент онлайн. Дори сред хората, които най-много се интересуват от новини - най-богатите или най-образованите, повечето дават пари само за една новинарска организация (медия, сайт, компания). Така че в зависимост от начина, по който абонаментите се разпределят между различните издатели, това може да означава, че само малка част от онези, които в момента са достъпни, ще могат да привлекат достатъчно платени абонати, за да оцелеят. Тогава дали само най-големите и най-известни новинарски сайтове ще продължат да съществуват? А и как ще се захранват, когато са заставени да се съревновават с развлекателната индустрия като “Нетфликс” и “Спотифай”? За останалите, които са извън новинарския бизнес и на практика са потребители, проблемите са други. В свят на твърди заплати неминуемо ще се стигне до остро разделение между тези, които искат и са способни да плащат за онлайн новини, и онези, които не са. Оттук до информационното неравенство крачката е съвсем малка и тя ще доведе до растящи разлики между богатите информирани и бедните информирани. Всички тези хипотези до голяма степен са от бъдещето, но данните, с които изследователите разполагат в момента, набелязват посоката какво ни чака. Освен индивидуалната мотивация желанието да плащаш за новини е обосновано и от структурата на медийната среда. Друго проучване на института “Ройтерс” показва, че по-голямата част от онлайн новините в Европа - донякъде с изключение на онези, предлагани от издатели на национални вестници, - се ползват безплатно от потребителите. Друг тип изследване на “Ройтерс” стига до същите изводи чрез анкета, в която пита потребителите колко често кликват върху линк, но вместо статия излиза съобщение да платят за абонамент. Там, където подобно съобщение се появява рядко, очевидно потребителите изобщо нямат или имат малка мотивация да започнат да плащат. Така в страни като Норвегия и Швеция, където плащането за новини е широко разпространено, едва 20 и 25% съответно не виждат подобни подкани за плащане. В по-голямата част от Западна Европа и САЩ числото е около 40%. В Япония, където повечето новини са безплатни благодарение на популярността на агрегаторите (машинно изработвани и списвани новини), 60% от населението регулярно чете и ползва новини, без да се сблъсква с покана за плащане. Така че новините, върху които по принцип няма авторство, не са надежден източник на средства. Медиите обаче създават уникално и обществено значимо съдържание, което, освен че има своята реална цена, е и причината те да продължат да съществуват.", "date": "2020.01.06", "title": "Защо новинарските сайтове ще стават платени"}
{"url": "https://www.24chasa.bg/novini/article/8040117", "text": "Ликвидирането на генерал Касем Солеймани продължава да е сред водещите международни новини. Убийството му се сравнява с това на Осама бин Ладен и на Абубакр ал Багдади. За разлика от двамата ислямски терористи обаче, Солеймани беше висш командващ елитно подразделение от армията на суверенна държава. В студиото на сутрешния блок на  журналистът Мохамед Халаф обясни, че притесненията за ескалация на напрежението след това убийство са основателни. Според него няма да има апокалиптични сценарии. От 80-те години, когато беше войната между Иран и Ирак, Иран не е влизал в директна война с друга държава, обясни журналистът. По негово мнение не се очаква директен удар от страна на Иран. Той разказа, че за тези години са инвестирали милиарди долари в създаването на различни въоръжени организации в района. Техните възможности са много по-големи от тази на иракската армия.", "date": "2020.01.06", "title": "Мохамед Халаф: Не се очаква директен удар от Иран"}
{"url": "https://www.24chasa.bg/novini/article/8040137", "text": "Бум на ремонти - запушени филтри и проблеми с двигателите на автомобили, се наблюдават в последните седмици заради некачествени горива, стана ясно от репортаж по  . По празниците са изтеглени над 25 хил. литра проблемно гориво от бензиностанциите извън големите вериги. Тези проблеми удрят по семейния бюджет - необходимо е купуване на нови филтри, инжектори и др. Според проверяващите органи при тях се получават и сигнали за замръзване на горивото.", "date": "2020.01.06", "title": "Бум на ремонти на автомобили заради некачествени горива"}
{"url": "https://www.24chasa.bg/novini/article/8040148", "text": "Техеран свали повечето ограничения от ядрената си програма - това бе първият му отговор на убийството на иранския генерал Касем Солеймани, извършено от САЩ, пише руският в. \"Комерсант\". Иран заяви вчера, че ще се откаже от изпълнението на всички ангажименти по ядрената сделка. Ислямската република впрочем не смята да използва само политически методи и вече обеща да нанесе удар по военни обекти на САЩ в Близкия изток. Но засега Техеран не се отказва окончателно от диалога със Запада, констатира изданието, предава БТА. \"Това изглежда доста умен ход\", коментира аналитикът Андрей Баклицки. \"От една страна, те (иранците, б. р.) успяха да демонстрират очакваната остра реакция заради убийството на Солеймани. От друга, ще могат да продължат преговорите с европейската тройка, която все още се опитва да предотврати по-нататъшна ескалация, свързана с иранската ядрена програма\", обяснява той. \"Комерсант\" обаче цитира експерти, според които ликвидирането на генерала \"може да затрудни преговорите между Иран и Запада, и то не само със САЩ, но и с ЕС\". Германия, Франция и Великобритания изразиха снощи безпокойство от негативната роля на Иран в региона, отбелязва руският печат. \"Европейските грандове засега направо разочароват\", коментира в \"Росийская газета\" Константин Косачов, председателят на външнополитическата комисия на руския сенат. Според Косачов водещите европейски държави \"бездарно изпускат шанса\" да използват \"извънсъдебната разправа над Солеймани (. . .), за да позиционират Евросъюза с прословутото му върховенство на закона като реален играч на световната арена\". След смъртта на Солеймани, убит на багдадското летище, парламентът на Ирак призова с резолюция правителството да сложи край на чуждестранното военно присъствие в страната. Според експертните среди обаче документът просто имитира съществуването на иракски суверенитет, пише \"Независимая газета\". \"Сигурността на страната се поддържа главно от американците и съюзниците им, това важи и за летището в Багдад\", посочва политологът Антон Мардасов. Според експерта иракчаните чудесно разбират какво означават САЩ за днешен Ирак и защо проирански фигури от страната са се опитвали \"да изгонят\" американските военни още преди убийството на генерала - \"за да насочат протестната вълна (в страната) към САЩ и да изтъргуват отстъпки в търговията с енергийни ресурси\". На фона на поредното изостряне на напрежението в Персийския залив цената на петрола се вдигна от 65,5 на 68,6 долара за барел, отбелязва \"Комсомолская правда\". Според \"Взгляд\" парламентът в Багдад е премахнал законовите основания за военното присъствие на САЩ в Ирак и това е една от причините Доналд Тръмп да съжали, че е заповядал Солеймани да бъде убит. Втората причина обаче е много по-сериозна, подчертава електронният вестник. По думите на арабиста Борис Долгов Иран може да предприеме радикални ответни мерки - диверсии и други терористични акции срещу американски обекти. Иранските изявления за \"стратегическо възмездие\" включват и пропаганден елемент, но може да се очакват и конкретни асиметрични удари. Става дума за атаки на групировки, контролирани от Иран, в рамките на т. нар. прокси война - в Ирак или дори извън Близкия изток. Техеран може да предприеме и \"по-мащабни действия\" срещу икономически обекти на САЩ в Европа, допуска ориенталистът. Той не очаква мащабен конфликт между САЩ и Иран, освен ако Щатите изпълнят заплахата на Тръмп да атакува 52 цели в Ислямската република - иначе \"тъкмо оттам ще започне голямата война\". Тогава в конфликта ще бъдат въвлечени и други страни, на първо място Израел, което \"вече е нещо сериозно, защото Израел е по-уязвим от американските цели в региона\". Затова САЩ вероятно ще се въздържат от атаката, обещана от своя президент, смята експертът. От своя страна Иран не може да остави без отговор \"демонстративното убийство на Солеймани (. . .) - много високопоставен военен, човек, популярен в страната. С действията си Тръмп не гарантира сигурност на американските граждани, както смята, а напротив - изложи ги на опасността от удар\", коментира \"Московский комсомолец\". \"С убийството на Солеймани Америка изправи света на ръба на ядрена война\", заявява в заглавие \"Свободная преса\". Иранците още не са готови за сериозна война с американците. След около пет години те биха могли навярно да им отговорят достойно и с обикновени оръжия. Но днес това ще е равносилно на самоубийство, пише вестникът. Обаче \"в най-близко време Иран най-вероятно ще форсира създаването на собствена ядрена бомба, както направи преди няколко години Северна Корея. Затова убийството на Солеймани е голяма грешка от страна на Вашингтон. Да не кажем престъпна лудост от страна на Америка. Защото на практика вече е сложен кръст на безядрения статут на Техеран. И за света изглежда няма път назад\", заключава руското издание.", "date": "2020.01.06", "title": "Руският печат коментира световната сигурност след убийството на Солеймани"}
{"url": "https://www.24chasa.bg/novini/article/8040169", "text": "Пожарите, които бушуват в Австралия, взеха много жертви и предизвикаха големи материални щети. Изразяваме съчувствие на семействата на загиналите и безкрайна солидарност с всички граждани на приятелска Австралия и с всички представители на македонската диаспора. Това заяви служебният премиер на Северна Македония Оливер Спасовски в своя профил във фейсбук, пише вестник \"Слободен печат\". Министър-председателят подчерта, че посолството на страната в Канбера и консулството в Мелбърн са на разположение в помощ на всички македонски граждани и цялата диаспора. Спасовски информира, че правителството на Република Северна Македония на следващото си заседание ще определи какви средства да отпусне в подкрепа за справяне с последиците от пожарите в Австралия и за ремонт на домовете, предаде БТА. Винаги сме имали подкрепа от приятелска Австралия, а сега най-малкото, което може да направим, е да бъдем солидарни и да им дадем малка помощ, за да превъзмогнат огромните щети, които предизвикаха пожарите, написа Спасовски в своя фейсбук. В интервю за ТВ 24 подалият оставка бивш премиер на Северна Македония Зоран Заев заявява, че в предстоящите дни ще се занимава със създаване на нова програма на СДСМ за предстоящите на 12 април парламентарни избори. По програмата вече се работи в координация с Радмила Шекеринска, заместник председателка на СДСМ. Създали сме много хубав документ и сега искаме да го обсъдим с гражданите и накрая да го завършим като наше обещание, дадена дума на гражданите за следващите четири години, посочва Заев. Той подчертава, че трябва да бъде направена добра селекция на кандидатите за депутати, да бъдат организирани добри щабове и всичко това да функционира и да укрепи партията. Заев изтъква, че новото предизвикателство за СДСМ е 50 на 50 представителство на жените в листите на СДСМ. Вярвам, че това ще бъде причина много разочаровани хора да излязат да гласуват и да подкрепят това, заявил Заев. Вестник \"Нова Македония\" съобщава, че снощи в частна гинекологично-акушерска болница в Битоля е родено първото бебе във вода, метод, който за пръв път се прилага в Македония. Майката е от Битоля, а това е първото й дете, което е момиче. Майката и детето са добре. Раждането във вода се смята за алтернативен метод, който често се прилага в различни клиники по света, отбелязва скопският вестник. ", "date": "2020.01.06", "title": "Северна Македония отпуска помощ за пострадалата от пожари Австралия"}
{"url": "https://www.24chasa.bg/novini/article/8040191", "text": "На него се чува как заобикалящите го възрастни го окуражават да пие и видимо се забавляват от случващото се. Пред   Христина Данева, главен експерт в дирекция „Контрол правата на детето“ към Държавната агенция за закрила на детето, заяви, че ще се търси съдействие от МВР и ГДБОП по случая. Първо трябва да се установи самоличността на момченцето и къде живее то, поясни Данева.", "date": "2020.01.06", "title": "Малко дете пие бира, а възрастните го окуражават с \"А, наздраве!\" (Видео)"}
{"url": "https://www.24chasa.bg/novini/article/8040222", "text": "На 3 януари 2020 г. „Съветът на мароканите по света“ организира в резиденцията на Н.Пр. г-жа Закия Ел Мидауи, посланик на Кралство Мароко в Република България в първия „дипломатически салон“, на тема: „Жените и тяхната роля в насърчаването на културните и дипломатически отношения между държавите“. Сред отличените от „Съвета на мароканите по света“ по време на събитието бе и евродепутатът на Обнови Европа/ДПС Илхан Кююк. Отличието му бе връчено по препоръка на Н.П. г-жа Мидауи за популяризирането на мароканската култура в България и насърчаването на двустранните отношения между Европейския съюз и Кралство Мароко. „Съветът на мароканите по света“, в партньорство с мароканските консулски и дипломатически мисии, акредитирани в чужбина и фондация„Хасан II”, организира този салон, за да създаде място за диалог и обмяна на опит, както и за укрепване отношенията между Мароко и другите страни, в които Кралството е представено на дипломатическо равнище. „Кралство Мароко е стратегически и икономически партньор за ЕС и ние трябва да насърчаваме и задълбочаваме нашето партньорство. Радостен съм от факта, че първата тема на дипломатическия културен салон в България набляга на ролята на жените във всички области на политическия,икономическия и социален живот. Кралство Мароко може да служи за пример за много държави по света, за начина по който жените са интегрирани в обществения живот на страната. Такъв положителен пример е посланика на Мароко у нас, която със своята неуморна работа популяризира мароканската култура в България“, заяви Кючюк.", "date": "2020.01.06", "title": "Илхан Кючюк с награда от посолството на Кралство Мароко в България"}
{"url": "https://www.24chasa.bg/novini/article/8040258", "text": "Главният прокурор Иван Гешев отказа срещата си с Корнелия Нинова за водната криза в Перник. Мотивът за това е обявеният по-рано от БСП брифинг в Перник, стана ясно от съобщение на сайта на прокуратурата. Нинова искаше да предостави информация от значение за водените разследвания по повод водната криза. Прокуратурата няма да позволи да бъде използвана за постигане на политически цели и в нарушение на конституционно регламентираните й правомощия, независимо от политическия субект, категорични са от институцията и казват, че по всяка информация или сигнал за извършено престъпление, ще има проверка. А освен това главният прокурор имал готовност да предостави в парламента обобщени данни за предприетите действия.", "date": "2020.01.06", "title": "Иван Гешев отказа срещата си с Корнелия Нинова"}
{"url": "https://www.24chasa.bg/novini/article/8040259", "text": "Кандидатът на опозиционната Социалдемократическа партия и бивш премиер Зоран Миланович бе избран за президент на Хърватия, като победи досегашната президентка Колинда Грабар-Китарович с над 105 000 гласа, показват резултатите от преброени 99,85 процента от бюлетините, предаде агенция Хина, цитирана от БТА. Социалдемократът Миланович получава 52,70 на сто срещу 47,30 на сто за Колинда Грабар-Китарович от управляващата партия Хърватска демократична общност. \"Победа - както обещах\", заяви Миланович на привържениците си в партийния щаб снощи. Той изрази надежда, че ще сътрудничи с всички в изпълнителната власт. Миланович победи в девет области и четирите най-големи градове в Хърватия, а Колинда Грабар-Китарович в 12 области и в диаспората. ", "date": "2020.01.06", "title": "Избраха Зоран Миланович за президент на Хърватия\nс 52,70% от гласовете"}
{"url": "https://www.24chasa.bg/novini/article/8040151", "text": "Марин споделя, че успехът й е резултат на усилена работа. Сега тя призовава за въвеждането на гъвкав работен график в цялата страна, който да включва 6-часов работен ден и 4 работни дни в седмицата, съобщи \"Дейли мейл\". За Марин това е важно, тъй като редуцираното работно време ще позволи на служителите да прекарват повече време със семействата си. Марин, която е майка, ръководи лявоцентристка коалиция с четири други партии, оглавявани от жени. Три от тях са под 35 години. \"Никога не съм мислил за възрастта или пола си. Водя се от причините, които ме вкараха в политиката\", споделя Марин, цитирана от Idaho Reporter. \"4-дневна седмица и 6-часов работен ден. Защо това да не бъде следващата ни стъпка? Осем часа наистина ли са ни нужни? Мисля, че хората заслужават да прекарат повече време с близките си, с любимите си хора, с хобитата си и други аспекти от живота си - като културата. Това може да бъде следващата стъпка в нашия трудов живот“, казва 34-годишната лидерка още докато е министър на транспорта. Предложението бе приветствано от министърката на образованието и лидерка на съюза на радикалната левица Ли Андерсон. \"Важно е да се позволи на финландските граждани да работят по-малко. Това не е въпрос на управление в женски стил, а предложена възможност и спазване на обещания към избирателите\", отбеляза Андерсон. Предстоят да се открият политиките, чрез които редуцираният работен ден във Финландия да стане възможен. В съседна Швеция, където шестчасов работен ден се прилага от 2015 г., резултатите показват, че служителите са по-щастливи, по-богати и по-продуктивни. През ноември \"Майкрософт\" в Япония предприе смел ход в опит да подобри баланса между професионалния и личния живот на своите служители и въведе тридневен уикенд. Резултатите бяха впечатляващи - показаха, че производителността се е повишила с 39,9%.", "date": "2020.01.06", "title": "Премиерката на Финландия иска 6-часов работен ден и 4-дневна седмица в страната"}
{"url": "https://www.24chasa.bg/novini/article/8040347", "text": "Върховният ръководител на Иран оглави тази сутрин кратка молитва в Техеранския университет пред ковчега на генерал Касем Солеймани, убит в петък при американски въздушен удар в Ирак, предаде Франс прес. На траурната церемония бяха изложени и ковчезите на лидера на подкрепяните от Техеран иракски милиции Абу Махди ал Мухандис и още четирима иранци, убити едновременно с тях - \"мъченици на съпротивата\", както ги нарече държавната телевизия, излъчвала пряко поклонението. Придружен от иранския президент Хасан Рохани, председателя на парламента Али Лариджани, командващия Корпуса на гвардейците на ислямската революция генерал Хосейн Салами и шефа на съдебната власт Ебрахим Раиси, аятолах Али Хаменей произнесе молитва на арабски, след което държавниците напуснаха сградата, предаде БТА. Огромно множество изпълни центъра на иранската столица, за да се поклони пред паметта на генерал Солеймани. Хората носеха портрети на този най-популярен в страната военачалник. В тълпата се виждаха червени знамена (символизиращи кръвта на \"мъчениците\"), а също така знамената на Иран, Иран и Ливан. Събралите се скандираха \"Смърт на Америка\", \"Смърт на Израел\" на фона на траурни песнопения, разнасящи се от високоговорители. С плакати на английски език иранци призоваваха да бъде отмъстено за смъртта на генерала.", "date": "2020.01.06", "title": "Върховният ръководител на Иран почете паметта на генерал Солеймани"}
{"url": "https://www.24chasa.bg/novini/article/8040344", "text": "Министър-председателят Бойко Борисов поздрави всички за днешния християнски празник Богоявление. \"Поздравявам всички за днешния светъл християнски празник Богоявление! Да бъдем здрави, човечни, смирени и нека Бог ни закриля и помага! Честит имен ден на всички именници!\", написа премиерът в профила си във фейсбук.", "date": "2020.01.06", "title": "Борисов поздрави всички за днешния християнски празник Богоявление"}
{"url": "https://www.24chasa.bg/novini/article/8040384", "text": "Кризата между Вашингтон и Техеран заплашва да подпали Близкия изток\", пише френският в. \"Еко\". \"След смъртта на иранския генерал Касем Солеймани, убит в петък при американски удар в Ирак, Вашингтон и Техеран не спират да си разменят заплахи. Иран вече не си налага ограничения в обогатяването на уран. В САЩ се поставя под въпрос законността на нанесения удар и и използваните при него методи, а администрацията на президента Доналд Тръмп изглежда разделена\", добавя изданието, цитирано от БТА. В Ирак съставеният предимно от шиити парламент, който смята американския удар за нарушение на държавния суверенитет, гласува за изтегляне на американските войски - въпреки че на заседанието не присъстваха нито депутатите сунити, нито кюрдите. Самото приемане на такъв документ и спирането на действията на антиджихадистката коалиция вече поставят под заплаха борбата с \"Ислямска държава\". Въпреки това не е съвсем сигурно, че ще бъде взето политическо решение за изтегляне на чуждестранните войски от страната. Гласуваната от парламента резолюция не е задължителна за правителството, напомнят експерти и опозиционни политици, на първо място кюрдски, отбелязва френският в. \"Либерасион\". Решението на иракския парламент вече е посмъртна победа за Солеймани, който посвети години от живота си на изграждането на проирански сили в Ирак. Убийството му отслаби антииранските сили, включително протестиращите на пл. \"Тахрир\" националисти, подчертава британският в. \"Гардиън\". Но въпреки заплахите в Туитър и от трибуни в Техеран и Вашингтон, дипломацията все още има шанс - дори само да избегне открита война. Единственото, което може да накара двете страни да се въздържат, са възможните последици. Техеран вече се е сблъсквал с непредсказуемостта на Доналд Тръмп и независимо колко силно е желанието за отмъщение на иранците, европейски лидери приканват иранските политици към сдържаност, напомняйки им, че всяка пряка атака срещу САЩ в Близкия изток вероятно ще доведе до нова ескалация от страна на Тръмп. Много европейски дипломати подчертават в лични разговори, че някои ирански лидери са се изказали по-предпазливо за възможния отговор, заявявайки, че той ще бъде даден когато иранците решат и срещу цели, които те изберат. През последната година Техеран извършваше нападения срещу САЩ и техните съюзници, при които можеше да отрече участието си, използвайки намиращи се под негово влияние чужди сили и паравоенни формирования. Пряко нападение срещу Америка от страна на иранската Революционна гвардия обаче би било самоубийство. Имайки предвид тези сметки, може би има възможност да се направи опит за деескалация на кризата. По време на посещението си във Вашингтон британският външен министър Доминик Рааб ще окаже натиск върху Белия дом да мисли по-стратегически за действията си в Близкия изток. Мнозина представители на Пентагона ще направят същото, отбелязва в. \"Гардиън\". Конгресът на САЩ трябва да спре устрема на президента Тръмп към война с Иран, призовава в. \"Ню Йорк таймс\" в редакционна статия. Влиятелни републикански сенатори трябва да напомнят на Тръмп обещанието му да не въвлича Америка в трудни ситуации в чужбина и да му попречат да стигне по-близо до война с Иран. Президентът се е вслушвал в тях в миналото, а с приближаването на процеса му за импийчмънт пред Сената той има основания и да се опасява от тяхната реакция. Имаше причина предишните американски президенти да се въздържат от убийството на един от най-влиятелните и, да признаем, кървави военни командири в региона. Това е способността на Иран да отговаря с асиметрично насилие - похват, който режимът в Техеран е развил до съвършенство, припомня американското издание. Държавният секретар на САЩ Майк Помпейо заяви в предаване на Ен Би Си, че Америка е в по-голяма безопасност след убийството на генерал Солеймани. Ако това е така, защо обаче Държавният департамент на САЩ съветва всички американци да напуснат Ирак, пита в. \"Ню Йорк таймс\". Хасан Насрала, лидерът на ливанското шиитско движение Хизбула, което е съюзник на Иран, подчерта вчера, че отмъщението за убийството на Солеймани трябва да бъде насочено само срещу въоръжените сили на САЩ в Близкия изток, а не срещу американски граждани, отбелязва в. \"Вашингтон пост\". Според Насрала нараняването на обикновени американци само ще засили позициите на Тръмп. Голямата цел трябва да бъде прогонването на войските на САЩ от Ирак, добави той. Според анализатори Хизбула не иска да се замесва в по-голям конфликт на страната на Иран в момент, когато Ливан е разтърсван от антиправителствени протести. Групировката почти е успяла да сформира ново ливанско правителство под ръководството на номиниран от нея премиер, казва Маха Яхия, оглавяваща Близкоизточния център \"Карнеги\". Но до този успех няма да се стигне, ако Ливан се замеси в конфликт. \"Ситуацията в Ливан е толкова нестабилна, че според мен всяка реакция ще бъде по-умерена\", подчертава Яхия.", "date": "2020.01.06", "title": "\"Еко\": Кризата между САЩ и Иран заплашва да подпали Близкия изток\""}
{"url": "https://www.24chasa.bg/novini/article/8040385", "text": "Рано в неделя най-тежкият и модерен комуникационен спътник на Китай „Шъдзиен-20\" навлезе в определената геосинхронна орбита на височина 36 000 километра, предаде  . След девет дни полет и седем промени на орбита той достигна до 105,5-ти източен меридиан, заявиха разработчиците от Китайската академия за космически технологии. Сателитът тежи над 8 000 кг и бе изстрелян с ракетата „Чанджън-5\". Главният му конструктор Ли Фън каза, че са провели ключови тестове за сателитната платформа „Дунфанхун-5\"(DFH-5). Спътникът е оборудван и с най-големите крила със соларен панел, които са с размах над 40 м. Изследванията и разработването на платформата DFH-5 започнаха през 2010 г. Излетното ѝ тегло достига от осем до девет тона, а капацитетът на полезен товар между 1 500 и 1800 кг. Мощността на целия сателит е повече от 20 киловата, докато на полезния му товар – над 18 киловата.", "date": "2020.01.06", "title": "Най-тежкият сателит на Китай вече е в орбита"}
{"url": "https://www.24chasa.bg/novini/article/8039120", "text": "Промяна в Кодекса на труда за увеличаване на извънредното работно време, която ще даде възможност на бизнеса да въведе напълно законно 9-часов работен ден, обсъжда работна група между правителството, синдикатите и работодателите. Увеличение на лимита за извънреден труд от 150 на 300 часа е една от промените, поискани от бизнеса, по която има съгласие от социалното министерство. Ако тези 300 часа извънреден труд се разхвърлят на работните дни в годината, това означава възможност за удължаване на работния ден от 8 на над 9 часа. Полагането на извънреден труд обаче ще се включва вече задължително в колективния трудов договор, предвижда предложението на социалното министерство. В момента той може да бъде предвиден и в индивидуалния договор. Освен това ще трябва да се спазват нормите за междудневната и междуседмичната почивка, които са съответно 12 и 48 часа. За тази промяна в Кодекса на труда отдавна настоява бизнесът. Предложението на синдикатите е да отпадне възможността за извънреден труд извън регламентираната 40-часова работна седмица. Министерството е направило предложения за намаляване на максималния период за сумирано изчисляване на работното време от 6 на 4 месеца. Бизнесът настоява то да е 12 месеца. които са изрично дефинирани от законодателя. Сред тях са осигуряване на сигурността на страната или справяне с последствията от бедствия и аварии. Заради тази забрана компаниите изготвят графиците така, че сборът от работните часове на служителя за периода, за който е установено сумираното изчисляване, да е равен на нормата за продължителност на работното време, което е голямо неудобство за бизнеса. Нашето предложение е да отпадне забраната за полагането и планирането на извънреден труд или да се увеличи обхватът на предвидените в Кодекса на труда изключения, като секторът на търговията бъде включен в тях”, обясни Йордан Матеев, изпълнителен директор на Сдружение за модерна търговия. Според бизнеса е необходимо да има по-голяма гъвкавост при изчисляването на извънредния труд. тъй като процесите в големите компании налагат полагане на извънреден труд. Например в случай на инвентаризация на складови наличности или въвеждане на нова информационна система различни екипи са ангажирани с процеса до неговото приключване. Също така в нашата сфера има ясно изразена сезонност. По време на великденските или коледните празници се налага повече хора да са в магазините, за да могат да обслужат по-големия брой клиенти”, аргументират се още големите търговски хранителни вериги. Те настояват и за въвеждането на електронни графици. “Така наречената Форма 76, която работодателите са задължени да ползват за планиране и отчитане на работното време, е доста остаряла като формат и концепция, но е единственият документ, който Инспекцията по труда приема”, обясни още Матеев. В същото време големите международни компании често прилагат у нас международно доказани системи за планиране и отчетност на работното време. “Приемането на промени по отношение на извънредния труд ще е от полза както на работодателите, така и на работниците. Компаниите ще могат по-ефективно да планират работните процеси. От друга страна, служителите ще могат да полагат извънреден труд, когато им се налага, и да получат съответното заплащане за това. Разбира се, тук е изключително важно да има пълно разбирателство между работника и работодателя”, обясни още Матеев. твърди бизнесът. “Ние сме идентифицирали редица проблеми.  Синдикатите обаче настояват да се гарантира реалното отчитане и заплащане на положения извънреден труд при сумирано изчисляване на работното време. “Когато се работи при сумирано изчисляване на работното време, понякога се налага извънреден труд. В тези случаи работодателите невинаги отчитат целия реално положен от работника извънреден труд по график, защото има ограничителни норми за ден, седмица, месец и година. За да не се прескочат тези граници, много често положеният извънреден труд не се отчита и заплаща реално”, твърди националният секретар на КНСБ Величка Микова. Извънредният труд да бъде с увеличено заплащане от 75% в почивни дни и 100% на официални празници, предлагат от КНСБ. “За всеки работник и служител по правило почивните дни са два последователни, от които единият е неделя. Работещите при сумирано изчисляване на работното време по график невинаги ползват неделята като почивен ден, затова те трябва да бъдат адекватно компенсирани за работа през такъв ден от седмицата и особено ако в него са положили извънреден труд”, обясни Микова. “Докладите на трудовата инспекция и сигнали от нашите колеги показват, че Особено през използването на т.нар. сумирано отчитане на работното време”, допълни вицепрезидентът на КНСБ Чавдар Христов. Категоричен е, че трудовото ни законодателство не отговаря на Конвенция №1 на Международната организация на труда и Европейската директива за работното време. “Те не допускат продължителността на работния ден да надвишава 8 часа на ден и 48 часа на седмица с някои изрично посочени изключения. За съжаление, от 2001 г. КТ допуска 56-часов седмичен режим и над 8 часа на ден в разрез с нея. Това е нарушение и на изискванията на директивата”, обясни Христов. И потвърди, че се обсъжда повишаването на допустимите месечни, седмични и годишни граници на извънреден труд, но при договарянето им на секторно равнище. “Категорични сме, че режимът на сумираното отчитане на работното време трябва кардинално да бъде променен в съответствие с международните стандарти”, каза още вицепрезидентът на КНСБ. Реформи в минималната заплата, болничните, енергетиката и данъците са сред 40 мерки в общата оферта на синдикатите и бизнеса, които днес те ще защитават пред вицепремиера Томислав Дончев. Искането им е до края на месеца да се сключи национално тристранно споразумение, а всички мерки да започнат реализацията си до края на мандата на правителството. Мерките са разпределени в 4 направления за реформи - бизнес среда и икономика, енергетика, демография, образование, пазар на труда, трудова миграция и социални въпроси. Сред предложенията, сложени на масата, са – първите три дни от болничния да се върнат в НОИ, минималната заплата да е по икономически сектори, да се възстановява данък общ доход на бедните в края на годината. Според предварителните оценки на кабинета обаче 2/3 от предложенията на синдикатите и работодателите са свързани с увеличени плащания от страна на държавата и са неприемливи.", "date": "2020.01.06", "title": "1 час извънреден труд на ден става законен"}
{"url": "https://www.24chasa.bg/novini/article/8040473", "text": "В.\"Акшам\" откроява на първа страница предупреждения на президента Реджеп Тайип Ердоган във връзка с ескалацията на напрежение между САЩ и Иран след убийството на ген.Касем Солеймани. Ердоган е заявил в съвместно предаване на телевизия СиЕнЕн-Тюрк и Канал Д, че Турция следи с безпокойство непосредствените рискове за спокойствието и стабилността в района, предизвикани от убийството на ген.Солеймани в Багдад, защото по думите му \"тази работа няма да свърши дотук\". Ердоган е изразил опасение, че няма да се остави без отговор убийството на най-високопоставен военен на една държава. Той е предупредил, че напрежението трябва да се овладее, преди да достигне до точка, при която всички страни ще пострадат. Вестникът цитира също турския президент, който е обърнал внимание, че убийството на Солеймани е изострило до критична степен напрежението между САЩ и Ирак. Ердоган е подчертал позицията на Турция срещу всякакви външни намеси в района. Той е посочил, че е разговарял по телефона с иранския президент Хасан Рохани, както и с иракския президент Бархам Салих, като ги е призовал за сдържаност. Ердоган е изтъкнал също, че американският удар, при който бе убит ген.Солеймани, е бил извършен 4-5 часа, след като той е разговарял с американския си колега Доналд Тръмп. Турският президент е споделил, че е бил шокиран и е добавил, че е призовал Тръмп към сдържаност. Вестник \"Акшам\" цитира Ердоган, който е заявил, че Турция е не само остров на стабилност в района, но и гаранция за стабилността в района. Еродган е заявил, че на 8 януари ще обсъди обширно регионалните въпроси с руския президент Владим Путин наред с темите, свързани с Турски поток, посочва БТА. Вестник \"Джумхуриет\" цитира доц.Метин Гюрджан, изследовател по проблемите на Близкия изток, който посочва, че Турция досега добре е използвала един срещу друг блока Русия-Иран и САЩ, но е дошъл краят на тази стратегия и според него САЩ и блокът Русия-Иран ще засилят натиска си Анкара да избере страна. Анализаторът от в.\"Хюриет дейли нюз\" Серкан Демирташ посочва, че конфликтът между САЩ и Иран ще бъде нов тест за отношенията между Турция и САЩ. Журналистът припомня, че турският външен министър Мевлют Чавушоглу е разговарял по телефона с колегите си от Иран и САЩ - Джавад Зариф и Майк Помпейо и цитира също говорителката на Държавния департамент Морган Ортагус, която е заявила, че Помпейо е разговарял с Чавушоглу, за да обсъди решението на Тръмп да предприеме акция на защита в отговор на непосредствени заплахи за американски животи. Макар съдържанието на разговора да не е разкрито, според журналиста не би било изненадващо, ако Помпейо е поискал подкрепа от Турция за американската стратегия за възприране на действията на Иран в района. Същевременно журналистът припомня, Турция заяви официално, че разглежда случая със Солеймани като убийство, а не като акт на самозащита и че Анкара винаги е била срещу външни намеси в района. На фона на напрежението между САЩ и Иран журналистът отбелязва също, че е трудно да се предвиди дали Турция ще продължи да използва своите военни бази Кюреджик и Инджирлик като коз срещу продължаващата подкрепа на САЩ за сирийските кюрдски Сили за защита на народа /СЗН/, които Анкара разглежда като терористична организация, свързана с Кюрдската работническа партия /ПКК/. Турция заплаши наскоро, че може да затвори двете бази за САЩ, ако САЩ и НАТО не подкрепят борбата й срещу СЗН, припомня журналистът.", "date": "2020.01.06", "title": "\"Джумхуриет\": САЩ и блокът Русия-Иран ще накарат Турция да избере страна"}
{"url": "https://www.24chasa.bg/novini/article/8040531", "text": "Няма данни за засегнати или застрашени български граждани при горските пожари в Австралия. По информация на посолството на Република България в Канбера горските пожари продължават да бушуват по източното крайбрежие на страната, северно от град Сидни, включително в района на Блу Маунтинс, по югоизточното крайбрежие южно от град Сидни до границата с щата Виктория, в района Източен Гипсланд във Виктория, както и с различна интензивност и мащаб в много други райони. Това съобщиха от българското външно министерство. Към момента в страната има сведения за 18 загинали. За справяне със ситуацията са мобилизирани 3000 военнослужещи от резерва. В големите градове, с население над 300 хил. души, ситуацията е спокойна. В краткосрочен план няма изгледи за навлизане на пожарите в някой от големите градове, но следва да се има предвид, че ситуацията е динамична. Наблюдава се периодично силно замърсяване с дим в някои градове, най-вече в Сидни и Канбера. През последната седмица ситуацията с качеството на въздуха в Сидни се подобрени, а задимяването в Канбера се увеличи. Това зависи от посоката на вятъра и местоположението на пожарите. Препоръчваме на намиращите се в Австралия български граждани да се информират редовно за ситуацията, да не пътуват до засегнатите от пожарите райони и предварително да се осведомяват за евентуални затваряния на основни пътища и магистрали чрез сайтовете   и  . Специализираните служби периодично спират движението в редица райони на страната във връзка с предприеманите спрямо пожарите мерки. При респираторни проблеми се препоръчва гражданите да се въздържат от пътувания до Канбера до подобряване на качеството на въздуха. При нужда от съдействие българските граждани в Австралия могат да се свържат с посолството в Канбера на тел. +612 62869700 и денонощно на спешния телефон +614 38 005 187.", "date": "2020.01.06", "title": "Няма засегнати и застрашени българи при горските пожари в Австралия"}
{"url": "https://www.24chasa.bg/novini/article/8040504", "text": "Китай призовава САЩ и съответните страни да не използват сила и да преминат към диалог, за да се избегне ескалация на ситуацията в Близкия изток. Така говорителят на китайското външнополитическо ведомство Гън Шуан коментира днес на брифинг рязкото изостряне на обстановката в региона след убийството на иранския генерал Касем Солеймани, предаде ТАСС, цитирана от БТА. \"Приканваме САЩ и съответните страни да не използват сила, да проявяват сдържаност, за да предотвратят по-нататъшна ескалация и засилване на търканията. Необходимо е възможно най-скоро да се вземат мерки за връщане към диалога и консултациите с цел намаляване на противоречията\", посочи говорителят.", "date": "2020.01.06", "title": "Китай към САЩ: Не ползвайте сила, за да се избегне ескалация в Близкия изток"}
{"url": "https://www.24chasa.bg/novini/article/8040616", "text": "След дългата коледна ваканция учениците от днес вече са в класните стаи.  Междусрочната ваканция тази година ще е само един ден - на 5 февруари (сряда). След това децата ще почиват на националния празник - 3 март (вторник), който е официален почивен ден и за работещите. Извън класните ще останат и на другите официални празници - 1 май (петък) и 6 май (сряда). Това обобщи  . През април пък е традиционната им пролетна ваканция. Тази година за учениците между I до XI клас последният учебен ден ще бъде 10 април (петък) и ще се върнат обратно в класните стаи на 21 април (вторник). Дванайсетокласниците пък ще почиват само за Великден - от 16 (четвъртък) до 20 април (понеделник) включително. Неучебни ще бъдат още 20 май (сряда) и 22 май (петък). В тези дни ще се проведат Държавните зрелостни изпити по Български език и литература и по втори предмет. Между 26-29 май са насрочени държавните зрелостни изпити по предмети по избор. Неучебни ще бъдат също 9 юни (вторник) и 11 юни (четвъртък). На първата дата ще се проведе националното външно оценяване по Български език и литература за VII и X клас, а на 11 юни - националното външно оценяване по Математика за VII и X клас. На 17 юни (сряда) е насрочено националното външно оценяване по чужд език за VII и X клас, на което учениците се явяват пожелание, поради което не е предвидено денят да е неучебен. Между 15 и 19 юни са насрочени по график оценяването на дигиталните умения на учениците в X клас. Вторият срок за учебната година започва на 6 февруари (четвъртък), а краят му ще настъпи по традиция по различно време за различните възрасти. Първи ще завършат учениците в XII клас, който са до 14 май. До 29 май ще учат учениците от I до III клас, на 16 юни ще приключат децата от IV до VІ клас, с изключение на спортните училища, където V и VІ клас ще останат в класните стаи до 30 юни. На 30 юни ще приключат годината и учениците от VII до ХІ клас.", "date": "2020.01.06", "title": "Кога ще почиват учениците"}
{"url": "https://www.24chasa.bg/novini/article/8040619", "text": "Полицията в Подгорица арестува 26-годишна журналистка по подозрение, че е извършила престъплението \"предизвикване на паника и безредици\", съобщи Танюг, позовавайки се на черногорското вътрешно министерство, предава БТА. А. Дж. като главен редактор на портала \"ФОС медия\" и авторка на текст, който в неделя бе публикуван в този портал под заглавието \"ФОС разкрива: Членове на РОСУ на разположение на Черна гора за Бъдни вечер\", е предизвикала паника сред обществеността с разпространението на фалшиви новини чрез медиите. В този текст се казва, че около 250 членове на специалните косовски части РОСУ ще бъдат на разположение на черногорските органи на сигурността в деня на събирания в Подгорица на Бъдни вечер. Прокуратурата оцени, че в действията на А. Дж. има елементи на наказателното дело предизвикване на паника и безредици и тя трябва да бъде арестувана и изправена пред прокурор. Напомняме, че всичко в този текст е абсолютна неистина и още един опит за разпространяване на дезинформации, който е имал за цел именно всяване на паника и безредици, а по-големите последици са предотвратени с реакция на отговорните държавни органи, се казва в съобщение на черногорското вътрешно министерство. Сърбите в Черна гора редовно протестират след приемането на закон, поставящ под въпрос собствеността на Сръбската православна църква, която действа в Черна гора паралелно с непризнатата канонично Черногорска православна църква.", "date": "2020.01.06", "title": "Арестуваха черногорска журналистка за предизвикване на паника"}
{"url": "https://www.24chasa.bg/novini/article/8040654", "text": "Австралийското правителство ще отдели около 1,4 милиарда долара за възстановяване на районите, пострадали от горските пожари, заяви премиерът Скот Морисън, цитиран от ТАСС. Властите планират да създадат \"национален фонд за възстановяване след горските пожари в размер на най-малко 2 милиарда австралийски долара (1,4 милиарда американски долара\". През следващите две години от този фонд ще се финансират всички възстановителни работи в пострадалите от пламъците региони. Средствата ще бъдат ръководени от специално създадена държавна агенция, предава БТА. Очаква се новата структура да работи в тясно сътрудничество с правителствата на пострадалите щати и територии за възможно най-бързо възстановяване на жилищата и инфраструктурата. Фондът ще окаже помощ и на засегнатите фермери, горски стопанства и представители на малкия и средния бизнес. Пострадалите от горските пожари ще получат общо най-малко 125 милиона австралийски долара (87,6 милиона американски долари) в пари и материални помощи. Над 25 милиона от тях вече са изплатени, още 100 милиона ще бъдат разпределени в най-скоро време от местните и щатски власти. Броят на жертвите на горските пожари в югоизточната част на Австралия нарасна на 25, съобщи днес полицията на щата Нов Южен Уелс. Понастоящем на територията на щата горят 136 горски пожара, 69 от които продължават да са нелокализирани. С пламъците се борят над 2,5 хиляди пожарникари и стотици единици специална техника, включително 90 самолети. Циклон набира сили край северозападното крайбрежие на Австралия, като заплашва град Брум. Ветровете в циклона може да достигнат 125 км/ч, с постоянни ветрове от 75 км/ч, съобщава австралийската метеорологична агенция, цитирана от Франс прес. Не се очаква бурята да причини щети, съизмерими с тези на опустошителните горски пожари, с които Австралия се сблъсква от месеци.", "date": "2020.01.06", "title": "Властите в Австралия дават 1,4 млрд. долара за възстановяване след пожарите"}
{"url": "https://www.24chasa.bg/novini/article/8040659", "text": "Убийството на иранския генерал Касем Солеймани при въздушен удар на САЩ в Багдад създаде сериозен риск за мира и стабилността в района, заяви турският външен министър Мевлют Чавушоглу пред турски журналисти, съобщава Анадолската агенция. Ние полагаме активни усилия за намаляване на напрежението между САЩ и Иран по пътя на дипломацията, изтъкна Чавушоглу, предава БТА. Той посочи, че турският президент Реджеп Тайип Ердоган е разговарял по телефона с френския си колега Еманюел Макрон, с иранския си колега Хасан Рохани, с иракския си колега Бархам Салих и с емира на Катар шейх Тамим бин Хамад Ал Тани и в следващите дни ще ще разговаря също и с британския премиер Борис Джонсън и с германския канцлер Ангела Меркел. Чавушоглу изтъкна, че самият той е разговарял по терефона с колегите си от Иран, САЩ, Великобритания, Катар, Пакистан, както и с генералния секратар на ООН Антониу Гутериш. Той увери, че и в следващите дни Турция ще продължи да полага усилия заедно с други страни за решаване на проблема и намаляване на напрежението. В тази връзка Чавушоглу посочи, че тези въпроси ще бъдат обсъдени и на срещата на 8 януари в Истанбул между турския президент Реджеп Тайип Ердоган и руския му колега Владимир Путин. Ние всички имаме обща загриженост за това Ирак да не се превърне в зона на конфликт за други страни, посочи Чавушоглу. Това е сериозен риск за Ирак и за нашия район, посочи турският външен министър и добави, че контактите на Анкара с Ирак продължават.", "date": "2020.01.06", "title": "Чавушоглу: Убийството на Солеймани създаде риск за мира в района"}
{"url": "https://www.24chasa.bg/novini/article/8040718", "text": "Председателката на Камарата на представителите на САЩ Нанси Пелоси съобщи, че ще внесе резолюция, която да потвърди ограничаването на военните пълномощия на президента Доналд Тръмп по отношение на Иран. Резолюцията ще бъде гласувана още тази неделя. Това съобщи самата тя в разпространено снощи писмо до членовете демократи на долната камара на Конгреса, цитирано от Ройтерс и ТАСС. \"Тази резолюция е подобна на резолюцията, внесена в горната камара от сенатора Тим Кейн, - посочва Пелоси в писмото си. - Тя потвърждава отдавна установените надзорни задължения на Конгреса, и изисква, при липса на по-нататъшни действия от страна на законодателите, военните действия, предприети от администрацията срещу Иран, да бъдат прекратени до 30 дни.\" Резолюцията по всяка вероятност ще бъде одобрена в Камарата на представителите, където демократите са мнозинство, но това не е сигурно в Сената, където мнозинство имат републиканците - съпартийци на Тръмп, много от които са заявили подкрепата си за действията на президента срещу Иран, отбелязва Ройтерс. В писмото си Пелоси изтъква, че ударът, нанесен от САЩ в Ирак, при който бе убит най-влиятелният ирански генерал Касем Солеймани, е бил \"провокационен и несъразмерен\". \"Тези действия изложиха на заплаха нашите военнослужещи, дипломати и други лица, и доведоха до сериозно изостряне на отношенията с Иран. Наше главно задължение като членове на Конгреса е да гарантираме сигурността на американския народ. Поради това ние сме обезпокоени, че администрацията предприе тези действия, без да се консултира с Конгреса, без да отчита военните пълномощия на Конгреса, гарантирани от Конституцията на САЩ\", отбелязва Пелоси. За нанасянето на въздушния удар Пентагонът съобщи в петък, 3 януари. Конгресът на САЩ не е бил информиран за подготовката му. \"Вашингтон пост\" съобщи, че Белият дом официално е уведомил законодателите за проведената операция в събота. Според вестника отчетът, изпратен от Белия дом, е засекретен и не е известно дали ще бъде публикуван.", "date": "2020.01.06", "title": "Пелоси с резолюция за ограничаване на военните пълномощия на Тръмп към Иран"}
{"url": "https://www.24chasa.bg/novini/article/8040782", "text": "Убеден съм, че богатият опит и широка компетентност ще помогнат на проф. Тимчев да се справи отлично с ръководството на Академията на МВР и в утвърждаването на традициите в обучението в единственото по рода си у нас учебно заведение. Това заяви министърът на вътрешните работи Младен Маринов при представянето на новия ректор пред преподаватели и курсанти. Временно назначеният на длъжността проф. Любомир Тимчев, доктор на науките, е известен със своите научни търсения и разработки. Неговите учебници са високо ценени и от специалисти и експерти в областта на националната сигурност. Много поколения курсанти и служители са имали честта и удоволствието да бъдат негови обучаеми – припомни министър Маринов. Това съобщиха от МВР. В присъствието на директорите на главни дирекции в МВР, вътрешният министър благодари за службата на досегашния ректор доц. д-р Неделчо Стойчев, оставил добра основа за надграждане в бъдеще, и подчерта, че от неговия наследник ще очаква да въведе динамика в обучението и да намери баланс между теорията и практиката: Стремежът е, освен лектори, пред курсантите да застават и служители, работили по конкретни случаи, за да запознават бъдещите полицаи и пожарникари с детайли от практиката. Академията на МВР е учебно заведение, утвърдило се през годините и заема челни позиции в рейтингите на отделни специалности. Дългогодишната традиция и приемствеността по отношение на научните изследвания и тяхното приложение в практиката е създала добър преподавателски състав и висок стандарт на обучение. Дисциплината също е съществен фактор за успеха, отбеляза още вътрешният министър. Младен Маринов благодари на преподавателския екип за постигнатото до момента и изрази увереност, че Академията на МВР ще продължи да се развива в добър дух и екипът заедно ще работи активно за повишаване на качеството и практическата ориентация на полицейското и пожарникарско обучение.", "date": "2020.01.06", "title": "Маринов към новия ректор на академията на МВР: Бъдете новатор"}
{"url": "https://www.24chasa.bg/novini/article/8040803", "text": "Силният вятър, който вилнее в много части на Албания, събори днес новогодишната елха, която бе поставена в центъра на Тирана на площад \"Скендербег\", съобщава скопският вестник \"Слободен печат\", цитиран от БТА. Кметът на Тирана Ерион Велиай заяви, че трима души са леко ранени, отправяйки апел към гражданите да бъдат предпазливи и да избягват да излизат на улиците. Освен новогодишната елха, вятърът в Тирана е съборил около 70 дървета и е причинил материални щети на обекти, в които има счупени прозорци. Работещите в комуналните услуги са ангажирани за нормализиране на ситуацията, създадена от силния вятър. Освен от силния вятър, Албания е скована и от студ. Снощи в страната бе измерена температура от минус 11 градуса по Целзий, отбелязва в. \"Слободен печат\"", "date": "2020.01.06", "title": "Силен вятър събори новогодишната елха в Тирана, трима са ранени"}
{"url": "https://www.24chasa.bg/novini/article/8040781", "text": "Гърция е скована от студ и сняг. Има затворени пътища и спрени фериботи. В много райони обаче гърците пренебрегнаха лошото време и спазиха традицията на Богоявление. Студен циклон завладя цяла Гърция. Снеговалежи, дъждове и много ниски температури заледиха пътищата. Остров Закинтос остана часове без ток. Много силна буря в Егейско море остави без фериботна връзка островите, предава  . На всеки час Пътна полиция информира, кои пътища са затворени и къде движението е само с вериги. Според прогнозите се очаква подобряване на условията от утре след обяд. Въпреки заледените пътища трафикът е интензивен. Днес в Гърция е почивен ден поради църковния празник Богоявление. За първи път не хвърлиха кръста във водите на пристанище Пирея поради много ниските температури. На островите спазиха традицията и извършиха Богоявленски водосвет в ледените води на Егейско море. В Северна Гърция не се изплашиха от студа и празнуват Богоявление с карнавали.", "date": "2020.01.06", "title": "Студ и сняг сковаха Гърция"}
{"url": "https://www.24chasa.bg/novini/article/8040866", "text": "Скърбим за загубата на основателя и президент на \"Четири лапи\" Хели Дунглер, който почина внезапно вчера. Смъртта му е тежък и неочакван удар за нас и ни изпълва с голяма болка и тъга. Нашите мисли и най-дълбока подкрепа са отправени към семейството му в тези трудни за всички ни часове. Това съобщиха от международната организация за защита на животните \"Четири лапи\". Хели Дунглер е роден през 1963 г. в Австрия, в град Вайдхофен. През 1984 г. започва кариерата си в Грийнпийс, Австрия. В същото време той развива своето желание да заеме активна позиция в подкрепа на животните и тяхната защита. През 1988 г. той основава организацията за защита на животните \"Четири лапи\" във Виена, като първоначално се фокусира върху теми като отглеждане на животни за добив на ценни кожи, индустриалното животновъдство и нерадостната съдба на животните в цирка. В продължение на десетилетия, чрез преговори с ключови фигури и институции по света, той се бори за по-високи стандарти на отглеждане, за хуманно отношение към животните в селското стопанство, за законодателни промени за условията на отглеждане на кафявите мечки и за защита на големите котки и бездомните животни. Благодарение на неговия неуморен труд, \"Четири лапи\" днес е една от най-големите световни организации за защита на животните, представена в 15 страни, която спасява животни в нужда и ги защитава от бъдещи страдания. Чрез своята отдаденост и неуморни усилия, екипите на \"Четири лапи\" успяват да спасят живота на хиляди животни по целия свят. Със смъртта на Хели Дунглер светът загуби изключителен човек и визионер, изцяло отдаден на любовта си към животните. Ще почетем духа и отдадеността му, като продължим делото, което той толкова обичаше. Поклон пред светлата му памет!, пишат от фондацията.", "date": "2020.01.06", "title": "Почина основателят на \"Четири лапи\" Хелмут Дунглер"}
{"url": "https://www.24chasa.bg/novini/article/8040873", "text": "Пожар е избухнал тази нощ в хоспис в полския град Хойнице, Северна Полша. Загинали са четирима пациенти, 22 са хоспитализирани, съобщиха Асошиейтед прес и Ройтерс, цитирайки полски медии и пожарникарите. По предварителни данни огънят е тръгнал от незагасена цигара на един от пациентите, каза говорител на полицията, предаде БТА.", "date": "2020.01.06", "title": "Четирима души загинаха при пожар в хоспис в Полша"}
{"url": "https://www.24chasa.bg/novini/article/8040868", "text": "Една година измина откакто ни напусна българският актьор Иван Ласкин. Той почина на 6 януари 2019 г. на 48-годишна възраст след престой в тежко състояние във ВМА.  Ласкин имаше множество роли в театъра, в български и в чужди филми. Звездата му изгря през 1986 г. с детския сериал „Васко да гама от село Рупча”, в който той игра главната роля и го превърна в най-популярното момче у нас. Ласкин излизаше и на малкия екран, участваше в киното, но най-вече бе на театралната сцена. В театър „Българска армия” игра в продължение на 17 години. Освен това имаше и изявена гражданска позиция. Занимаваше се с продуцентска дейност и участваше в компания за продуциране, лансиране и утвърждаване на млади таланти у нас. По повод една година без Ласкин в профила на Александра Сърчаджиева заваляха спомени: Васил Петев пише: \"- Много го обичам това момиче, ама не го заслужавам! - Прав си! - окуражаващо кимах с глава аз, докато дъвчех някаква съсухрена от престоя на масата риба. - За какво съм прав бе?! И ти ли мислиш, че не я заслужавам?! - Не. Ти го мислиш. Аз само те подкрепям. Нали съм ти приятел, а приятелите се подкрепят. - Ама какъв приятел си ми ти бе, Василе?! Държиш се като пълен идиот! - Именно. В този смисъл съм убеден, че те заслужавам. Иван много обичаше Александра и малката си дива дъщеря. Той обаче получаваше прекалено много подкрепа от идиотите около себе си. А вече нямаше имунитет за да се бори с тях. Защото, уважаеми, Иван умря от загубено сърце, а сърцето се губи от марша на олигофренията, а не от танца на щастието. Алкохолът пък въобще го няма в уравнението. Алкохолът просто е приятел на тъгата. А те обичат да се подкрепят. Да си спомним за Иван, който обичаше Александра\".", "date": "2020.01.06", "title": "Една година без Иван Ласкин (Видео)"}
{"url": "https://www.24chasa.bg/novini/article/8039013", "text": "ъпът на първото бебе за 2020 г. Райчо Емилов ще бъде хвърлен в училище - това възнамеряват да направят родителите му, които принадлежат към ромския етнос. “Искам синът ми да се образова, за да си намери добра работа, а не да копае къра за 15 лева Да може и собствен бизнес да си отвори, ако желае”, казва 20-годишната майка Анка Ангелова. Самата тя е завършила XII клас в професионалната гимназия “Братя Евлогий и Христо Георгиеви” в Карлово. “Не бях отличничка, но нямах и лоши оценки”, твърди младата жена. Родителите ѝ в с. Христо Даново я подкрепяли да учи. Четиримата ѝ братя също са грамотни. Тримата са по-малки от нея и все още са ученици. Заради бременността си Анка не е успяла да се яви на матурите, но се зарича да го направи през тази година. “Видяхме я по новините. Радваме се, че нейното бебе е първото на десетилетието. Уверени сме, че тя ще вземе изпитите”, коментира директорът на гимназията инж. Таньо Топалски. По думите му специалността на Анка била автотранспортна техника и ѝ дава възможност да се реализира в тази сфера. А жената има желание да го направи след време. Поставила си е за цел и да вземе шофьорска книжка. Явила се е веднъж на кормуване, но я скъсали. Втория път сама се отказала, тъй като не се чувствала уверена. “Пак ще се пробвам, когато синът ми поукрепне”, категорична е Анка. Райчо изненадал всички, когато се появил на бял свят 5 седмици по-рано Терминът на майка му бил на 7 февруари. Бременността се развивала нормално, Анка ходела редовно на АГ прегледи. “На 31 декември вечерта започна да ме прорязва. Помислих си, че е нормално да имам неразположение в моето състояние, но после се изплаших да не стане нещо с бебето”, разказва ромката. В къщата в Куклен, където тя живее заедно с мъжа си Кольо Емилов и родителите му, тъкмо били разпънали богата новогодишна трапеза. Никой не успял да хапне или пийне, тъй като болките на младата жена зачестили. Извикали линейка, която я закарала в университетската болница “Св. Георги” в Пловдив. Кольо, свекърът и свекървата също отишли в лечебното заведение, за да видят какво става. “Дежурният екип е приел пациентката с 5-6 см разкритие. За час и половина, докато подготвят родилката и попълнят документите, Райчо се появил на бял свят по естествен начин в първата минута на 2020-а”, обясни старшата акушерка на родилното отделение Петя Запрянова. Момченцето тежало 2,270 кг и било с дължина 45 см. Тъй като е недоносено - родено е в 35-ата седмица от бременността, го сложили на системи. То е нормално оформено, адаптира се добре, затова и вече го дават на майката. Лекарите не спират да я хвалят - по време на раждането изпълнявала точно указанията им и така улеснила работата им. Медиците се шегуват, че с два напъна е родила. “Културна и възпитана е, за всяко нещо благодари, личи си, че е ходила на училище”, коментират от екипа на родилното отделение. 24-годишният татко Кольо Емилов няма брак с Анка, но веднага е припознал детето и го записали на негово име. “Много съм щастлив. Получих най-големия подарък за Нова година”, казва усмихнат той. Признава, че раждането го заварило неподготвен, тъй като чакал сина си в началото на февруари. Когато Анка се оплакала от болки, се разтревожил, че ще се наложи да лежи за задържане. В болницата разбрал обаче, че жена му ражда. Заедно с близките си мъжът посрещнал 2020 г. в коридора на АГ отделението. С Анка нямали разногласия как да се казва бебето - подновили името на бащата на Кольо, за да спазят традицията. “Искам Райчо да се изучи, да е човечен в отношенията си с другите и да намери пътя си в живота”, казва бащата. С жена му се готвели да пазаруват дрешки за момченцето след Нова година, но Райчо ги изпреварил. Родителите се надяват да е роден под щастлива звезда, след като е проплакал в началото на новата година, и то с повторение на числото 20. “Ще се погрижа да не му липсва нищо. Изкарвам добри пари като майстор на бяла мазилка. Научих занаята покрай братовчедите. Хората ме знаят и ме търсят. Няма да настоявам Райчо да има моята професия, нека сам да реши”, посочва таткото. Той е благодарен на съдбата, че го е срещнала с избраницата му. Двамата се запознали чрез фейсбук преди 2 г. По това време Кольо бил на гурбет в Холандия. Анка първа му писала. Разменили си снимки и се харесали. Започнали редовно да се чуват по телефона. “След 2 месеца си идвам”, казал Кольо. Но решил да се прибере по-рано заради любимата си. Нямал търпение да я види. Влюбил се в нея заради добротата ѝ. По думите му - не била като другите момичета, които се интересували само от пари. “Бях в класната стая, когато ми звънна. Поиска да изляза навън, чакаше ме в двора. Беше хубава изненада”, спомня си младата майка. По думите ѝ с Кольо били единодушни, че тя първо ще изкара училище, а след това ще се оженят. Вдигнали голяма сватба в карловското село Христо Даново, където е родният ѝ дом. “Райчо е първо внуче и за нас, и за сватовете.   Късметлия ще е, щом дойде заедно с новата година”, радва се Минка Ангелова, майката на Анка. От “24 часа” 40-годишната ромка научи, че пловдивският кмет Здравко Димитров ще дари една своя месечна заплата на първото бебе, родено в града, без значение от кое населено място е. Родителите на Райчо ще бъдат поканени на специална церемония в общината, където освен сумата ще им бъде връчена и грамота. “Нека и кметът след време да се радва на внуци”, благослови го бабата на Райчо.  Родителите на пеленачето са категорични, че кметската заплата ще похарчат изцяло за сина си. Роднините вече са купили подаръци за бебе 2020. “Направихме го тайно от Анка, защото тя не искаше от суеверие да се вземат дрешки и играчки предварително”, обясни чичо ѝ Стоян Николов. Той ще зарадва младото семейство с кушетка за пеленачето.", "date": "2020.01.06", "title": "Родителите на първото бебе за новото десетилетие ще хвърлят пъпа му в училище"}
{"url": "https://www.24chasa.bg/novini/article/8041446", "text": "Канцлерът на Германия Ангела Меркел ще направи на 11 януари работно посещение в Русия по покана на руския президент Владимир Путин, предадoха ТАСС и БТА. В съобщението на пресслужбата на Кремъл се казва, че ще бъдат обсъждани актуални въпроси на международната политика, включително \"ситуацията в Сирия и Либия, засилването на напрежението на Близкия изток в резултат на американския удар по летището на Багдад на 3 януари\" , както и уреждането на конфликта в Украйна.", "date": "2020.01.06", "title": "Меркел и Путин ще обсъдят Близкия изток\nи конфликта в Украйна на 11 януари"}
{"url": "https://www.24chasa.bg/novini/article/8041414", "text": "Служители на РУ – Полски Тръмбеш задържаха 41-годишен мъж от с. Обединение, опитал да осуети полицейска проверка, информира ОДМВР - Велико Търново. В петък следобед в с. Орловец е предприета проверка на лек автомобил «Рено Лагуна». Водачът спрял за момент, след това завил в обратна посока, слязъл от автомобила и побягнал. Малко по-късно е установен и задържан. Срещу него е започнато бързо производство.", "date": "2020.01.06", "title": "Арестуваха шофьор, опитал да избяга на полицаи край Полски Тръмбеш"}
{"url": "https://www.24chasa.bg/novini/article/8038878", "text": "В края на миналата седмица на сайта www.bgtoll.bg бе пуснат електронен калкулатор за изчисляване на толтаксите. Той се намира в раздел “Тол” на сайта и с негова помощ водачите на товарни коли над 3,5 тона и на автобуси и микробуси могат да изчислят с точност до стотинка колко ще платят, ако минат по определен маршрут. Въвеждането на толсистемата в търговска експлоатация е предвидено да стане най-късно до 1 март т.г. Досега толкалкулаторът можеше да се ползва в тестова среда само в четирите демонстрационни центъра на Националното толуправление – в София, Пловдив, Варна и Русе. За да се изчисли толтаксата за желания маршрут, трябва да се въведат данни за превозното средство – камион или автобус със съответните техническа маса, брой оси и емисионен клас. Посочват се дата и начален час на пътуването. Избират се начална и крайна точка на маршрута, както и до 4 междинни локации. Потребителят може да поиска да мине по най-бързия или по най-краткия маршрут по зададените параметри. В резултат собственикът или ползвателят на пътното превозно средство получава - автомагистрали, първи и частично втори клас пътища, както и за дължимите пътни такси. Калкулаторът изчислява и очакваното време за пътуване по избрания маршрут, който се визуализира върху пътната карта на България. Заложеният в системата обхват на пътищата с толтакса е 6050 км от общо около 20 000 км републиканска пътна мрежа. Тарифите на толтаксите бяха приети от Министерския съвет и са публикувани в броя на “Държавен вестник” от 27 декември 2019 г. С помощта на калкулатора лесно може да се види и къде например в страната не се събират толтакси, така че водачът може да избере само такива пътища. Дали сме, че искаме да пътуваме примерно от софийския квартал “Суходол” до Пазарджик. Ако изберем да ни изчисли най-краткия, а не най-бързия маршрут, калкулаторът ни предлага да минем през южната дъга на софийското околовръстно, която не се таксува, да излезем на магистрала “Тракия” и след това на отбивката при пазарджишкото село Ветрен да слезем от нея и да стигнем Пазарджик през Виноградец, Карабунар и Бошуля, за да влезем в града откъм север. Така от всичките 119 километра за това пътуване - южната дъга и отклонението от Ветрен до Пазарджик. Или се получава, че за лекотоварна кола 3,5 тона с Евро 4 емисионен клас с 2 оси ще трябва да платим за цялото пътуване само 3,41 лв. Ако изберем най-бързия маршрут, калкулаторът вече ни предлага да влезем в Пазарджик откъм магистрала “Тракия”, т.е. без да се отклоняваме при село Ветрен, с което нетаксувани остават само 27-те километра от квартал “Суходол” през южната дъга до излизането на “Тракия”. От това пътуването за този лекотоварен камион става с около 1 лев по-скъпо – 4,74 лв. От калкулатора се разбира, че из цялата страна има по-големи или по-малки участъци от пътната мрежа, за които не се събират толтакси по някаква причина. Ако изчислим например колко ще струва пътуването на автобус от София до Велико Търново, се вижда, че от цялото разстояние от 214 километра за 22 километра не се събират толтакси. Тъй като калкулаторът нанася маршрута върху карта на страната, ако тя се увеличи, се вижда, че нетаксуваните участъци се намират непосредствено след излизането от столицата, при Ябланица, при отбивката за Плевен и непосредствено преди влизането във Велико Търново. Това са пътищата около по-големите пътни възли и целта да се оставят безплатни е да не се събират пари от превозните средства, които По тези пътища минава и доста голям транзитен трафик, но чуждите тирове така или иначе плащат за цялото разстояние. Калкулаторът дава възможност и за по-сложни изчисления, когато превозното средство трябва да мине през определени населени места, които не са разположени на един и същ път. Например камион трябва да тръгне от столицата с крайна цел ГКПП Кулата, но преди това трябва да мине през Перник и Кюстендил. Получават се общо 253 километра, от които 44 километра не се таксуват. Това е преминаването през Перник, което е около 12 километра и е изцяло в чертите на града, въпреки че на практика е малки участъци около пътните възли между Перник и Кюстендил, а също и преминаването през Кресненското дефиле. В същото време около 97 километра от маршрута са по магистрала. Ако зададем като начална точка на това пътуване софийския квартал “Бухово”, се вижда и че за северната тангента се плащат толтакси, а след това маршрутът става безплатен, докато преминава през околовръстното при жк “Люлин”, и става платен веднага щом се излезе на магистралата, позната доскоро под името “Люлин”, която вече е част от “Струма”. Разбира се, има и маршрути, които преминават изцяло през платени участъци от пътната мрежа и излизат доста скъпо, особено ако превозното средство е от най-тежкотоварните и с най-нисък емисионен клас. Например, ако камион с 12 или над 12 тона брутно тегло, с 5 или над 5 оси и от най-старите, които са най-замърсяващи, трябва да измине бързо разстоянието от София до Бургас, той ще трябва да пътува през цялото време по магистрала “Тракия”. Това обаче Ако камионът е със същия тонаж и оси, но с най-високия емисионен клас - Евро 6, цената пада наполовина – 66,10 лв. Другият начин да се намали тарифата е да се избере най-краткият маршрут. В този случай калкулаторът предлага камионът да мине през подбалканския път и пътуването на камиона с най-високия емисионен клас Евро 6 вече излиза 46,20 лв. Най-много освободени от толтакси участъци от пътната мрежа има в Североизточна България, която е и с Ако изчертаем например най-кратък маршрут от Разград за Силистра, ще излезе, че от цялото разстояние 108 километра 90 километра са напълно освободени от плащане на толтакса. За лекотоварен камион с 3 оси и клас Евро 3 такова пътуване би струвало само 91 стотинки. Ако е от най-екологичните, същото возило ще плати само 73 стотинки за това разстояние. С тарифата, публикувана в “Държавен вестник”, се определя и компенсаторна такса, която се дължи, ако товарен автомобил ползва платената пътна мрежа без толтакса. За камиони между 3,5 и 12 т тя е 150 лв., за камиони над 12 т с две до три оси - 450 лв., за тежкотоварни превозни средства над 12 т с четири и повече оси - 750 лв., за автобусите - 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторна такса на място, той трябва да заплати т.нар. максимална тол такса, за да продължи пътя си. За товарните автомобили между 3,5 и 12 т тя е от 27 лв. до 48 лв. в зависимост от емисионния клас, за товарни автомобили над 12 тона с 2-3 оси - между 71 и 146 лв., за товарен камион с тегло над 12 тона, с 4 и повече оси - от 119 до 242 лв., и за автобусите е от 24 до 49 лв.  Според изчисления на Световната банка при преминаването на автобусите към заплащане на толтакса се получават разлики в оскъпяването на автобусните билети за различните маршрути, които са доста големи. Почва се от 5 стотинки на билет за маршрута Ямбол-Сливен и Пловдив-Пазарджик и се стига до 96 ст. за София-Варна. Има обаче едно изключение – за автобусната линия София-Перник, където сега билетът струва 3 лв. в едната посока, се получава не поскъпване, а намаление. В проценти то е 2,2 на сто, а в абсолютна сума – 6 стотинки ( Причината е, че по този маршрут само 30% от разстоянието е върху път, за който се предвижда толтакса. Това е само участъкът покрай Владая до Драгичево – през целия останал маршрут автобусите се движат в рамките на населено място, за което и сега не плащат винетка, но и след въвеждането на толтакса няма да дължат нищо. Разбира се, доста съмнително е, че билетите ще поевтинеят, тъй като по линията София-Перник се движат предимно стари превозни средства с нисък клас за екология, а тяхното облагане с толтакса е по-високо. От изчисленията на банката излиза, че киселото мляко например се очаква да поскъпне с около 0,6 ст. на кофичка, ако кофичката е 500 грама, иначе за един килограм поскъпването е 1,2 ст. Хлябът също ще поскъпне с 1,2 ст. за 1 килограм, т.е. при най-често срещаните разфасовки от 600-700 грама поскъпването ще е под 1 стотинка. При хранителните продукти също се получават големи разлики в оскъпяването ( Например безалкохолните напитки и минералната вода се очаква да поскъпнат с 2,04%, което е доста повече от поскъпването при пресните плодове – само с 0,17%. Това е така, защото минералната вода и безалкохолните напитки са евтина, но много обемна стока. Превозват се огромни количества най-често в големи камиони, но транспортните разходи са върху ниска стойност на продукта и се получава, че са големи. Например делът на транспортните разходи при минералната вода стигат до 18,6% и затова въздействието на толтаксата е високо. По същия начин въздействието на превоза е по-високо върху брашното, отколкото върху хляба. В България се произвежда много жито, но и се изнася много, а и се внася. За преработката си в брашно зърното пътува на сравнително големи разстояния, при които неизбежно камионите ползват пътища с толтакси. Хлябът обаче е локален продукт и не изисква чак толкова много транспорт. Затова в първия случай делът на транспортните разходи е 10,7%, а във втория – 7,8%. Съответно и поскъпването е различно – при брашното е 1,17%, а при хляба – 0,85%, ако приемем, че хлябът е 1 килограм. Поскъпването в абсолютна стойност обаче е еднакво – по 1,2 стотинки на килограм. ", "date": "2020.01.06", "title": "Как сами да изчислим колко ще плащаме за пътищата"}
{"url": "https://www.24chasa.bg/novini/article/8041613", "text": "Земетресение с магнитуд 5,7 е регистрирано край бреговете на Пуерто Рико, съобщи Американската геоложка служба, цитирана от  Трусът е регистриран в 12.32 часа българско време. Епицентърът му се намира на 21 км южно от Гуайянила. Дълбочината на земетресението е 12,9 км. За момента няма информация за жертви и разрушения. Няма опасност от възникването на вълни цунами.", "date": "2020.01.06", "title": "Трус 5,7 по Рихтер край Пуерто Рико"}
{"url": "https://www.24chasa.bg/novini/article/8040472", "text": "Броят на китайските туристи през зимния сезон 2018/2019 г. е достигнал 224 милиона, като зимният туризъм поддържа тенденция за интензивен растеж, предаде Радио  . На 5 януари в Харбин се проведе Форум за развитието на зимния туризъм на Китай през 2020 г., който се организира от Китайския институт за туризма – Центъра за данни при Министерството на културата и туризма. Същия ден бе публикуван „Доклад за развитието на зимния туризъм на Китай през 2020 г.\" В доклада се прогнозира, че за изминалите две години, броят на китайците ще достигне 224 милиона. Приходите от зимен туризъм ще бъдат около 38,6 милиарда юана, което е увеличение с 13,7% и 17,1% спрямо 2017 и 2018 г. В доклада се посочва, че популярността на зимния туризъм се разраства. Прогнозира се, че по време на Пекинските зимни олимпийски игри през 2022 г. броят на туристите ще достигне 340 милиона, а приходите ще бъдат 68 милиарда юана. В доклада са посочени и „Десетте най-силни града за зимен туризъм през 2020 г.\" и „Десетте най-силни окръга за зимен туризъм през 2020 г.\"", "date": "2020.01.06", "title": "Зимният туризъм в Китай е привлякъл 224 милиона местни туристи"}
{"url": "https://www.24chasa.bg/novini/article/8041652", "text": "Случката се е разиграла вчера в ж.к. „Пъстрина” в Монтана. Около 20.30 часа възникнал скандал, при който кръвта на 19-годишния кипнала и започнал да налага девойката. Вследствие на побоя пострадалата е изгубила съзнание и е транспортирана и настанена в монтанската болница. По данни на дежурния лекар момичето е с контузии в областта на главата и гръдния кош. Побойникът е задържан за срок до 24 часа в районното управление в града. По случая е образувано досъдебно производство.", "date": "2020.01.06", "title": "Тийнейджър от Монтана пребил жестоко приятелката си"}
{"url": "https://www.24chasa.bg/novini/article/8041683", "text": "Учените установиха, какъв сняг вали на другите планети. Валежи от сняг под различна форма има не само на Земята, предава  . Учените са регистрирали още четири планети, на които падат люспи от снежинки и ледени отлагания, само че съставени не от вода, а от въглероден диоксид, титан, метан и желязо. На разстояние 1730 светлинни години от Земята се намира Kepler-13Ab. Екзопланетата има диаметъра на Юпитер, но е почти 6 пъти по-тежка. Разстоянието до звездата ѝ KOI-13 AB е 30 пъти по-близо от това между Земята и Слънцето. Затова температурата на повърхността ѝ достига до 2760 градуса. Това се случва само от едната страна на планетата, на която постоянно е ден. От другата страна, където е вечна нощ, е много по-студено. Заради силата на приливите и отливите Kepler-13Ab е обърната към собственото си слънце само от едната страна. Учените от НАСА предполагат, че в нощната половина на планетата цари постоянна зима с истински снежни натрупвания. За разлика от тези на Земята, обаче, на Kepler-13Ab те се състоят от титанови оксиди. Още при откриването ѝ през 2014 г. учените обърнали внимание на странните температурни амплитуди в атмосферата на планетата. Това се дължи на факта, че космическият обект принадлежи към категорията на така наречените “горещи юпитери”, където въздухът се нагрява, колкото повече се отдалечава от повърхността. При Kepler-13Ab е в сила обратното правило: по-високите слоеве на атмосферата са по-студени, а във въздуха от „дневната част” не е открит титанов оксид. Благодарение на този елемент, който активно поглъща слънчевата светлина, температурата на атмосферата на “горещите юпитери” се повишава с увеличаване на височината. Според астрофизиците, газообразният титанов оксид на Kepler-13Ab се събира в облак, който бива издухан към нощната част на планетата от силните пориви на вятъра. Там е много по-студено и в резултат на резкия спад на температурата в облака се формират кристали, подобни на земните снежинки. Под въздействието на силната гравитация титановият сняг попада в ниските слоеве на атмосферата и остава там. Затова на слънчевата страна на Kepler-13Ab няма газ, който да поглъща слънчевата светлина и високите атмосферни слоеве са по-студени. На Марс има истински снежни бури, които образуват снежни натрупвания от въглероден диоксид на повърхността. Такова откритие е направено от френски и американски геофизици. За първи път буря е заснета от марсохода „Феникс” през 2008 г. Тогава учените решили, че става дума за вирга – видима ивица от валеж, който се изпарява, преди да достигне повърхността на планетата, тъй като се движи много бавно. Според експерти за четири часа снежинките успели да преодолеят разстояние от не повече от 2 километра. Девет години по-късно учените създали модел на марсианските атмосферни явления и установили, че по време на виелица снежните частици могат да достигнат скорост до 10 м/сек. Съответно, за да преодолеят разстоянието от 2 км, са им необходими около 50 минути. Предвид ниската облачност – на Червената планета облаците са на височина 10-20 км, и рязкото застудяване след залез, снегът може да падне изцяло на повърхността. Според изследователите, снежните бури са предимно нощем. През 2015 г. сондата „New Horizons” открива на Плутон плато, чийто цвят бил много по-светъл от заобикалящата го територия. Анализ на събраните от апарата данни показал, че равнината, наричана още „сърцето на Плутон”, е покрита с лед, състоящ се от азот, метан и въглероден оксид. Учените са открили и носещи се по платото ледени хълмове, които били сметнати за части от разположените по краищата на равнината хълмове. Според френски учени, обаче, до 2030 г. леденото „сърце на Плутон” може да се разтопи. Според създадения компютърен модел, при отдалечаването на планетата-джудже от Слънцето, налягането върху повърхността и ще започне да намалява. В резултат на това през следващите 10 г. цялото количество метанов лед в северното полукълбо на Плутон може да изчезне. Меркурий е една от шестте планети от Слънчевата система със собствена магнитосфера. И ако на Земята източникът на магнитното поле е метална сърцевина с твърд център и течна обвивка, споровете относно магнитосферата на Меркурий продължават и до днес. Според американски учени, причината за магнитното поле е железният сняг – метални люспи, намиращи се във външния слой на планетното ядро. Ядрото на Меркурий се състои от желязо и сяра. Учените наблюдавали реакцията на тези два елемента при високи температури и налягане, сходно на това във вътрешността на планетата. Оказало се, че когато разтопената смес от тези вещества се приближи до повърхността и се охлади, железните атоми се кондензират в кубични „снежинки“. Металният сняг започва да пада в центъра на планетата, а обогатените със сяра частици се издигат към повърхността. Благодарение на това се генерира енергия, която създава магнитно поле.", "date": "2020.01.06", "title": "Учени разкриха какъв сняг вали на другите планети"}
{"url": "https://www.24chasa.bg/novini/article/8041702", "text": "Турският оръжеен износ през 2019 г. е нараснал с 36,4% в сравнение с 2018 г. и надхвърли 2,7 милиарда долара, съобщи вестник „Сабах“. Според данните, получени от турския Съюз на износителите (TIM), експортът е нараснал с 34,6% и достигна 2,7 милиарда долара миналата година от 2,03 милиарда долара през 2018 г., когато за първи път надхвърли 2 милиарда долара. Целта е да се намали зависимостта от вносни продукти и с подкрепата на държавата частните компании доведоха индустрията до значителен напредък в периода след 2006 г, констатира „Сабах“. Пазарът на отбранителния и космическия сектор беше оценен на 1,3 милиарда долара през 2002 г. Най-голямата турска компания за електроника в областта на отбраната ASELSAN се класира на 52-о място в списъка на Defense News Top100 – американско списание, следящо отбранителната индустрия по света – с 1,8 милиарда долара приходи от продажби, докато TAI (1,05 милиарда долара) бе в списъка на 69-то място. Turkey Defense Technologies Engineering and Trade Inc. (STM) е на 85-о място в списъка с 564,8 милиона долара, а Roketsan (522,8 милиона долара) се класира на 89-о място. Износът за страни от Близкия Изток и ОНД почти се е удвоил, съответно със 710,1 милиона и с 241 милиона долара. Най-голям износ 841,3 милиона долара е реализиран в Северноамериканската зона за свободна търговия, включваща и САЩ, предаде  .", "date": "2020.01.06", "title": "Турция е изнесла оръжие за 2,7 млрд. долара пред 2019 година"}
{"url": "https://www.24chasa.bg/novini/article/8041711", "text": "Избраният с листата на БСП кмет на Перник Станислав Владимиров отказа среща с лидера на БСП Корнелия Нинова, която за втори път пристигна в града и даде днес пресконференция във връзка с водната криза. Владимиров обяви, че политиците Мая Манолова, Красимир Велчев и Корнелия Нинова се опитват да яхнат водната криза в Перник. „Водната криза на Перник не е терен за политическа борба за рейтинг и за вадене на политически дивиденти, а конкретна работа в труден момент“, посочи той. „В понеделник Корнелия Нинова щяла да идва пак в Перник за втори път последната седмица. Няма да я приема“, обяви още снощи Станислав Владимиров. „Първият път също не разбрах защо дойде, втори път няма да има в рамките на тази криза“, категоричен е Станислав Владимиров, пише  , цитирайки пост на кмета във Фейсбук. „В Перник е обявено бедствено положение. Група политици идват и си правят ПР с водната криза и с мен. Няма да стане\", категоричен е Станислав Владимиров. „Депутатът от ГЕРБ Красимир Велчев говори небивалици в ефира на Би Ти Ви, че се готвил едва ли не някакъв заговор срещу държавата, заради водната криза. Г-н Велчев е депутат няколко мандата в Народното събрание, водач на листа в Перник, не му отива да насажда излишно напрежение върху хората“, бесен е кметът на Перник. „Разговори ще се водят с хора, които могат конкретно да са в полза на водния проблем. Корнелия Нинова и Красимир Велчев да видят какви закони да приемат в Народното събрание, за да не се стига до това положение отново. Институциите да не си прехвърлят отговорността една на друга. Мая Манолова да не си търси тема за яхване в Перник. Ние сме в бедствено положение и не желая да ме замесват в техните политически игрички. Фокусиран съм изцяло в работа за гражданите на Перник, Община Перник и решаване на водния проблем“, каза пред ZaPernik.com кметът на град Перник Станислав Владимиров. „Намалил съм снимките и увеличихме работата. Резултати от действията вече има\", каза кметът Владимиров. Той увери, че към момента положението е овладяно и водата ще стигне за зимата, а пролетта се очаква язовир „Студена“ да започне да се пълни.", "date": "2020.01.06", "title": "Кметът на Перник отказа да приеме Нинова, не иска да се политизира кризата"}
{"url": "https://www.24chasa.bg/novini/article/8041689", "text": "Трима младежи са задържани в Пето РУ за унищожаване и повреждане на чуждо имущество. На 4 януари, около 23 часа, чрез тел. 112 в Пето РУ постъпил сигнал, че група младежи блъскат по гаражи и автомобили в ж.к. \"Суха река\", съобщават от МВР. Към адреса незабавно са насочени екипи на районното управление, които задържали на място трима тийнейджъри - на 14, 16 и 17 години. Установено е, че те са нанесли щети по калниците, броните и вратите на четири автомобила, паркирани в района. Тримата са задържани за срок до 24 часа, а по случая е образувано досъдебно производство.", "date": "2020.01.06", "title": "Задържаха трима тийнейджъри, трошили автомобили в столицата"}
{"url": "https://www.24chasa.bg/novini/article/8040570", "text": "В тесен кръг, но най-вече пред поляци Тодор Живков наричал идването на Червената армия в България през 1944 г. окупация. Естествено, това е ставало накрая, когато вече му е било ясно, че ще трябва да се раздели с първите постове в партията и държавата. И разбира се, изричал тези еретични за съветските другари думи много предпазливо. \"На срещи, на които съм присъствал, съм го чувал да казва: \"Това се случи, разказа Пламен Николов. Не влизал в подробности, че България не е обявявала война на СССР и от тази гледна точка войските на Москва са окупатори. Дали наистина е мислел, че през 1944 г. България е била окупирана от СССР, или типично по неговия си начин се е опитвал да предразположи събеседниците си, за да постигне своите цели? Поляците винаги са ненавиждали Съветския съюз. Винаги са се чувствали окупирани, а не освободени, така че този вид изразяване по-скоро показва желание да влезе под кожата на събеседниците си, да ги предразположи. За да създаде обстановка на доверие, му е трябвало да използва тяхната лексика. Той се стремял да получи достоверна информация до каква степен в другите соцстрани са назрели промените, които да ги извади от кремълската орбита. и че е натрапен от СССР. Правел го внимателно и предпазливо, не с директни обвинения. Всъщност целта му е била да провери доколко процесите, които текат в Източния блок, са необратими.", "date": "2020.01.06", "title": "\"168 часа\": Пред поляци Тодор Живков говорел за съветска окупация в България"}
{"url": "https://www.24chasa.bg/novini/article/8041791", "text": "Товарен кораб с 22 души екипаж плава без управление край нос Малеас югоизточно от полуостров Пелопонес, съобщи гръцката телевизия Скай, цитирана от БТА. Корабът, който плава под флага на Маршаловите острови и превозва желязна руда, е останал без управление, защото е изгубил руля си. В района има силни ветрове, които достигат до 10-а степен по скалата на Бофорт. Два кораба, които се намират в близост, са уведомени да са в готовност да окажат съдействие на бедстващия плавателен съд.", "date": "2020.01.06", "title": "Товарен кораб с 22-ма души бедства край гръцкия полуостров Пелопонес"}
{"url": "https://www.24chasa.bg/novini/article/8041810", "text": "Убивайки иранския генерал-майор Касем Солеймани с въздушен удар близо до багдадското международно летище, Доналд Тръмп пое геостратегически риск, който беше почти невъзможно да си представим да бъде поет от който и да било друг президент на САЩ. Ефектът му, който е наистина труднопредсказуем, вече се усеща далеч отвъд Близкия изток - и точно в момента никой не знае до какво ще доведе това. В някои отношения, разбира се, ударът е просто последната ескалация в продължаващия от години сблъсък чрез посредници, който бушува в Близкия изток от близо две десетилетия. От Сирия до Ирак, Йемен, Ливан и отвъд тях, това е сблъсък, който вече е отнел живота на стотици хиляди. Особено през последната година беше ясно, че както Иран, така и неговите противници спират да спазват правилата, след привлеклите общественото внимание нападения срещу танкери в Персийския залив и срещу саудитската енергийна инфраструктура. А след нанесените миналата седмица ответни удари на САЩ срещу подкрепяна от Иран паравоенна група в Ирак - и нещо, което приличаше на опит за превземане на посолството на САЩ в Багдад в отговор на нанасянето им - нещата вече навлизаха в непроучени територии. В краткосрочен план е неясно дали едностранните действия на САЩ - които вероятно са шокирали мнозина във Вашингтон толкова, колкото и на друго места - ще повишат или понижат вероятността от насилие в региона. Солеймани - в много отношения вторият най-влиятелен човек в Иран - обикновено щеше да бъде ключовата фигура, вземаща решение за реакцията. Множество сили в Техеран и на други места ще се борят за преимущество след смъртта му и докато някои ще искат като част от тази борба да предизвикат хаос в региона, други може да са малко по-склонни към сдържаност. САЩ казват, че Солеймани и командваните досега от него Бригади Ал Кудс на иранския Корпус на гвардейците на ислямската революция са подготвяли нови нападения срещу американски дипломати, военни и предприемачи. САЩ дадоха да се разбере, че са особено загрижени за сигурността на посолството. Генерал Марк Мили, председател на Съвета на началник-щабовете на въоръжените сили на САЩ, предупреди, че всеки, който се опита да го превземе, ще се сблъска сам с \"циркулярния трион\" на американските военни сили. Дали сега това е станало повече или по-малко вероятно в краткосрочен план ще зависи от това, как ще се развият борбите за власт в Техеран и дали елементи, които може да са потенциално още по-войнствени от убития генерал, ще могат да повлияят на решенията. Други потенциални реакции може да включват нови атаки срещу корабоплаването в Персийския залив, макар че това ще даде възможност за действие на тези фигури в САЩ - както и в Израел и в страните от Персийския залив - които отдавна искат да разрушат иранския военен капацитет. В по-дългосрочен план, отговор от страна на Иран е неизбежен - и потенциално може да доведе до началото на пълномащабна регионална война. Също толкова важна е реакцията на местните и глобални съюзници и противници на Америка. Русия, а все повече и Китай, вече изглежда бяха на път да се въвлекат в регионалното противопоставяне, като само преди дни обявиха съвместни военноморски учения с Техеран. Дали те все пак биха се провели, ако силите на САЩ и Иран открито си разменяха удари, далеч не е сигурно - но най-вероятно руският президент Владимир Путин щеше да бъде изкушен да засили подкрепата си за Техеран. Двете нации имат сложни отношения, но бяха относително ефективни съюзници, конкретно в Сирия, макар че също така се борят помежду си за влияние и достъп /до ресурси/ в целия Близък изток. Съюзниците на Америка също внезапно ще обмислят позицията си. Европейските страни особено отдавна изразяват притеснения от все по-войнствения подход на Тръмп към Иран и няма да имат никакво желание да бъдат въвлечени в каквато и да било открита война. Ако обаче не подкрепят Тръмп, без съмнение ще засилят вече нарастващото напрежение между САЩ и техните съюзници. Иракското правителство е в особено сложна позиция, тъй като има на своя територия както американски, така и ирански сили. В подобна позиция са и засилващите се протестни движения както в Иран, така и в Ирак. Солеймани беше смятан за един от архитектите на предприетите неотдавна мерки срещу подобни дисиденти - но това не значи, че те ще изпитват особен ентусиазъм от американски действия, подобни на току-що демонстрираните от Тръмп. Нищо от това изглежда не притеснява президента на САЩ. Още след встъпването си в длъжност, той проявяваше недоволство от влиянието на по-установените външнополитически и военни фигури, за които според някои съобщения в медиите той очевидно смята, че се опитват да го контролират. Почти всички - включително бившият министър на отбраната Джим Матис - вече напуснаха неговата администрация. Докато той се приближава към президентски избори и изслушвания за импийчмънта си, може да си прави политическите сметки, че като изглежда силен и решителен във военен план, това може да се хареса на неговата политическа база, макар да притеснява мнозина други. Това може да ни води към най-притеснителния урок от удара в петък и всичко последвало го. Повече от когото и да било друг, дори от Путин, Солеймани беше пример за лидер, който без стеснения пренебрегваше каквито и да е съществуващи правила и предизвикваше кървав хаос, служещ на неговите цели и амбиции. Това е поведение, което все повече се превръща в международна норма с всеки изминал ден и никой не знае докъде ще доведе това.", "date": "2020.01.06", "title": "Ройтерс: Ударът по Солеймани ще бъде усетен далеч\nизвън Близкия изток"}
{"url": "https://www.24chasa.bg/novini/article/8041780", "text": "24-годишният Красимир Младенов Кумбилиев е в неизвестност от 2 януари. Той е изчезнал в Лондон. За случая съобщи братът на Красимир чрез публикация във фейсбук с молба за съдействие към всеки, който има информация за него. \"Здравейте, Пиша Ви, във връзка с изчезването на брат ми Красимир Младенов Кумбилиев (24 годишен, тъмнокос, късо подстриган, с кафяви очи, носи диоптрични очила, ще Ви изпратя негова снимка! От 2.01.2020г. около 18:00 английско време нямаме връзка с него, информацията която имаме е, че се е прибрал от работа около 17:00 ч. в квартирата си (адреса на квартирата му е: 7 Aldwik road CR04PN), след това се е приготвил за тренировка в близка зала по бокс (Thornton Heath, ще ви изпратя снимка на залата, където се е срещнал с треньора по бокс). Около 18:00 ч. е излязъл от квартирата си и повече не се е върнал, свързали сме се с хазяите, те потвърждават също, че са го видели да тръгва за тренировка, след това не са го виждали, багажа му е в квартирата. Подаден е сигнал в лондонската полиция на 5.01.2020 за изчезването му. Бих Ви бил изключително благодарен, ако можете да ни помогнете да разберем, какво се случва с него и най-вече дали е жив и здрав! Поздрави и благодаря предварително, Васил Младенов Кумбилиев Телефон за връзка: +359897853307\".", "date": "2020.01.06", "title": "24-годишен българин изчезна в Лондон"}
{"url": "https://www.24chasa.bg/novini/article/8041865", "text": "Засега ЕС не предвижда промяна в присъствието си в Ирак, съобщи говорител на Европейската комисия. По неговите думи обстановката в региона е много динамична и по-късно днес се очаква изявление на председателя на ЕК Урсула фон дер Лайен, предаде БТА. Говорителят добави, че поканата към външния министър на Иран Мохамад Зариф да посети Брюксел е отворена. По неговите думи засега няма отговор дали Техеран приема отправената покана в телефонен разговор с върховния представител на ЕС по външната политика и сигурността Жозеп Борел. Никой няма интерес от допълнително влошаване на обстановката. В интерес на ЕС е ядреното споразумение с Иран да се запази и преди да предприемем каквато и да било важна стъпка, ще вземем предвид оценката на Международната агенция за атомна енергия, допълни говорителят. По неговите думи засега не може да се потвърди или отрече, че е възможно свикване на извънредно заседание на Съвета на ЕС по външни работи. Говорителят отбеляза, че ЕС настоява решенията в Близкия изток да бъдат търсени на многостранна основа. По-рано днес Борел изрази дълбоко съжаление от решението на Техеран да прекрати прилагането на ядреното споразумение. По неговите думи запазването на споразумението е свързано със стабилността в региона и сигурността в света. Борел добави, че е разговарял по телефона с генералния секретар на ООН Антониу Гутериш за Иран, Ирак и Либия. ", "date": "2020.01.06", "title": "ЕС не предвижда промени в присъствието си в Ирак"}
{"url": "https://www.24chasa.bg/novini/article/8041685", "text": "Окръжната прокуратура в Габрово внесе в съда обвинителен акт срещу шофьор на автобус за опит за присвояване и за подкуп, предадоха от държавното обвинение. На 17.05.2019 г., в гр.Трявна, на отбивка преди бензиностанция, намираща се на ул.“П.Р.Славейков“, от автобус „Мерцедес“, в качеството си на длъжностно лице в дружество – „шофьор на автобус“, съгласно трудов договор, направил опит да присвои 48,430 литра дизелово гориво на стойност 100.25 лева. Деянието не е довършено по независещи от него причини, тъй като е задържан на местоизвършването от полицейски орган, като случая е маловажен /престъпление по чл.204 б.“а“, вр. чл.201, вр. чл.18 от НК/. Рейсаджията е предаден на съд и за това, че щом го пипнали да точи горивото, направил опит да даде подкуп в размер на 300 лева на длъжностни лица - полицейски служители в РУ-Трявна към ОД МВР-Габрово, за да не го задържат като лице, за което има данни, че е извършило престъпление /престъпление по чл.304а, вр. чл.304 ал.1, вр. чл.18 от НК/. Предстои насрочване на делото за разглеждане от съда.", "date": "2020.01.06", "title": "Изправят на съд шофьор на автобус, крал гориво и пробвал да подкупи полицаи"}
{"url": "https://www.24chasa.bg/novini/article/8041738", "text": "латните сестри в математиката – Сара и Мартина Илиеви, отново спечелиха най-високи отличия в Суперфинала на шампионите - World International Mathematical Olympiad в Токио. Двете момичета трябваше да решат 30 задачи за 120 минути. Те се пребориха за отличията в конкуренцията на деца от 11 държави - Тайланд, Малайзия, Филипините, Австралия, Индонезия, Хонг Конг, България, Украйна и т.н. До участие в този финал се допускат само златните медалисти от тайландската олимпиада TIMO 2019 и хонконгската олимпиада, заради което финалът е известен като Суперфинал на шампионите. Сара и Марти са златни медалисти от финала TIMO 2019. На това състезание Сара Илиева спечели и шампионската купа - абсолютно първо място в световната класация във възрастова група V клас. Момичетата са част от отбора на “Отличниците на България”. Кампанията на “24 часа” отличава красивите умове на България. Сара е в VI клас и има над 70 медала и призови места по математика. Тя бе част от втория випуск на “Отличниците на България”. Година по-късно в елитния клуб влезе и по-малката Мартина, която е в III клас. В нейната колекция вече има 40 медала, включително и диамантен от World Mathematics Invitational от Фукуока, Япония, който печели през юли. ", "date": "2020.01.06", "title": "Отличнички на \"24 часа\" отново със злато по математика"}
{"url": "https://www.24chasa.bg/novini/article/8041930", "text": "Три автомобила закъсаха на пътя Шипка-Бузлуджа в снежните преспи. Няма данни за пострадали хора към този момент. На място са изпратени екипи на пожарната и полицията. Все още не е ясно колко души има в колите, предаде  Пътят е забранен за движение през целия зимен период, тъй като не се почиства и не се поддържа. Това за съжаление не е първият случай, когато младежи нарушават правилата за движение и влизат в забранената отсечка, за да си вдигат адреналина, карайки автомобилите си в дълбок сняг, уточняват властите.", "date": "2020.01.06", "title": "Автомобили закъсаха на забранения през зимата път Шипка-Бузлуджа"}
{"url": "https://www.24chasa.bg/novini/article/8042449", "text": "Държавният секретар на САЩ Майк Помпео е архитектът на убийството на иранския генерал Касем Сoлеймани, ръководещ елитните сили на Иран и смятан за един от най-могъщите хора в региона. „Вашингтон поуст“ съобщи, позовавайки се на свои източници, че от няколко месеца Помпео е убеждавал президента Доналд Тръмп да ликвидира ръководителя на елитното звено Ал Кудс. В крайна сметка Тръмп се е съгласил и е дал заповед за убийството на иранския военачалник. Сюлеймани бе убит при въздушна атака с дрон на летище в Багдад. Според членове на американската администрация Помпео може да използва случая за развитие на своята политическа кариера. Според източник в Белия дом бившият шеф на Пентагона Джим Матис никога не би се съгласил да убие Сoлеймани, предава \" \". Върховният лидер на Иран аятолах Али Хаменей бе начело на днешната траурна молитва в Техеран в памет на убития ирански генерал. Местните медии пишат, че милиони иранци са се събрали в Техеран, за да изпратят убития генерал. Отново се чуваха възгласи „Смърт за Америка“.", "date": "2020.01.06", "title": "Майк Помпео - aрхитектът на убийството на Сoлеймани"}
{"url": "https://www.24chasa.bg/novini/article/8042418", "text": "Китайската делегация, начело с вицепремиера Лю Хъ, ще замине на 13 януари за Вашингтон, за да подпише първата част от търговската сделка между двете страни, пише вестник „Саут Чайна морнинг пост“, позовавайки се на свои източници. Президентът на САЩ Доналд Тръмп написа в Twitter на 31 декември, че първата част от търговска сделка с Китай ще бъде подписана на 15 януари в Белия дом. Според изданието първоначално китайската делегация е трябвало да замине по-рано, но Пекин е трябвало да промени плановете си, след като Тръмп написа в Twitter, че ще подпише споразумение с \"високопоставени представители\" от Китай на 15 януари, допълни \" \". Според източници на вестника китайската делегация ще бъде във Вашингтон до 16 януари. Няма официална информация за посещението на вицепремиера Лю Хе в Съединените щати. На 13 декември Китай и САЩ обявиха, че са съгласували текста на първата част от търговското споразумение. Сред договорките им била и тази да не въвеждат една срещу друга нови наказателни мита, което трябваше да се случи на 15 декември", "date": "2020.01.06", "title": "Китай и САЩ подписват първата част от търговската сделка на 15 януари"}
{"url": "https://www.24chasa.bg/novini/article/8040719", "text": "Възможно ли е чрез прекратяване на жизнената дейност всъщност да се спаси човек? Американски учени разработват система за екстремно изстудяване на тялото, чрез което тежко ранени пациенти да се поставят в състояние на „контролирана смърт“ - без дишане и без сърдечна дейност. Целта е да се спечели време те да бъдат оперирани и след това върнати към живот. В медицината са познати няколко случая на хора, попаднали в леденостудени води, които обаче оживяват, въпреки че прекарват под повърхността повече от час. Мнозина обявяват това за „чудо“, но не и изследователите от Мерилендския университет в Балтимор. Те се опитват да открият причината за невъзможния на пръв поглед медицински феномен. Целта им е да разгадаят механизма на оцеляването и да го прилагат при пациенти, които имат нужда от допълнително време, за да бъдат спасени. Какво е обяснението всъщност? Професорът по хирургия Самюел Тишерман разяснява в лекция за TED: „Организмът на тези хора, попаднали в леденостудени води, се охлажда толкова бързо, че на практика защитава сърцето и мозъка.  Решихме да изпробваме дали е възможно да се постигне същият ефект в лабораторни условия. Нарекохме програмата Спешна консервация и реанимация (EPR), като основната цел е да се спечели време за операция.“ New Scientist съобщава, че екипът изпробва новаторска технология, която включва бързо охлаждане на мозъка до температура по-ниска от 10 градуса по Целзий, чрез вкарване в кръвоносната система на ледено студен физиологичен разтвор. Целта е постигане на анабиоза - почти пълно, но обратимо прекратяване на жизнената дейност.", "date": "2020.01.06", "title": "Контролирана смърт: Чрез екстремно изстудяване спасяват пациенти на границата на живота"}
{"url": "https://www.24chasa.bg/novini/article/8042498", "text": "Семейство Ъруин спаси живота на 90 000 животни, които са пострадали в огромните горски пожари в климатичната криза в Австралия, предаде Канал 3. Горските пожари бушуват из цяла Австралия вече повече от четири месеца и разрушават дивата природа. Последните данни съобщават, че приблизително половин милиард животни са били убити при див огън. Горските пожари са ежегодно срещани през сухите сезони в Австралия, но този път това ескалира в резултат на климатичните промени. Специалистът по климата Джеф Берардели каза пред \"CBS\", че Австралия е в разгара на тригодишна суша и температурата е достигнала рекордно високите три градуса над нормалната средна температура за годината. Хиляди доброволци са събрали ресурсите си за борба с пожарите, както и помощ, насочена към ранените животни. В помощ на ранените животни е зоопаркът в Австралия (Australia Zoo), основан от семейство Ъруин. Бинди Ъруин, дъщеря на ловеца на крокодили Стив Ъруин чрез Instagram уведоми всички, че зоологическата градина е в безопасност, тъй като в близост няма пожари. \"С толкова опустошителни пожари в Австралия сърцето ми се къса за хората и дивата природа, които са загубили толкова много\", каза тя. Зоологическата градина официално е лекувала над 90 000 пациенти, заяви Бинди в своя пост. Казвайки, че зоопаркът е по-натоварен от всякога, тя добави: \"Родителите ми посветиха нашата болница за диви животни в Австралия на моята красива баба. Ще продължим да я почитаме, като спасяваме колкото се може повече животи\". След това тя сподели тъжната новина за това как опосумът Blossom , жертва на горските пожари не може да бъде спасен. \"Имаме такъв невероятен екип, който работи ден и нощ, за да защити великолепни животни като Blossom. Това красиво момиче не успя да се справи макар да се бори усилено, за да спаси живота си\", каза Бинди в надписа. \"Това е сърцераздиращата истина. Всеки ден е битка да се изправим и да говорим за онези, които не могат да говорят за себе си. Сега повече от всякога трябва да работим заедно, за да направим промяна и да защитим нашата Майка Земя\", завърши Бинди.", "date": "2020.01.06", "title": "Семейството на Стив Ъруин спаси 90 хил. животни от пожарите в Австралия (Видео)"}
{"url": "https://www.24chasa.bg/novini/article/8042495", "text": "Федералният прокурор Джесика Ким е специалният пратеник на президента на САЩ Доналд Тръмп в България по въпросите на правосъдието и борбата с корумпирани високопоставени политици. Официалният пост на Ким е постоянен съветник по юридическите въпроси към Посолството на САЩ в България. В понеделник Ким бе заведена на  . Джесика Ким е изпратена от американското правосъдно министерство, което реално е главната прокуратура на САЩ. Към него е и Федералното бюро за разследване (ФБР). Ким е изпратена в България и Румъния, за да помогне в борбата с високопоставени корумпирани лица, прането на пари и организираната престъпност. Такъв пратеник на правосъдното министерство нямаше в посолството на САЩ от 2010 г. Идването на Ким в София бе обявено от посланик Мустафа дни след срещата на премиера Бойко Борисов с американския президент Доналд Тръмп във Вашингтон през ноември миналата година. “САЩ са готови да санкционират корумпирани български официални лица и техните семейства, за да помогне на България да засили своята демокрация и свободна пазарна икономика”, заяви  Джесика Ким е командирована в България от офиса на главния прокурор на САЩ в щата Охайо. Предстоящата в сряда първа сесия на стратегическия диалог България - САЩ, за която в София пристига заместник държавният секретар Дейвид Хейл е била официалният повод за срещата на Борисов и Мустафа, на която е присъствала и прокурорката, обясниха от правителствената пресслужба. В разговора обаче са дискутирани и въпроси, свързани с върховенството на закона в България, става ясно от съобщението на Министерския съвет. “Стратегическият диалог България-САЩ е от изключително значение за развитието на отношенията между двете страни. Целта е чрез надграждане на партньорството да бъдат постигнати конкретни резултати в ключови области от взаимен интерес като сигурност и отбрана, борба с тероризма, енергийна сигурност, правоприлагане, образование, връзки между народите”, изтъкнал Борисов. Веднага след разговорите си с Дейвид Хейл в сряда премиерът излита за Истанбул, където ще има среща с президентите на Турция Реждеп Ердоган и на Русия Владимир Путин, както  . В понеделник българският министър-председател официално е потвърдил, че ще уважи поканата на Ердоган да присъства на откриването на газопровода “Турски поток”. Поканата бе отправена на 29 декември миналата година, а Борисов бавеше отговора си до вчера. Очаква се в Истанбул той да има разговор с Путин и Ердоган за напредъка по строежа на “Балкански поток”.", "date": "2020.01.06", "title": "Джесика Ким, пратеник на Тръмп за корупцията, посети Бойко Борисов"}
{"url": "https://www.24chasa.bg/novini/article/8042463", "text": "Боен арсенал откриха полицаи в дома на мъж, когото арестували, защото запалил колата на съседа си. Рано сутринта на 5 януари мъж видял в пламъци колата на зет си. Колата е била паркирана пред къщата им в Долна Баня. След като извършителят бил задържан, в дома му открили газови револвери, газови пистолети и три въздушни пушки. Единият от пистолетите бил разглобен. В дома на 50-годишния мъж криминалистите открили и самоделно направена пушка с патрон в цевта. Освен него, Тодор Свиленов кътал 44 патрона от различен вид и калибър.По случая е образувано досъдебно производство.", "date": "2020.01.06", "title": "Мъж подпапи колата на съсед, в дома му е открит боен арсенал"}
{"url": "https://www.24chasa.bg/novini/article/8042545", "text": "Националната разузнавателна организация (МИТ) на Турция играе голяма роля в успеха на трансграничните операции, заяви днес турският президент Реджеп Тайип Ердоган, предаде Анадолската агенция. От 2016 година Турция извърши три антитерористични операции през границата си в Северна Сирия: \"Ефратски щит\", \"Маслинова клонка\" и \"Извор на мира\". Ролята на националното разузнаване в разрешаването на убийството на (саудитския журналист Джамал) Хашоги беше впечатляваща и накара нашата страна да се гордее на международно ниво, заяви Ердоган на церемония по откриването на нова централа на МИТ в Анкара, цитиран от БТА. По думите на президента \"с успешните дейности на МИТ Турция е получила възможност да може да действа навсякъде по света\". \"Нашата организация (МИТ), която от самото начало на сирийската криза играе активна роля на терен, е положила много голям труд за постигането на успеха на трансграничните ни операции. По същия начин сега тя изпълнява подобаващо полагащите й се ангажименти в Либия\", каза Ердоган. \"Искрено вярвам, че тя ще продължи да защитава интересите на нашата държава и народ във всеки един географски район без оглед на граници, разстояние и препятствия\", добави той. Миналата седмица турският парламент упълномощи президента да изпрати войници в Либия в подкрепа на международно признатото либийско правителство в Триполи начело с Файез ел Сарадж. В интервю за телевизия СиЕнЕн-Тюрк Ердоган заяви снощи, че Турция е започнала поетапно да изпраща военни в Либия, чиято задача е координация в команден център.", "date": "2020.01.06", "title": "Ердоган: Разузнаването ни играе голяма роля в операциите в Сирия и Либия"}
{"url": "https://www.24chasa.bg/novini/article/8042579", "text": "\"ДПС е избор на съдба! Не съжалявам, че избрах такава съдба.\" Това каза почетният председател на ДПС д-р Ахмед Доган в обръщение към членовете и симпатизантите на движението, което на 4-и януари навърши 30 г. от регистрирането си.", "date": "2020.01.06", "title": "Доган: ДПС е избор на съдба! Не съжалявам, че я избрах"}
{"url": "https://www.24chasa.bg/novini/article/8042604", "text": "Ирак няма да поиска всички военни служители на САЩ да напуснат страната незабавно. За целта се изготвя план, който ще предвиди конкретни стъпки за бавно преместване на американските войски от Ирак, заяви военният говорител Абдул Карим Халаф, цитиран от  . Той посочи: \"Иракското правителство се е подготвило за началото на изтеглянето на американските войски от страната. Дейностите на международната коалиция в Ирак ще бъдат ограничени до консултации, въоръжаване на иракските сили и обучение на военни служители, докато чуждите войски ще се оттеглят ... Последните американски въздушни удари са безумие, което прави невъзможно повече да се мълчи\". По-рано  , като в същото време той поиска Багдад да плати за авиобазата Балад, която е дом на иракската военновъздушна програма на самолетите Ф-16 на \"Локхийд Мартин\".", "date": "2020.01.06", "title": "Ирак постепенно намалява американските военни сили в страната"}
{"url": "https://www.24chasa.bg/novini/article/8042583", "text": "В Австралия продължават да бушуват близо 200 горски пожара. Опустошени са вече 6 милиона хектара - площ, по-голяма от територията на Нидерландия. Досега загинаха най-малко 24 души. Само в щата Виктория за изчезнали се водят седем души. Това  От пожарите пострадаха не само хора, но и безчет животни. На остров Кенгуру, който е любима туристическа дестинация, вече са загинали десетки хиляди коали. Пожарите са умъртвили поне половината от живеещите там около 50 000 коали, заяви за агенция Франс прес директорът на тамошния зоорезерват Сам Мичъл. Коалите са уникален животински вид, който се въди само в Австралия, а популацията им на остров Кенгуру е от изключителна важност за оцеляването на целия вид. Защото единствено там коалите не са заплашени от една опасна инфекциозна болест. Мичъл разказва още, че много от оцелелите животни са тежко пострадали от пожарите. Други пък са заплашени от гладна смърт, защото пожарите са унищожили техните ареали на препитание. Според оценките на специалисти, в Австралия вече са загинали десетки милиони животни. Въпреки частичните валежи, положението си остава драматично. Заради пушека и замърсяването на въздуха в столицата Канбера бяха затворени редица магазини и обществени сгради. Отменени бяха самолетни полети, а предпазните санитарни маски вече са дефицитна стока. Премиерът Скот Морисън съобщи, че ще мобилизира 3 000 запасняци от въоръжените сили. Правителството обеща да отпусне около 1,3 милиарда евро за възстановяване на засегнатите региони. Според настоящите оценки, в Австралия вече са изгорели поне 2 000 къщи. Подкрепа идва и от чужбина. Финансовите помощи от цял свят възлизат вече на повече от 15 милиона евро. Тези пари се влагат най-вече за подсилване на противопожарните служби. По около 300 000 евро дариха американската поп-звезда Пинк и прочутата холивудска актриса Никол Кидман. Британската кралица Елизабет Втора, която по конституция е и държавен глава на Австралия, също даде израз на своя потрес: „Дълбоко съм покрусена от информациите за продължаващите горски пожари и унищожителните последствия от тях\". Кралицата изрично благодари на всички участници в борбата срещу пожарите, които рискуват живота си в битката срещу пламъците. Внукът на кралицата принц Хари и неговата съпруга Меган също огласиха своето съчувствие към австралийците и призоваха да се събират помощи. Според тях, сегашната катастрофа трябва да се анализира в един глобален природен контекст. В кадър заедно с една фотография, която показва австралийски пожарникар, прегърнал спасена коала, те припомнят за пожарите в Калифорния и в Африка и за съсипването на Амазонската джунгла. Лекото захлаждане в Австралия обещава глътка въздух за хората. През идните дни се очакват и леки валежи по крайбрежието. Според властите обаче, това едва ли ще бъде достатъчно, за да се овладеят пожарите.", "date": "2020.01.06", "title": "Оцелелите животни в Австралия - пострадали или заплашени от гладна смърт"}
{"url": "https://www.24chasa.bg/novini/article/8042635", "text": "Автомобилният бранш е произвел само 4,7 милиона автомобила в Германия през 2019 г., заяви мощната индустриална федерация VDA. Това е спад от 9% на годишна база и най-ниската стойност на продукцията от 1997 г. насам, съобщава АФП. \"По-слабото международно търсене\" стои зад снижението, се казва в изявление на VDA, като се добавят и влиянието на технологичните промени и ограниченията на емисиите, които усложняват условията за производителите на автомобили - традиционен стълб на най-голямата икономика в Европа. Автомобилният износ от Германия за останалия свят падна дори по-рязко от производството, с 13% до 3,5 милиона, припомня Канал 3. \"Спадът в производството на автомобили означава, че Германия продължава да губи значение в световната автомобилна индустрия\", заяви Фердинанд Дуденхофер от Центъра за автомобилни изследвания. По света автомобилните пазари страдат от последиците от американския търговски конфликт с Китай. Миналата година производителите на автомобили се оплакаха, че намаляващото търсене в световен мащаб се причислява към необходимостта от огромни инвестиции в научни изследвания и разработки. Компаниите влагат пари във високотехнологични проекти като автоматизирано шофиране и пренасочват фокуса към хибридни или изцяло електрически превозни средства, докато се състезават за постигане на нови ограничения на емисиите. Данните на транспортния орган KBA показаха високопроходимите автомобили (SUV) изпреварващи компактните като най-популярния клас модели на вътрешния пазар. Много SUV се произвеждат не в Германия, а във фабрики, управлявани от многонационални производители на автомобили в чужбина. Това от своя страна прави компаниите по-уязвими от разстройства в международната търговия. В проучване, публикувано през декември, Дуденхофер прогнозира, че германското производство на автомобили ще започне да нараства отново през 2021 г. след спада тази година.", "date": "2020.01.06", "title": "Автомобилостроенето в Германия с 22-годишно дъно"}
{"url": "https://www.24chasa.bg/novini/article/8042657", "text": "\"От името на Българската социалистическа партия и от свое име, моля приемете нашите искрени поздравления по случай избирането Ви за президент на Хърватия. Убедени сме, че Вашият политически опит и задълбочените Ви познания в държавните дела ще донесат нова перспектива и форма на разбирателство.\" С тези думи председателят на БСП Корнелия Нинова поздрави новоизбрания президент на Република Хърватия Зоран Милович, съобщиха от пресцентъра на партията. В поздравителния адрес Нинова посочва още, че тази победа доказва, че и днес левите ценности са важни и че те съставляват голяма част от възгледите, надеждите и очакванията на хората. \"В тези времена на несигурност за Европа ние, политиците, трябва да се стремим към стабилност и единство\", казва още Нинова. В адреса си от името на БСП тя пожелава успешно Председателство на Съвета на ЕС и успех в постигането на поставените приоритети.", "date": "2020.01.06", "title": "Корнелия Нинова поздрави новоизбрания президент на Хърватия Зоран Милович"}
{"url": "https://www.24chasa.bg/novini/article/8042680", "text": "Илон Мъск планира да посети церемония по отбелязването на първите доставки на произведени в Китай коли \"Tesla до клиентите, твърдят източници на Bloomberg, запознати с въпроса. Tesla, която вече произвежда по повече от 1000 седана Model 3 седмично в завода си, намиращ се в покрайнините на Шанхай, вече достави електромобили на избрана група от служители на 30 декември. Днес обаче започват първите доставки до широката публика. Всичко това се случва в предизвикателно време за китайския пазар на автомобили, където прогнозите сочат трети пореден годишен спад на общите продажби, предаде \" \". През ноември приходите от продажбата на електромобили се свиха с 42% спрямо година по-рано, докато правителството оттегляше субсидиите върху покупките. В опит да привлече купувачите, Tesla намали цената на произвеждания в Китай Model 3 с 9%, така че тя да се доближи до предлаганата от някои местни компании за електромобили. Освен това компанията на Мъск може да намали цените още с увеличаването на локализацията на компонентите, твърдят източниците, запознати с въпроса. \"Търсенето на нашите местни модели е много добро“, коментира миналата седмица Алън Уан, генерален мениджър на Tesla в Китай. Американската компания не е отговорила веднага на запитването за коментар по темата. „Tesla бърза да започне доставките преди други световни марки да вкарат още електромобили“, коментира Джан Ян, анализатор в LMC Automotive в Шанхай. „Това е опит да превземе пазара“.", "date": "2020.01.06", "title": "Мъск в Китай за първите доставки на произведени в Шанхай \"Тесла\""}
{"url": "https://www.24chasa.bg/novini/article/8042711", "text": "Шофьорите или собствениците на тежкотоварни камиони и автобуси, които след въвеждането на толсистемата в търговска експлоатация ще плащат за ползването на пътната мрежа на база на изминато разстояние - тол, от днес - 6 януари, могат да се запознаят с един от начините за това, съобщиха от Агенция \"Пътна инфраструктура\". На сайта на Националното толуправление www.bgtoll.bg, чрез бутон в раздел \"Тол\", може да се тества покупката на маршрутна карта с виртуално плащане за нея. При тази толуслуга превозвачите плащат предварително за изминаването на точно определен маршрут като посочват начална и крайна точка, както и до четири междинни локации по желание. Необходимо е да се посочат още максималното натоварване на превозното средство, емисионния му клас, броя оси и регистрационния му номер. След коректно въвеждане на данните системата предоставя на водача подробна информация за платените участъци от пътя и дължимата такса. Превозвачът има 24 часа от часа на активирането на маршрутната карта, за да измине предварително определеното разстояние като следва строго маркираните точки. Началната и крайната точка са от изключителна важност, посочват от АПИ. Маршрутната карта е с посока на движение, която трябва да се спазва. Тестването на услугата позволява и виртуалното й заплащане, като в края на процедурата се изписва напомняне към потребителя да провери отново всички данни, преди да се пристъпи към плащане. Агенция \"Пътна инфраструктура\" ще предлага маршрутни карти чрез познатите канали за продажба на е-винетки досега -сайта bgtoll.bg, мобилното приложение BGTOLL, терминалите за самотаксуване, както и на гише на основните гранични контролно-пропускателни пунктове - ГКПП \"Калотина\", ГКПП \"Капитан Андреево\", ГКПП \"Кулата\", Дунав мост - Русе, Дунав мост - Видин, ГКПП \"Силистра\", ГКПП \"Станке Лисичково\" и ГКПП \"Илинден\", а също и в 27 областни пътни управления в цялата страна. Маршрутна карта ще се предлага и в търговската мрежа на партньорите на АПИ - националните и европейски доставчици на услуги. Тя ще може да се активира до два дни предварително, ако потребителят не е регистриран в системата, и до седем дни предварително, ако се регистрира с електронен адрес. При възникнали въпроси водачите или собствениците на тежкотоварни превозни средства могат да се обръщат към информационния център на Националното толуправление на телефон 0700 10 876.", "date": "2020.01.06", "title": "Превозвачите могат да си купят маршрутна карта от сайта за толсистема"}
{"url": "https://www.24chasa.bg/novini/article/8042732", "text": "Британският премиер Борис Джонсън и иракският му колега Адел Абдел Махди се съгласиха днес в телефонен разговор за необходимостта от намаляване на напрежението в Близкия изток, съобщи канцеларията на Джонсън, цитирана от Ройтерс. Според съобщението двамата лидери са решили също да работят съвместно за намирането на дипломатически изход от създалата се ситуация след убийството край Багдад на иранския генерал Касем Солеймани при въздушен удар на САЩ. \"Премиерът подчерта непоколебимия ангажимент на Обединеното кралство за стабилността и суверенитета на Ирак и изтъкна важността от продължаването на борбата срещу общата заплаха от Даеш [Ислямска държава]\", се казва в съобщението на Даунинг стрийт 10, предаде БТА. ", "date": "2020.01.06", "title": "Премиерите на Великобритания и Ирак\nне искат напрежението в Близкия изток"}
{"url": "https://www.24chasa.bg/novini/article/8042707", "text": "Решението на Иран да се откаже от ограниченията върху обогатяването на уран може да бъде първата стъпка към края на сключеното през 2015 г. ядрено споразумение с шестте големи сили, заяви днес германският министър на външните работи Хайко Маас, цитиран от Ройтерс. Очакваше се Иран да обяви през уикенда новата си позиция по споразумението. Решението му обаче съвпадна с голяма ескалация на враждебните действия със САЩ, след като високопоставеният ирански военен командир Касем Солеймани бе убит в петък в Багдад при удар, нанесен от американски дрон. \"Със сигурност искаме да говорим с Иран отново. Това, което обаче беше обявено, не отговаря на споразумението\", заяви Маас пред радио Дойчландфунк. Той добави, че германски, френски и британски представители ще обсъдят ситуацията днес. \"Ситуацията не стана по-проста и това може да е първата стъпка към края на това споразумение, което би било голяма загуба, така че сега ще трябва да обмислим (положението) много отговорно\", добави Маас. Междувременно руското министерство на външните работи заяви, че не вижда заплаха от разпространение на ядрените оръжия след решението на Иран да се откаже от ограниченията върху обогатяването на уран, предадоха Ройтерс и ТАСС. В коментар на министерството, публикуван на сайта му, се казва, че отказът на Техеран от ограниченията върху развитието на неговите мощности и технологични възможности по обогатяване на уран, предвидени в Съвместния план за всеобхватни действия (СПВД, както се нарича официално споразумението между Техеран и световните ядрени сили от 2015 г.), \"не представлява заплаха от гледна точка на неразпространението на ядреното оръжие\". \"Иран осъществява всички свои действия в тясно взаимодействие и под постоянен контрол от страна на МААЕ (Международната агенция за атомна енергия). Отбелязваме заявената от иранското ръководство привързаност към сътрудничество с агенцията, готовността му да го поддържа на предишното равнище, което е безпрецедентно както по мащабите си, така и по дълбочината на проверките\", заяви руското външно министерство, цитирано от ТАСС. В същото време то призова всички страни по СПВД да прилагат всички усилия за запазване на споразумението и за неговата устойчива реализация. \"Приетите от иранската страна на 5 януари решения за принудително продължаване на спирането на доброволните задължения, произтичащи от СПВД. . . са следствие от натрупалите се по споразумението противоречия, за преодоляването на които всички сегашни страни участнички трябва да продължат усилено да работят\", посочи руското външно министерство. То призова всички страни по споразумението да не създават допълнително напрежение и неопределеност за перспективите пред СПВД, който \"остава глобално достояние\". Русия запазва пълна привързаност към ядрената сделка след последното решение на Иран и \"настоятелно призовава всички партньори да не отстъпват от пътя, зададен със СПВД, и да създават условия за връщане на неговата реализация в устойчиво русло\", каза още руското външно министерство.", "date": "2020.01.06", "title": "Маас: Решението на Иран за урана може да доведе до края на ядрената сделка"}
{"url": "https://www.24chasa.bg/novini/article/8042822", "text": "Роден е във Варна. През 1971 г. завършва живопис в Художествената академия при проф. Панайот Панайотов. Работи в областта на живописта, графиката, монументалните изкуства. Участва във всички общи и национални изложби у нас, както и в представителни изложби на съвременно българско изкуство в Европа, САЩ, Мексико, Канада, Индия, Япония. Притежател е на Голямата награда от Първия международен конкурс за млади живописци (1976),наградата „Захари Зограф“ (1977), наградата на Биеналето за живопис в Букурещ (1979), Наградата на Римската академия за съвременни изкуства „Медуза ауреа“ (1980), и още други награди. Дългогодишен директор е на Градската галерия „Борис Георгиев“ във Варна. Негови са думите: „Вдъхновението е повишено емоционално състояние на духа, при което отпадат всички трудни въпроси и непосилното става възможно. Тези мигове – кратки или дълги – са истинският ни живот.“", "date": "2020.01.06", "title": "Почина големият художник Ванко Урумов"}
{"url": "https://www.24chasa.bg/novini/article/8042861", "text": "Главният преговарящ на ЕС за Брекзит Мишел Барние ще придружи председателя на Европейската комисия Урсула фон дер Лайен при посещението й в сряда в Лондон, предаде ДПА. Двамата ще се срещнат за първи път официално с британския премиер Борис Джонсън, откакто той спечели парламентарните избори миналия месец, предава БТА. Срещата е насрочена във връзка с надеждите на Джонсън да ускори процеса по одобрението от британския парламент на сключената от него с ЕС сделка за Брекзит. Това изглежда все по-вероятно, предвид факта, че Консервативната партия на премиера сега разполага с абсолютно мнозинство в парламента след последните избори, отбелязва ДПА. Разговорите няма да се съсредоточат върху бъдещото търговско споразумение между Брюксел и Лондон, смятано за една от най-важните преговорни теми, заяви днес говорителят на Фон дер Лайен, Ерик Мамер. \"Срещата ще се състои за обсъждане в неговата цялост на излизането на Великобритания от ЕС\", каза Мамер. Той уточни, че разговорите за търговско споразумение ще се състоят, след като Великобритания напусне ЕС.", "date": "2020.01.06", "title": "Фон дер Лайен няма да преговаря за търговското споразумение с Джонсън"}
{"url": "https://www.24chasa.bg/novini/article/8043432", "text": "В цял свят трескаво се плетат стотици защитни одеяла, къщички и торбички за останалите без подслон и пострадали от пожарите в Австралия животни, съобщи Ройтерс.  Занаятчийската гилдия за подпомагане на животните съобщи, че са засипани от предложения за помощ след призива си за набиране на доброволци за изработване на завивки за прилепи, торбички за бебета кенгуру, птичи гнезда, ръкавички за коали, къщички за опосуми и други видове защита за торбестите животни. Дарения вече пристигат от групи доброволци от САЩ, Великобритания, Хонконг, Франция и Германия, предаде БТА.  Отговорът на призива ни беше забележителен, каза Белинда Ореляна, основател на гилдията. Тя поясни, че организацията й създава и доставя защитните продукти на спасителните екипи, които се грижат за засегнатите животни в цялата страна. Търсенето нараства и има спешна нужда от дарения. Гилдията е създадена преди няколко месеца с цел да произвежда легла и завивки за кучета и котки. Фейсбук страницата й вече има 75 000 последователи. През последните седмици горските пожари в Австралия обхванаха осем милиона хектара и според експерти загиналите в пламъците диви и домашни животни са над половин милиард. Стотици хиляди са ранени или са изтласкани от зоните си на обитаване.", "date": "2020.01.06", "title": "В цял свят се плетат одеяла за засегнатите животни от пожарите в Австралия"}
{"url": "https://www.24chasa.bg/novini/article/8043483", "text": "Политическата криза в Косово се задълбочава. Точно 3 месеца след извъндерните парламентарни избори лидерът на националистическото движение \"Самоопределение\" Албин Курти се срещна с президента Хашим Тачи и му представи списък с кандидати за един вицепремиер и петима министри, предава  . \"Самоопределение\" спечели вота на 6 октомври, но може да управлява само в коалиция с втория по сила Демократичен съюз на Косово, начело с Иса Мустафа. Двете партии не успяват и до този момент да се разберат за обща програма за управление. Президентът Тачи обяви във \"Фейсбук\", че е дал срок на Курти до два дни да представи пълен състав на евентуалното си правителство. От партията на Мустафа обаче разкритикуваха и Тачи, че няма правомощия да поставя срокове, и Курти - че е постъпил некоректно спрямо евентуалния си коалиционен партньор. Сред номинациите за министри, които лидерът на \"Самоопределение\" е представил пред президента, прави впечатление тази за министър на външните работи. Кандидатът е Блерим Река, който през пролетта на миналата година беше кандидат за президент на Северна Македония, но отпадна в първия кръг на изборите.", "date": "2020.01.06", "title": "Задълбочава се политическата криза в Косово"}
{"url": "https://www.24chasa.bg/novini/article/8043522", "text": "Аквариум и технологична фирма в щата Масачузетс разработват съвместен проект за опазване на китовете чрез налюдение от космоса, предава Асошиейтед прес, цитирана от БТА.  Аквариумът \"Ню Инглънд\" в Бостон и компанията \"Дрейпър\" от Кембридж са убедени, че съхраняването за бъдещите поколения на тези морски гиганти се нуждае от нови, високотехнологични решения. За целта ще бъдзат използвани спътници, сонари и радари, за да могат учените да добият по-точна представа за броя на китовете, обитаващи океаните. Проектът носи названието \"Преброяване на китовете от космоса\". В него ще се използват най-различни източници на данни - от тези, предоставени от Европейската космическа агенция, до любителите-радиооператори, за да се изготви подробна карта на движението на китовете в океаните. Екипи природозащитници ще могат след това да осъществяват преки наблюдения на тези морски бозайници и тяхното местоположение. Проектът е получил финансиране от 1 милион долара, като той ще се реализира в продължение на няколко години. Досега въздушното наблюдение беше най-разпространеното за следенето на китовете в океаните. Но този метод е прекалено скъп и зависи от метеорологичните условия. В новото преброяване ще бъдат изполбзвани специално разработени алгоритми, зада се обработят всички получени данни ,така че ще може да се постигне глобално проследяване на придвижването на китовете.", "date": "2020.01.06", "title": "Преброяването на китовете от космоса ще спомогне за тяхното съхраняване като вид"}
{"url": "https://www.24chasa.bg/novini/article/8043526", "text": "Руското министерство на външните работи заяви днес, че избирането на нов председател на венецуелския парламент е резултат от легитимна демократична процедура, предадоха Ройтерс и ТАСС. В изявлението се посочва, че процедурата по избирането на новия шеф на Националното събрание е станало съобразно процедура, която способства за \"връщането на вътрешновенецуелската политическа борба в конституционното поле\", предаде БТА. Вчера социалистическият режим във Венецуела обяви Луис Пара за нов парламентарен председател, след като войници попречиха на опозиционните депутати да влязат в сградата на законодателния орган. След това  Действията на венецуелските военни срещу опозиционните депутати бяха заклеймени от десетки държави като посегателство срещу демокрацията, отбелязва Ройтерс. Групата от Лима от своя страна поздрави Хуан Гуайдо за преизбирането му за председател на венецуелския парламент и като изпълняващ длъжността президент на страната, предаде Франс прес. Изявлението бе публикувано от външното министерство на Перу. Групата от Лима бе създадена през 2017 г., за да търси изход от кризата във Венецуела. Тя включва десетина латиноамерикански държави и Канада. През януари миналата година Хуан Гуайдо се самопровъзгласи за и. д. президент на Венецуела в качеството си на председател на парламента, тъй като според него президентът социалист Николас Мадуро е бил преизбран през 2018 г. незаконно с измами. Гуайдо бе признат за временен държавен глава на Венецуела до произвеждането на нови президентски избори от петдесетина държави, сред които и Съединените щати.", "date": "2020.01.06", "title": "Руското МВнР: Председателят на парламента на Венецуела е легитимно избран"}
{"url": "https://www.24chasa.bg/novini/article/8043551", "text": "Силите на либийския командир Халифа Хафтар обявиха днес, че са превзели крайбрежния град Сирт, предаде Ройтерс. Говорител на базираната в източната част на страната т. нар. Либийска национална армия (ЛНА) каза, че тя е установила контрол над Сирт с бързо настъпление. \"Върховният главнокомандващ (Халифа Хафтар) взе решение за добре планиран, превантивен удар и по-малко от три часа по-късно ние сме в сърцето на Сирт\", заяви цитираният Ахмед ал Мисмари, съобщава БТА. Ако се потвърди, завладяването на Сирт, разположен в центъра на средиземноморското крайбрежие на Либия, би било сериозна стратегическа придобивка за Хафтар. От април м. г. ЛНА под негово командване се опитва да превземе Триполи, където заседава поддържаното от ООН либийско правителство на националното съгласие (ПНС). Силите на ПНС контролираха Сирт от края на 2016 г., когато изтласкаха оттам бойците на групировката \"Ислямска държава\" с помощта на американски въздушни удари, припомня Ройтерс.", "date": "2020.01.06", "title": "Силите на Хафтар обявиха, че са превзели\nкрайбрежния град Сирт"}
{"url": "https://www.24chasa.bg/novini/article/8043569", "text": "Прокурор в Солун повдигна днес обвинения на двама души, които бяха арестувани във връзка със смъртта на 28-годишен български футболен запалянко в неделя вечер в Солун, предаде агенция АНА-МПА. Двамата заподозрени - на 24 г. и на 26 г., са обвинени в причиняване на смъртоносни наранявания и в сътрудничество за умишлено причиняване на тежки телесни повреди. Срещу тях са повдигнати и обвинения в предизвикване на смут, унищожаване на собственост, нарушаване на обществения ред и други, предаде БТА.  Заподозрените бяха изправени пред съдия, който им определи срок до следващия четвъртък да подготвят своите показания. Дотогава те остават в ареста. Двамата заподозрени бяха идентифицирани чрез записи от камери в близост до инцидента. Единият от тях е син на полицай. Очаква се през следващите 24 часа да бъде готов и докладът от съдебно-медицинската експертиза за причината за смъртта на българския младеж. Жертвата и други български граждани били нападнати от група с маски на лицата, въоръжена с различни предмети. В резултат на нападението 28-годишният български гражданин е паднал на улицата, където е бил прегазен от преминаващ автомобил. Очаква се аутопсията да покаже дали смъртта е причинена от побоя или от колата. Прокурорът е взел решение да отдели делото срещу двамата мъже от това срещу шофьора на автомобила - 26-годишна жена, която се е предала на властите и е била освободена по-късно без принудителна мярка. Срещу нея са повдигнати обвинения за причиняване на смърт по непредпазливост и изоставяне на жертвата. По нейния случай е образувано предварително производство, в което ще бъдат взети предвид доклада от пътна полиция и този от съдебна медицина.", "date": "2020.01.06", "title": "Обвиняват тримата задържани за смъртта на българския футболен запалянко"}
{"url": "https://www.24chasa.bg/novini/article/8043501", "text": "Съединените щати разкритикуваха днес Русия и Китай за мълчанието им след нападението срещу американското посолство в Багдад, предаде Франс прес. Постоянното представителство на САЩ в ООН каза, че 27 членки на световната организация са осъдили атаката, извършена на 31 декември. Тяхната реакция \"контрастира с мълчанието на Съвета за сигурност на ООН заради две постоянни членки - Русия и Китай - които се противопоставиха на приемането на декларация\", осъждаща нападението, каза американската мисия в комюнике, съобщава БТА. В текста се подчертава, че \"когато се забранява на Съвета за сигурност да направи най-елементарно изявление за неприкосновеността на дипломатическите и консулските помещения, това заплашва\" авторитета на този орган на ООН. На 31 декември проирански настроени иракски демонстранти нападнаха посолството на САЩ в Багдад в знак на протест срещу американски удари по позиции на подкрепяното от Иран паравоенно формирование Катаиб Хизбула. Тази групировка е обвинявана, че стои зад извършения дни по-рано обстрел срещу военна база в Северен Ирак, при която загина американски гражданин. В отговор на нападението срещу посолството САЩ убиха в петък в Ирак иранския генерал Касем Солеймани и неговия иракски сътрудник Абу Махди ал Мухандис.", "date": "2020.01.06", "title": "САЩ: Русия и Китай мълчат за нападението срещу посолство ни в Багдад"}
