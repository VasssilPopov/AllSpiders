{"url": "https://www.24chasa.bg/novini/article/6990282", "text": "Салдото по консолидираната фискална програма за юли ще е положително в размер на 2 023,8 млн. лв., или 1,9 % от прогнозния БВП, отчетоха от финансовото министерство. Приходите и помощите ще са 22,5 млрд.лв., като спрямо юли 2017 г. Ръстът спрямо предходната година се дължи основно на по-високите приподи- с 2 млрд.лв., отчитат експертите на финансовия министър Владислав Горанов. Разходите за първото полугодие са 20, 5 млрд.лв. За сравнение разходите по КФП за същия период на 2017 г. бяха в размер на 18 млрд.лв. Увеличените разходи се дължат на по-високия размер на здравноосигурителните и социалните плащания, и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.. Частта от вноската на Република България в бюджета на ЕС, изплатена към 31.07.2018 г. от централния бюджет, възлиза на 654,4 млн. лв.", "date": "2018.07.31", "title": "Горанов очаква 2 млрд. лв. излишък за юли"}
{"url": "https://www.24chasa.bg/novini/article/6990395", "text": "Българските политици и чиновници почиват в 115 обекта с представителни и социални функции, почивни станции и обекти за обучение, собственост на държавата. Цените на нощувките в тях са почти символични - например 5 лв. в базите на МРРБ, 7,50 лв. в тези на МВР.Това е записано в доклад на Световната банка, поръчан от МС. 83% от тези имоти генерират загуби - средно 230 хил. лв. на съоръжение през 2016 г. Общо за проверените 115 бази - 22 млн. лв. Като пример за базите с големи загуби е резиденцията на МС Почивната станция на МВР “Лазур” в Несебър пък е отчела загуба от 600 хил. лв. Освен финансовите загуби държавата няма стратегия за управлението на обектите с представителни и социални функции. Това, че те работят на цени, по-ниски от пазарните изкривява конкурентната среда и е предизвикателство за частните обекти, смятат от Световната банка. Експертите са категорични, че управлението на обектите е поверено на държавни служители без специализирани познания или умения. Тъй като тези обекти са собственост на различни миншстерства, няма равен достъп до тях за всички държавни служители. Някои от държавните обекти работят без валидни сертификати за категоризация, а Много от обектите са достъпни за външни посетители, които плащат от 15% до 100% над стандартната ставка за служителите. Дори и тази надценка не прави цените пазарни и така министерствата субсидират почивките и външните гости. Тъй като нямат изискване да обслужват приоритетно провеждането на семинари и конференции, допълнителен разход е наемането на хотели. Държавата да се оттегли от ведомствените почивни бази и да не се конкурира с частния сектор, а да се концентрира в основните си функции, е основният извод от доклада.", "date": "2018.07.31", "title": "Доклад: Държавата губи от почивни станции,  да се оттегли от тях (Обзор)"}
{"url": "https://www.24chasa.bg/novini/article/6990413", "text": "Японският министър на отбраната Ицунори Онодера заяви, че Токио е поискал от Москва да ограничи военната си активност на оспорваните Курилски острови, предаде Ройтерс. \"Поискахме от руската страна да вземе специални мерки, защото Русия засилва военния си потенциал на четирите северни острова\", заяви министър Онодера след среща с руския си колега в Москва. СССР анексира Курилските острови от Япония в края на Втората световна война. Онодера заяви също, че наземните системи \"Иджис\" за отбрана от балистични ракети имат за цел да защитават Япония и не представляват заплаха за Русия. Министрите на отбраната на двете страни са се договорили през октомври тази година руският Тихоокеански флот да посети японското пристанище Хакодате, предаде ТАСС. Москва и Токио призовават още всички въвлечени страни да проявят гъвкавост и сдържаност, за да не допуснат провал на преговорите по разрешаване на конфликта на Корейския полуостров, заяви руският външен министър Сергей Лавров на пресконференция след края на срещата на министрите на отбраната и външните работи на Русия и Япония в Москва. Двете страни са се договорили да си сътрудничат по въпроса за ядреното разоръжаване на Северна Корея, заяви Онодера на пресконференцията. Япония и Русия се споразумяха да провеждат всяка година консултации на равнище заместник министри на външните работи и отбраната, добави японският първи дипломат Таро Коно.", "date": "2018.07.31", "title": "Токио иска от Москва да ограничи военната си активност на Курилските острови"}
{"url": "https://www.24chasa.bg/novini/article/6990433", "text": "Пасажери на авиокомпанията \"Райънеър\" напуснаха самолета на международното летище на Барселона поради подпалил се мобилен телефон, предаде ТАСС, цитирайки информация на превозвача, публикувана в Туитър. Самолетът пътуваше за Ибиса. Според в. \"Мундо депортиво\", цитиран от БТА, инцидентът се е случил в момент, когато пилотът се е готвел да започне маневри за излитане. След запалването на електронното устройство е бил задействан извънредният протокол, предвиждащ евакуацията на намиращите се на борда с помощта на надуваем ръкав. Няма пострадали при инцидента.", "date": "2018.07.31", "title": "Мобилен телефон запали самолет на \"Райънеър\" на летището на Барселона (Видео)"}
{"url": "https://www.24chasa.bg/novini/article/6990315", "text": "Първата у нас лаборатория за ДНК тест за генетични заболявания на плода бе открита днес в най-голямата АГ болница “Майчин дом”. Така повече родители ще имат достъп до по-безопасните методи за проверка, тъй като досега пробите се изпращаха в чужбина и това допълнително оскъпяваше процедурата. В лабораторията ще се извършват тестове за ранно откриване на генетични аномалии като синдром на Даун, на Едуардс или на Патау. Новите методи позволяват това да се случи само чрез венозна кръв от ръката на майката, както и да се приложат още в началото на 3-ия месец от бременността за разлика от други методи,, които се правят след 4-ия месец. В прегледите през първия триместър е включено ултразвуково изследване и биохимичен кръвен тест. С резултатите от тях и допълнителни параметри като възраст на майката например се изчислява възможен риск от генетични заболявания на плода, но без да се изследва неговата ДНК. “Досега на жените, при които регистрирахме бременност с повишен риск, се налагаха допълнителни генетични изследвания, свързани с манипулации, реално носещи риск за бременността и плода. С откриването на лабораторията популярните и навлезли в широката медицинска практика неинвазивни тестове стават възможни и у нас”, обясни проф. Алексей Савов, завеждащ новата лаборатория. Рисков метод е амниоцентезата. Резултатът от нея е с висока точност, но тъй като се взимат околоплодни води, изследването крие риск за плода и бременността. Според проф. Савов 15 000 - 16 000 жени годишно се изследват за гентични аномалии, като броят им всяка година се увеличава. “Лабораторията за неинвазивен скрининг ще направи революция в диагностиката на бременните жени в начален стадий”, каза шефът на “Майчин дом” доц. Иван Костов. “Хубаво е, че България има достъп до подобен тип изследвания, особено за жените над 30 г.”, подчерта и зам. здравният министър Бойко Пенков. Лабораторията е разработена с подкрепата на министерството, но изграждането ѝ е финансирано със средства на самата болница - една от малкото без задължения. Заедно с лабораторията бе открит и напълно обновеният Медицински център.", "date": "2018.07.31", "title": "“Майчин дом” откри първата  у нас лаборатория за ДНК тест за генетични заболявания на плода"}
{"url": "https://www.24chasa.bg/novini/article/6990440", "text": "Промяна в правилата за регулирането на потока от туристи, качващи се на Айфеловата кула, стана причина за дълги опашки пред популярния туристически обект и то в разгара на горещата вълна, заляла Франция, предаде Ройтерс, цитирана от БТА. Управата на 324-метровата кула реши този месец, че един от асансьорите ще е за онези, които си запазват и купуват билети онлайн. Другият е оставен за онези, които купуват билетите в деня на посещение на място. Така тези, които пристигат в подножието на кулата без билет, трябва да чакат на дълга виеща се опашка, понякога по три часа, за да се качат на асансьора. Чакащите с недоволство проследяват как опашката за другия асансьор е доста по-малка. Всичко това се случва при температури от 38 градуса по Целзий. Говорител на туристическия обект отхвърли твърденията, че новата система води до по-дълги опашки и заяви, че интересът към обекта е все по-голям, особено през лятото. Работещите на Айфеловата кула обаче заплашиха със стачка за утре. Те определят новата система за регулиране на посетителите като \"чудовищна\". Сега се водят преговори между управата на кулата и синдиката Обща конфедерация на труда. Очаква се някакво решение по въпроса да бъде взето утре.", "date": "2018.07.31", "title": "Служителите на Айфеловата кула плашат със стачка, текат драматични преговори"}
{"url": "https://www.24chasa.bg/novini/article/6990388", "text": "“Докладът на Световната банка е направен от данни за 2015 г. и 2016 г. С много от изводите сме съгласни. Но изчисляването на заплатите не е коректно”, заяви вътрешният министър Валентин Радев по повод  Според Радев от министерството се връщат в бюджета 74% от средствата за заплати и това не е взето предвид. Преди последното увеличение възнагражденията в МВР били много по-малки от другите системи, сега са изравнени, но по-ниски от други служби за сигурност. По другата препоръка - за намаляването на областните дирекции, Радев каза, че това може да стане, но след като държавата направи нови области. “Над 20% е администрацията в МВР. Цифрата е 7887 души. Със сигурност ще има промени”, каза още Радев. Предвижда се служители от администрацията да се преквалифицират и да работят на терен. 1364 са новоназначените служители с полицейски функции към края на юли, посочи министърът. България не се нуждае от повече полицаи, а от оптимизация на полицейските си служби. 28-те областни дирекции на МВР могат да се свият до седем - шест в регионите за планиране и още една за София. Администрацията в службите е прекалено голяма. Ако бъдат съкратени 1500 служители, основно счетоводители, домакини и други и се реформират областните дирекции, на година. Това е основният извод в доклад на Световната банка, който изследва ефективността на разходите за полицейска и противопожарна дейност за 2016 г. Докладът е поръчан от финансовото министерство. Персоналът на МВР е сред най-добре платените със среден месечен разход на човек от 1776 лв. Като се отчетат разликите в дохода на глава от населението, заплатите на полицейските служители са на същото равнище като в Швеция и Словения, и по-високи от Дания, Естония, Литва и Латвия. 75% от разходите и 50% от работещите са концентрирани в областните дирекции на полицията, в ГД “Национална полиция” и в пожарната, установяват експертите. И сочат три предизвикателства пред МВР. Първото е слабото доверие към надеждността на тези служби, което остава най-ниското в ЕС. Второто предизвикателство е, че разходите ни за обществен ред и безопасност са сред най-високите от страните в региона. Третият проблем е, че големите разходи за персонал оставят малко ресурс за подновяване на автопарка, униформи и предпазни облекла, внедряване на нови технологии. Експертите на банката препоръчват нов модел на заплащане и по-добро управление на ресурсите. Обещанието да има и увеличаване на разходите, а чрез правилно разпределение на работещите в системата полицаи и оптимизация на разходите, категорични са от Световната банка. Според тях с 312 полицаи на 100 000 души население България е съвсем близо до средната стойност за ЕС от 313 полицаи и малко над от световния мащаб - 300 полицаи на 100 000 души. МВР продължава да е най-големият работодател с 45 374 служители, като броят на работещите в администрацията е 8778 души, което е повече от централната администрация на всички министерства, заедно.", "date": "2018.07.31", "title": "Валентин Радев: Не е коректно да се твърди, че полицаите вземат колкото в Швеция (Обзор)"}
{"url": "https://www.24chasa.bg/novini/article/6990359", "text": "Допълнителни 150 млн. лв. ще отпусне държавата догодина за хората с увреждания. Това заяви премиерът Бойко Борисов след среща с майките на деца с увреждания, представителните организации, социалния министър Бисер Петков, здравния Кирил Ананиев, вицепремиера Томислав Дончев и омбудсмана Мая Манолова. Участниците в срещата си стиснаха ръцете до края на годината да се допълни регистърът на хората с увреждания с данни от здравното министерство. По този начин За регистъра в Агенцията за хората с увреждания бяха похарчени над 5 млн. лв., но той не работи. “Обновяването на информационната система и тази проверка, която ще направим, ще покажат дали всичките 700 хил. хора с увреждания се нуждаят от помощ. Дали всички тези 88 хил., които имат право на чужда помощ, се нуждаят от нея и дали те са реално съществуващи. Защото като няма електронен регистър, може да има и злоупотреби, така че може и да се спестят пари”, обясни Борисов. Всички страни се обединиха, че трите закона - за хората с увреждания, за личната помощ и за социалните услуги, трябва да са готови до края на септември. Спорната тема се оказа медицинските и помощните средства за хората с увреждания и под коя шапка да са. Министерството на здравеопазването в момента подготвя стандарт за помощните средства. “От март настояваме да отидат под шапката на МЗ, да има ясни и точни стандарти, така че тези средства да не увреждат допълнително хората с увреждания. Има воля в правителството да се засили контролът за разходването на средствата в това направление”, каза Адриана Стоименова от национално представителните организации. Сега търговците продават слуховите апарати на двойно по-високи цени. Една от най-разпространените схеми е като често хората и доставчиците си разделят помощта. “Сигналите, които имат родителите на деца с увреждания за нередности - особено за колички, слухови апарати и подобни, веднага ще ги даваме за проверка от полицията или прокуратурата. Разбрали сме се да станем активни участници, а не само наблюдатели”, категоричен бе Бойко Борисов. Майките за пореден път поискаха личен асистент. Те излязоха с оптимизъм от срещата, но палатките им остават. “Не искаме помощи на калпак, а според индивидуалните нужди”, обясни представителката им Мая Стоицева. Майките искат подобряване на критериите за финансовата подкрепа. Различните групи хора с увреждания имат диаметрално противоположни позии по основни теми, подчерта Борисов и допълни, че е много голям напредък събирането им на една маса. Следващия вторник работната група ще се събере отново. Петър Мавродиев е роден на 7 ноември 1999 г. в Пловдив. Появил се е на бял свят в седмия месец. Страда от детска церебрална парализа, която е засегнала крайниците му. 18-годишният младеж стана известен, след като в понеделник баща му Емил Мавродиев го закара в инвалидна количка в приемната на Министерския съвет и го остави там, за да види премиерът Бойко Борисов какво е в България да се грижиш за човек с увреждания. - Реално ние търсехме решение както на своите проблеми като семейство, така и на хората с увреждания. Чудехме се какво да предприемем, за да може някой да ни чуе и види. За родителите ми, които вече 18 г. се борят за мен, не е лесно да ме оставят на когото и да било. Предизвика внимание и реакция от медиите и обществото. Вярно е, че в социалните мрежи се появиха коментари, че сме отишли при премиера Бойко Борисов да водим пазарлъци за пари, но ние не го направихме за това. Не сме му поставяли лични искания. Трябва нещо да се случи, защото сега хората с увреждания са оставени на произвола. Държавата трябва да се погрижи за нас. Много се надявам да има промени в социалната политика. - Целта ни беше среща с премиера. Искахме да говорим лично с него. Радвам се, че това се случи. Бойко Борисов дойде много бързо. Показа, че има желание да ни чуе. Проведохме смислен, свободен, чисто човешки разговор за това как живеят в България хората с увреждания. - Казах му, че хората с увреждания се нуждаят от ежедневна рехабилитация. У нас има специалисти, но няма подходящи центрове и оборудване. Семействата са принудени да плащат от джоба си. А процедурите не са евтини. В различните градове ножицата е много голяма. Моите родители успяваха да се справят досега, но вече не могат. Обясних на премиера и защо смятам, че е необходим закон за личната помощ - да се прави реална социална оценка на отделния човек с увреждания и да му бъде осигурена индивидуална грижа. Имам наблюдения от Австрия, където бях опериран. Там се назначават асистенти, които получават адекватно възнаграждение. Близките пък могат да ходят на работа и да са осигурени за пенсия. Моята майка реално няма стаж, тъй като 18 г. е неотлъчно до мен. Тя ми е като личен шофьор. Мисля, че премиерът Борисов разбра каква борба ежедневно водят хората с увреждания у нас, за да живеят, и има желание да промени нещата. - Родителите ми бяха много развълнувани. Емоциите им дойдоха в повече. Аз запазих хладнокръвие и успях да изложа проблемите пред премиера. За да имат достоен живот, хората с увреждания не само да получават помощи, но да им се даде възможност да работят. - С неразбиране от страна на физически здравите. Много и нямаме нужда от нищо повече и никой няма необходимост от нас. Такива представи трудно се преобръщат, защото другият човек не се е сблъскал с проблеми като нашите. На мен самия ми е тежало, когато не мога да намеря подходящите думи, за да бъда разбран. - Имах шанса да уча в Националната търговска гимназия в Пловдив. Ръководството направи в сградата специален асансьор с подход за инвалидна количка, за да мога аз и други деца с увреждания да се придвижваме и да имаме удобства. Съучениците ми винаги проявяваха разбиране. Получих от тях огромна помощ. Организираха мащабна дарителска кампания, благодарение на която м.г. ми бе направена операция във Виена за удължаване на скъсените ми сухожилия и за изправяне на левия ми крак, който бе леко деформиран. Част от средствата за интервенцията бяха от здравната каса, останалото събраха съучениците ми, приятели, близки. Струваше 12 000 евро. След операцията периодът на възстановяване бе труден, но успях да се справя. Сега имплантите трябва да се извадят. Ще струва 6000 евро. Уверенията на лекарите са, че ще мога по-лесно да ходя. - Приет съм студент в профил “Специална педагогика” в Пловдивския университет. Искам да завърша и да мога да работя в тази област. Смятам, че това, което съм преживял, може да ми помогне да се изградя като специалист, за да съм полезен и на други хора. Да им подам ръка, за да се изградят като характери. Мечтая си да водя нормален социален живот - не обичам да съм затворен вкъщи и в себе си. Искам да ходя свободно, да се срещам с хора, да общувам, да се радвам на обикновените човешки неща.", "date": "2018.07.31", "title": "Борисов дава още 150 млн. лв. за хората с увреждания, но иска проверки за течове (Обзор)"}
{"url": "https://www.24chasa.bg/novini/article/6990407", "text": "Полицейските кучета в Цюрих патрулират с обувки, за да бъдат предпазени лапите им от нагорещения асфалт, предаде ДПА, цитирана от БТА. В очакване температурите да останат над 30 градуса Целзий през седмицата, дресьорите на кучетата се надяват да вдъхновят и собствениците на домашни питомци да последват примера. Температурата на асфалта се нагрява до минимум 50 градуса в големи горещини. Ако настилката е толкова жежка, че човек не може да задържи ръка върху нея повече от 5 секунди, това означава, че температурата е висока и за кучешките лапи, обясняват от полицията в социалните медии. Съветът е по-едрите кучета да носят обувки, а по-дребните да бъдат носени на ръце. За полицейските кучета в Цюрих носенето на обувки не е необичайно. Освен в летните жеги, косматите служители биват обувани, за да се предпазят лапите им от счупени стъкла, или за да не драскат автомобилните седалки по време на акции за търсене на наркотици.", "date": "2018.07.31", "title": "Полицейските кучета в Цюрих патрулират с обувки заради горещия асфалт"}
{"url": "https://www.24chasa.bg/novini/article/6990286", "text": "54% от европарите за програмния период 2014-2020 г. са договорени. Това показват данните в Информационната система за управление и наблюдение на средствата от ЕС в България (ИСУН) към 31 юли. Това са 12,9 млрд. лв. от общо за България 23,68 млрд. Реално разплатените към тази дата пари са 4,38 млрд. лв., или 18,52%. На първо място по сключени договори е Оперативната програма “Транспорт и транспортна инфраструктура” - 82,20% от 3,69 млрд. лв. за усвояване. Реално са разплатени 24,1%, или 889 888 670 лв. Първи при реално усвоени пари от фирмите е ОП “Иновации и конкурентоспособност” - 30,21 на сто от 2,48 млрд. лв., процентът на договорените е 69,52%. При “Региони в растеж” процентът на договаряне е 76,33, а на разплатените - 26,83, което е близо 810 млн. лв. В четвъртата година на програмния период обаче Програмата за развитие на селските райони има едва 5,32% реално разплатени пари, което е 317 млн. лв. при ресурс от 5,9 млрд. лв. Договорени са 26,34 на сто от средствата, което е 1,57 млрд. лв. При нея повечето процедури не са отворени. По програма “Околна среда” са платени 279,3 млн. лв. при 3,64 млрд. лв. ресурс. При нея има забавяне заради учредяването на асоциациите на ВиК дружествата. Има раздвижване за програмата “Наука и образование за интелигентен растеж”, която буксуваше, тъй като нямаше опит. При нея 15,8% от 1,37 млрд. лв. са платени, което е 162 млн., договорени са 42,6%, или над 584 млн. лв.", "date": "2018.07.31", "title": "Договорени са 55% от европарите"}
{"url": "https://www.24chasa.bg/novini/article/6990411", "text": "Социалната мрежа Фейсбук идентифицира нови опити за политическа манипулация посредством нейната платформа с приближаването на парламентарните избори в САЩ, предадоха световните агенции, цитирани от БТА. Компания е закрила 32 акаунта и страници във Фейсбук и в Инстаграм, свързани с тези опити и които, както изглежда, са били фалшиви. Фейсбук не посочва кои са авторите на опитите. Но въпреки че твърди, че не знае кой стои зад тези дейности, определени като координирани, Фейсбук посочва, че е открил някои връзки между закритите акаунти и акаунтите, свързани с руската Агенция за изследване на интернет, които премахна преди и след президентските избори в САЩ през 2016 г. Според Фейсбук при тези нови опити най-ранната страница е била създадена през март 2017 г. Фейсбук допълва, че поне една от фалшивите страници е била следвана от 290 000 акаунта.", "date": "2018.07.31", "title": "Фейсбук алармира за нови опити за манипулации преди изборите в САЩ"}
{"url": "https://www.24chasa.bg/novini/article/6990349", "text": "В Гърделичката клисура в източна Сърбия днес следобед стана катастрофа, в която има над 20 ранени, съобщава белградският вестник \"Блиц\", цитиран от БТА. В катастрофата участвали два автомобила, единият според неофициална информация с чуждестранна регистрация, и автобус, който от силния удар се преобърнал. На мястото са изпратени екипи на Бърза помощ и полицията. Ранените са изпратени в болница в Лесковац. Извършва се оглед. Движението по тази натоварена отсечка от Коридор номер 10 е блокирано, формирали са се километрични колони и в двете посоки.", "date": "2018.07.31", "title": "Катастрофа с автобус и 2 коли в Сърбия, над 20 са ранени"}
{"url": "https://www.24chasa.bg/novini/article/6990365", "text": "Сирия призовава международната общност да й помогне за завръщането на бежанците и да създаде необходимите условия за тази цел. Това заяви днес пред журналисти ръководителят на сирийската правителствена делегация на срещата в Сочи за Сирия, постоянният представител на Сирия в ООН Башар Джаафари, цитиран от ТАСС и БТА. \"Ние призоваваме международната общност да окаже помощ на Сирия за връщането на бежанците и да създаде необходимите условия, в частност възможност за осигуряване на работа за бежанците на територията на Сирия\", каза Джаафари. Той отбеляза също, че приветства, постигнатото в Сочи споразумение за размяна на пленници. \"Нашата позиция за размяната съвпада с позициите на Русия и Иран. Предоставихме първоначален списък на изчезналите и отвлечените хора. Ние можем да го допълним и разширим, когато получим идентичен списък от страна на радикалните терористични групировки\", посочи Джаафари. Страните - гаранти на примирието в Сирия ( Русия, Иран и Турция) в приета днес съвместна декларация призоваха да се увеличи хуманитарното съдействие на Сирия и да се създадат условия за безопасно връщане на бежанците. След срещата за Сирия в Сочи Башар Джаафари каза, че неговото правителство няма да позволи на турските войски да останат в Сирия, предаде Асошиейтед прес. \"Ние ще ги изгоним\", каза той. Турция, която подкрепя сирийската опозиция, изпрати военни в Северна Сирия да се сражават срещу Ислямска държава и срещу кюрдските милиции. Турция прати също така военни и в бастиона на опозицията Идлиб като част от споразумението за създаване на зони за деескалация, договорено с Иран и Русия. Джаафари днес каза, че Сирия си запазва правото да си върне Идлиб военно, ако разговорите за помирение се провалят. Джаафари каза също така, че сирийското правителство иска от САЩ и техните съюзници незабавно да изведат войските си от сирийска територия, предаде ТАСС. Той съобщи, че Сирия ще работи за реформа на сирийската конституция въз основа на действащата конституция.", "date": "2018.07.31", "title": "Сирия призова международната общност да помогне за завръщането на бежанците"}
{"url": "https://www.24chasa.bg/novini/article/6990357", "text": "Великобритания е предупредила Брюксел, че хиляди европейски инвестиционни фондове ще бъдат заплашени, ако не се постигне споразумение за търговска сделка с лондонското Сити след Брекзит, пише в. “Таймс”. Британските преговарящи са заявили пред свои колеги в Брюксел, че около 7000 европейски инвестиционни фонда, които разчитат на британски клиенти за средства и печалби, ще бъдат засегнати от регулации, ако ЕС не промени позицията си, посочва пък в. “Гардиън”. Като отговор на Лондон се сочи облагане на финансовите услуги от ЕС. България няма да бъде засегната от евентуална промяна в дейността на въпросните инвестиционни фондове, тъй като нови регулации биха засегнали британските клиенти, коментираха финансови експерти. “България като член на ЕС ще възприеме решенията и правния режим, който бъде одобрен от ЕК, заявиха от Комисията за финансов надзор пред “24 часа”. Затова от регулатора не искали да спекулират по все още неясна материя. ", "date": "2018.07.31", "title": "Лондон плаши ЕС заради правила  за фондове, няма  да ни засегнат"}
{"url": "https://www.24chasa.bg/novini/article/6990399", "text": "Военната операция срещу терористите в Южна Сирия е завършена. Това заяви специалният представител на руския президент Владимир Путин в разговорите за уреждане на сирийската криза Александър Лаврентиев след срещата за Сирия в Сочи, предаде ТАСС, цитирана от БТА. Искам да потвърдя, че операцията в Южна и Югозападната Сирия срещу бойци на Ислямска държава и на Джебхат ан Нусра е напълно завършена, каза той. В района на Кунейтра, Дараа и сирийско-израело-йорданската граница територията е напълно изчистена от бойци, допълни той. Лаврентиев съобщи, че сирийските военни контролират територията в непосредствена близост до Голанските възвишения след завършване на операцията срещу терористите в южната част на Сирия. Понастоящем на цялата територия в непосредствена близост до линията на разграничение между Израел и Сирия на Голанските възвишения, а също и на йорданската граница са поставени сирийски постове, подчерта дипломатът. Лаврентиев каза още, че е организираният хуманитарен коридор за сирийската провинция Идлиб е създаден с цел връщането на бежанците, а не е създаден в рамките на подготовка на военна операция за завземане на града. Той каза, че Русия е готова да окаже помощ в борбата с терористите, ако умерената опозиция не се справи с тях самостоятелно. Лаврентиев заяви, че Русия е готова да работи открито с умерената опозиция в борбата с тероризма. Руският дипломат каза още, че за месец руските военни са обезвредили над 26 безпилотни самолета, насочени към военновъздушната база Хмеймим в Сирия Лаврентиев каза, че разчита представители на САЩ да участват в следващата среща за Сирия във \"формат Астана\", която може да се проведе през септември или октомври. Той съобщи още, че среща на върха на Русия, Турция, Иран, Германия и Франция, посветена на темата за Сирия, е планирана на 7 септември.", "date": "2018.07.31", "title": "Русия: Военната операция срещу терористите в Южна Сирия е завършена"}
{"url": "https://www.24chasa.bg/novini/article/6990176", "text": "Осъденият на 18 г. затвор като член на бандата за отвличания “Наглите” Прокопий Прокопиев-Културиста съди Софийския затвор, тъй като администрацията му взела 40 кутии цигари. Прокопиев завел делото в Софийския административен съд за това, че е бил подложен на нечовешко отношение. Искането му е съдът да разпореди незабавно връщане на цигарите му. На 30 април т.г. служители от администрацията на затвора претърсили кухнята и конфискували 70 кутии цигари, 40 от тях били на Прокопиев. Пред съда той казва, че цигарите му били взети незаконно, тъй като според правилата той можел да държи до 50 кутии. Съдия Десислава Корнезова обаче не установява, че с изземването на цигарите Прокопиев е бил унижен. Освен това съдът приема, че обискът и претърсването са част от правомощията на администрацията на затвора. И заключва, че тя е действала законно. С тези мотиви съдия Корнезова прекратява делото и уточнява, че Прокопиев може да се защити, ако предяви иск за имуществени вреди. Той е един от 4-мата осъдени по делото на Наглите. В затвора освен него са и Даниел Димитров-Данчо Релето, Ивайло Евтимов-Йожи и Любомир Димитров-Любо Гребеца, който междувременно бе осъден и на доживотен затвор на първа инстанция за 2 убийства.", "date": "2018.07.31", "title": "Културиста от Наглите съди затвора за 40 кутии цигари"}
{"url": "https://www.24chasa.bg/novini/article/6990207", "text": "Косовското правителство отмени изцяло решението за увеличени мита за селскостопански стоки, съобщи днес македонският министър на икономиката Крешник Бектеши, цитиран от агенция МИА и БТА. Отмяната на митата влиза в сила от утре. На пресконференция в Скопие Бектеши каза, че косовското правителство е взело предвид аргументите на македонската страна, изнесени на среща в Прищина в петък. Министърът заяви, че министерството на земеделието ще направи оценка на загубите, претърпени в следствие на увеличените мита, след което македонското правителство ще предприеме мерки в помощ на ощетените търговци и производители. Косово увеличи на 18 юли с 30 процента митата на общо 21 земеделски продукти. Мярката бе въведена за срок от 3 месеца и беше валидна за всички страни, изнасящи за Косово. След протести от съседните страни и критики от Европейската комисия няколко дни по-късно митата бяха отменени за някои видове продукти, но останаха за 7 стоки /домати, чушки, ябълки, грозде, круши, сливи и малини/, които съставляват най-голямата част от износа от Македония за Косово.", "date": "2018.07.31", "title": "Косово отмени вдигането на митата за\nселскостопански стоки"}
{"url": "https://www.24chasa.bg/novini/article/6990217", "text": "13-годишно момче е загинало след тежък пътен инцидент, станал към 17.15 часа в Златоград, област Смолян. По първоначални данни, микробус, управляван от 56-годишен шофьор, по неизяснени засега причини е ударил детето на тротоара край пешеходна пътека на ул. „България“ в града и по-късно момчето е починало. Това съобщиха от пресцентъра на МВР. Алкохолната проба на шофьора е отрицателна. На мястото на инцидента е извършен оглед. Образувано е досъдебно производство по случая", "date": "2018.07.31", "title": "Микробус прегази 13-годишно момче на тротоар в Златоград"}
{"url": "https://www.24chasa.bg/novini/article/6990221", "text": "Трима руски граждани, притежаващи журналистически карти, бяха убити снощи близо до град Сибю в Централноафриканската република, предаде Франс прес, цитирайки източници от полицията, силите за сигурност и религиозни представители в ЦАР. Телата на тримата са били открити на 23 км от града, намиращ се в централната част на страната, според полицейски източник. Тримата са били убити на път, на който неизвестни въоръжени лица са издигнали преграда. \"Те се връщаха от Кага Бандоро\", уточнява религиозен представител в град Сибю. Това е първият известен случай на убийство на руски граждани в ЦАР, където от няколко месеца присъствието на Русия е все по-забележимо, подчертава АФП. В началото на 2018 г. Москва изпрати военни инструктори в Банги. Освен това Русия доставя оръжие на армията на страната и гарантира сигурността на президента на републиката Фостен-Аршанж Туадера, чийто съветник по сигурността е руснак. Москва успя да получи разрешение от ООН да продаде оръжия на централноафриканското правителство и през декември 2017 г. достави значително количество оръжия. Освен това Русия получи разрешение да обучи два батальона от въоръжените сили (около 1300 души). Официално руската програма цели да подсили правителствената армия в страна, голяма част от територията на която е под контрола на въоръжени групировки. С това обаче Москва засилва и влиянието си в стратегическа страна, богата на ресурси като диаманти, злато, уран и дървесина, отбелязва АФП. В края на май президентът Туадера се срещна с руския си колега Владимир Путин в Санкт Петербург. Той благодари на Русия за помощта, получена в момент, когато страната е в тежка хуманитарна ситуация и опитва да постигне помирение. В отговор Путин заяви, че ще бъдат разгледани начини за подобряване на отношенията, особено в хуманитарната и икономическата сфери. В началото на този месец Русия се опита да организира среща между централноафриканското правителство и въоръжени групи в суданската столица, но тя не се състоя. Според руската агенция ТАСС двама от тримата убити са били сътрудници на руския в. \"Известия\". ТАСС обаче допълва, позовавайки се на информация от руското посолство в ЦАР, че личните документи на убитите все още не са открити и не е ясно дали наистина те са руски граждани.", "date": "2018.07.31", "title": "Трима руснаци с журналистически\nкарти убити в ЦАР"}
{"url": "https://www.24chasa.bg/novini/article/6990236", "text": "ЕС обяви инвестиционен проект за Гърция и Испания за 700 милиона евро за подкрепа на малките и средни предприятия, съобщи пресслужбата на Европейската комисия, цитирана от ТАСС и БТА.  \"Европейската инвестиционна банка подписа две споразумения за финансиране на малки и средни предприятия в Гърция и Испания за общо 700 милиона евро. Тези проекти получиха и подкрепата на Европейския фонд за стратегически инвестиции\", се посочва в документа. По думите на заместник-председателя на ЕК и комисар за работните места, растежа, инвестициите и конкурентоспособността Юрки Катайнен, благодарение на тези проекти, до 700 000 малки и средни предприятия в Южна Европа могат да получат кредитиране.", "date": "2018.07.31", "title": "ЕС дава 700 милиона евро за малки и средни предприятия в Гърция и Испания"}
{"url": "https://www.24chasa.bg/novini/article/6990247", "text": "Цистерна с втечнен газ се е врязала в бетонно ограждение в участък от Черноморската крайбрежна магистрала, която е една от главните транспортни артерии на Турция, съобщава ТАСС, като се позовава на телевизия Хабертюрк, пише БТА. Инцидентът е станал в района на град Еспийе в окръг Гиресун /Североизточна Турция/. Шофьорът на цистерната по неизвестни причини е загубил контрол над управлението и се е врязал в бетонно ограждение покрай пътя. Движението по шосето е напълно прекъснато в двете посоки заради опасност от експлозия, тъй като от цистерната е започнало изтичане на газ. Всички транспортни средства са изтеглени на безопасно разстояние от авариралата цистерна. Пожарникари заливат цистерната с вода и пяна, за да я охладят.", "date": "2018.07.31", "title": "Затвориха главна транспортна артерия в Турция заради инцидент с цистерна"}
{"url": "https://www.24chasa.bg/novini/article/6990258", "text": "Към момента регистрираните корабчета за сезонен превоз на хора по Северното Черноморие от Шабла до Обзор са 49 и засега няма констатирани фрапантни нарушения. Това съобщи днес главният инспектор от \"Морска администрация\" във Варна Миглена Тодорова, която участва в проверка на атракционните корабчета в курортен комплекс \"Камчия\". Тя уточни, че засега са съставени два акта за нарушения и седем фиша за маловажни случаи - неправилно водене на дневник и не носене на документи на борда на кораба. Проверките в \"Камчия\" са ежеседмични и следим ситуацията изкъсо, включително и за употреба на алкохол от страна на капитаните на всички плавателни средства за сезонен превоз на хора, посочи още тя. Проверките на атракционните корабчета ще продължат до края на сезона, като инспекторите работят и по сигнали на граждани. Тодорова коментира още, че се правят проверки и затова дали се прави инструктаж на ползвателите на услугата. Тя обясни, че преди услугата, собствениците предоставят на клиентите декларация и подписвайки я ползвателите декларират, че им е направен инструктаж. Тези декларации са на няколко езика и се предоставят и на чуждите туристи. Засега нямаме регистрирани нарушения и с джетовете по Северното Черноморие, каза още Тодорова. През тази година са съгласувани и потвърдени 16 временни водни бази. Тя обясни, че от базите знаят, че джетовете трябва да излизат през коридор и на бавен ход.", "date": "2018.07.31", "title": "Почти нямало нарушения при атракционните корабчета по Северното Черноморие"}
{"url": "https://www.24chasa.bg/novini/article/6990261", "text": "Няма да има подялба на Косово, но ще има корекции на границата със Сърбия, заяви президентът на Косово Хашим Тачи на пресконференция в Прищина, цитиран от вестник \"Блиц\" и БТА. Той каза, че имало корекции на границата и с Македония, и с Черна гора. На въпрос на журналисти какво означава поставянето на въпроса за населената с албанци Прешевска долина в южна Сърбия на масата за преговори в Брюксел, той обясни, че смята, че това е \"приспособяване на границите между Косово и Сърбия след признаване на Косово от страна на Сърбия\", съобщава вестник \"Коха\". В случай на взаимно признаване на двете страни ще имаме държавни граници, имаме около 400 километра гранична линия със Сърбия, каза Тачи и изрази увереност, че НАТО ще помогне на Косово за това. Тачи категорично опроверга някога да е разговаряно за подялба на Косово и нарече тези информации фалшиви новини. \"Няма сила, която да принуди Косово изобщо да разговаря за това\", заяви той и добави, че се работи за това окончателното споразумение да бъде в съответствие с конституцията на Косово.", "date": "2018.07.31", "title": "Тачи: Няма да има подялба на Косово, но ще коригираме границата ни със Сърбия"}
{"url": "https://www.24chasa.bg/novini/article/6990267", "text": "Лошото време бави ремонтите на булевард \"Христофор Колумб\" и бул. \"Васил Левски\" в София. Изоставането от сроковете е с два-три дни, но дори да не бъде наваксано, няма да се прави компромис с качеството. Това съобщи кметът на столицата Йорданка Фандъкова при проверка на ремонта на стария път за летището, цитирана от  Асфалтирането и изграждането на тротоари и осветление там се очаква да продължи до средата на август. След това машините ще преасфалтират Източната тангента. Очаква се в началото на другата седмица ремонтът на бул. \"Васил Левски\" да продължи в участъка от Софийския университет до паметника на Васил Левски. Всички 30 ремонта на улици и булеварди в София трябва да приключат до началото на учебната година на 15 септември.", "date": "2018.07.31", "title": "Фандъкова: Дъждовното лято бави ремонтите в София"}
{"url": "https://www.24chasa.bg/novini/article/6990272", "text": "Опитите да бъде забавен процесът за създаването на \"полицентричен световен ред\" водят до това, че много страни започват да възприемат силата като фактор за гарантиране на своя суверенитет. Това заяви днес руският външен министър Сергей Лавров на срещата на министрите на отбраната и външните работи на Русия и Япония, предаде ТАСС, цитирана от БТА. \"Виждаме все по-настойчиви и по-настойчиви опити да бъде забавен обективния процес на формиране на нов, по-справедлив и по-демократичен световен ред. И мерките, които се предприемат в опит за неговото забавяне, противопоставяне на обективната тенденция за създаването на полицентричен свят, включват и нарастване на военните приготовления, и информационни провокации, и недобросъвестна конкуренция в сферата на търговско-икономическите отношения\", каза първият дипломат на Русия. По думите му това води до засилване на \"конфронтацията, недоверието, неопределеността\" и много страни започват да разчитат на силата като гаранция за суверенитета. Лавров декларира, че Русия, в качеството си на постоянен член на Съвета за сигурност към ООН, носи особена отговорност за поддържането на стратегическата стабилност и сигурност. Токио подкрепя активизирането на диалога между Москва и Вашингтон след срещата на върха в Хелзинки, каза японският министър на външните работи Таро Коно. По думите му на фона на бързо променящата се международна ситуация е необходимо задълбочаване на диалога между Япония и Русия. Руският министър на отбраната Сергей Шойгу констатира, че контактите между външнополитическите и отбранителните ведомства на Русия и Япония играят важна роля за гарантирането на стабилността в Азиатско-Тихоокеанския регион. А японският му колега Ицунори Онодера отбеляза, че освобождаването на Корейския полуостров от ядрени оръжия е от интерес за Токио и Москва, които ще си сътрудничат тясно за спазването на резолюциите на Съвета за сигурност към ООН, предаде ТАСС.", "date": "2018.07.31", "title": "Лавров: Русия носи отговорност за стратегическата сигурност"}
{"url": "https://www.24chasa.bg/novini/article/6990299", "text": "За четири години, откакто в Република Македония започна строителството на железопътна линия към България, са изградени едва 8 километра от трасето, което трябва да е дълго 90 километра, съобщава македонската телевизия Алсат-М, отбелязвайки, че това е по-малко от 10 процента от линията, която трябва да свърже двете страни, съобщи БТА. През 2014 г. започна изграждането на първия участък от линията от Куманово до Беляковце, но поради редица проблеми вместо през януари 2016 г. изграждането му ще завърши в края на следващата година, със закъснение от три години, посочва Алсат-М. Македонското министерство на транспорта обяви търг за строителството на втория участък на линията от Беляковце до Крива Паланка. За третия, последен участък от Крива Паланка до българската граница, който е най-скъп, пари все още не са осигурени. Той ще струва 350 милиона евро, а досега са гарантирани само 71 милиона. Макар че досега са пропуснати всички срокове за строителство на линията към България, директорът на Македонски железници - Инфраструктура Ирфан Асани, който вече 7 години ръководи държавното предприятие, е оптимист, че трасето ще бъде изцяло завършено до 2021 г. Според Асани строителството на втория участък от линията трябва да започне следващото лято, а средствата за него /145 милиона евро/ са осигурени със заем от Европейската инвестиционна банка. Още не е известно кога ще започне да се строи третият участък, за който се търсят средства от международни финансови институции. Железопътната линия към България е част от Коридор номер 8. Тя се планира от десетилетия, но строителството се бави. Македония все още няма железопътна връзка по направлението изток-запад. Все още се търсят пари за 63-километровата линия от Кичево до Лин в Албания, която по някои оценки ще струва около 500 милиона евро, отбелязва Алсат-М.", "date": "2018.07.31", "title": "Закъснява строителството на жп линията от Македония към България"}
{"url": "https://www.24chasa.bg/novini/article/6990324", "text": "Турският президент Реджеп Тайип Ердоган се е срещнал днес в президентския дворец с лидера на Партията на националистическото действие /ПНД/ Девлет Бахчели, съобщава в.\"Хюриет дейли нюз\", цитиран от БТА. Срещата се е състояла сред вчерашното заседание на Съвета за национална сигурност. Срещата е била по искане на президента. Ердоган е информирал Бахчели за напрежението в последно време между Турция и САЩ във връзка със съдебния случай с американския пастор Андрю Брънсън, както и за борбата срещу Фетхуллахистката терористична организация /ФЕТО/, според източници от президентството. Президентът на САЩ Доналд Тръмп и вицепрезидентът Майк Пенс заявиха миналата седмица, че Вашингтон ще наложи санкции на Анкара, ако не бъде освободен пастор Андрю Брънсън, който е съден в Турция по обвинения в тероризъм. Турските власти обвиняват пастора, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Турция обвинява Гюлен и неговото движение за организирането на опита за преврат от юли 2016 г. Ердоган е благодарил на Бахчели за подкрепата му във връзка с обтегнатите отношения между Турция и САЩ, са посочили източниците. Двамата са обменили мнения по въпроса за борбата срещу ФЕТО след отмяната на извънредното положение. Те са обсъдили и въпроса за операциите на турската армия. Преди това Ердоган и Бахчели се срещнаха след изборите на 24 юни, на които техните партии участваха в предизборна коалиция.", "date": "2018.07.31", "title": "Ердоган говори с опозиционен лидер за случая с американския пастор"}
{"url": "https://www.24chasa.bg/novini/article/6990317", "text": "Държавният секретар на САЩ Майк Помпейо няма да се срещне с иранския си колега на срещата на АСЕАН този уикенд, заяви представител на Държавния департамент, цитиран от Ройтерс и БТА. \"Иран не е член на нито една от многостранните срещи, така че няма планове за контакти\" с представители на Техеран, заяви пред журналисти представителят преди посещението на Помпейо в Малайзия, Индонезия и Сингапур тази седмица. На няколко от тези срещи ще бъдат обсъдени теми, които имат връзка с Иран, като тероризма и разпространението на ядрените оръжия, добави той, визирайки обвиненията на САЩ, че Техеран подкрепя екстремистки групировки в Близкия изток. Както Помпейо, така и иранският външен министър Джавад Зариф ще бъдат на срещата на 10-членната Асоциация на страните от Югоизточна Азия (АСЕАН), припомня Ройтерс. На срещата в Сингапур Помпейо ще поиска от азиатските страни да продължат да прилагат санкциите срещу Северна Корея, за да я подтикнат да се откаже от ядрените си оръжия, предаде Франс прес, цитирайки представител на Държавния департамент. Той обаче не изключи да има среща между Помпейо и севернокорейския му колега. Вчера президентът на САЩ Доналд Тръмп предложи на Техеран преговори без предварителни условия. По-късно Белият дом уточни, че готовността на президента да се срещне с иранския си колега не променя решимостта му да засили санкциите срещу Иран с цел да постигне промени в поведението на иранското правителство, припомня Ройтерс.", "date": "2018.07.31", "title": "Помпейо няма да се срещне с иранския си колега в Сингапур"}
{"url": "https://www.24chasa.bg/novini/article/6990156", "text": "Френският президент Еманюел Макрон ще се срещне в петък с британския премиер Тереза Мей в лятната си резиденция в Южна Франция, съобщи днес Елисейският дворец, цитиран от Ройтерс и БТА. Източник от президентството каза, че срещата на двамата лидери ще бъде във Фор дьо Брегансон на малък остров край Тулон в петък вечерта. След това ще има частна семейна вечеря с участието на съпругата на Макрон - Бриджит, и съпруга на Мей - Филип. Няма официално съобщение за дневния ред на разговорите. По-рано днес британският външен министър Джереми Хънт се срещна в Париж с френския си колега Жан-Ив Льо Дриан, за да обсъдят Брекзита. В интервю за френско радио Хънт подчерта желанието на Лондон Европейската комисия да се отнесе по-сериозно към британските предложения, за да има, по думите му, \"прагматичен и разумен\" изход от преговорите за условията по излизането на Великобритания от ЕС.", "date": "2018.07.31", "title": "Макрон и Мей ще се срещнат в петък в лятна резиденция в Южна Франция"}
{"url": "https://www.24chasa.bg/novini/article/6990178", "text": "Германия регистрира най-горещия си ден за тази година, след като температурата в град Бернбург достигна 39,2 градуса, предаде ДПА. Отчетена около 14,30 часа местно време, температурата е най-високата, откакто в централната провинция Саксония-Анхалт, където се намира градът, се води подобна статистика, предава БТА. Европа е обхваната от топлинна вълна, която не дава признаци за скорошно оттегляне. От Германската метеорологична служба отбелязват, че до края на деня могат да постъпят данни за нов температурен рекорд. Най-високата температура в Германия - 40,3 градуса Целзий, е измерена в Китцинген, Бавария, през 2015 г.", "date": "2018.07.31", "title": "Най-горещият ден в Германия за тази година - 39,2 градуса измериха в Бернбург"}
{"url": "https://www.24chasa.bg/novini/article/6989874", "text": "През 2017 г. най-ниската минимална заплата в ЕС е в България, тя се равнява на 256 евро. Най-висока минимална заплата взимат в Люксембург. Минималната заплата през 1999 г. в България е била 31,19 евро, десет години по-късно е 122,71, a до края на 2017 г. е 256 евро.  Ето каква е последователността на страните от ЕС от най-високата към най-ниската минимална заплата за 2017 г. 1. Люксембург - 1 998,59 2. Белгия - 1 562,59 3. Холандия - 1 575, 88 4. Ирландия - 1 605, 41 5. Германия - 1 498 6. Франция - 1 495,4 7. Обединено кралство - 1 403,11 8. Испания - 853,01 9. Словения - 836,42 10. Малта - 745, 53 11. Португалия - 672,15 12. Гърция - 683,76 13. Полша - 497,78 14. Естония - 494,95 15. Словакия - 472,42 16. Чешка Република - 468,03 17. Латвия - 421, 58  18. Хърватска - 458,93 19. Унгария - 439,29 20. Литва - 396, 63  21. Румъния - 392,81 22. България - 256,45", "date": "2018.07.31", "title": "Вижте каква е минималната заплата в страните от ЕС (интерактивна графика)"}
{"url": "https://www.24chasa.bg/novini/article/6990124", "text": "Центристката партия на френския президент Еманюел Макрон е уволнила охранителя, заснет на видео заедно с президентски съветник, който напада първомайски демонстрант, предаде ДПА. Председателят на партията \"Република, напред!\" Кристоф Кастанер съобщи днес пред разследваща сенатска комисия, че служителят по сигурността Венсан Крас е бил уволнен, след като по-рано този месец прокуратурата е започнала разследване срещу него за инцидента. По думите на Кастанер тъй като охранителят му бил казал, че по време на протестната демонстрация е действал като жандармерист резервист, от партията не сметнали за нужно да уведомят съдебните органи за случилото се. Днес Националното събрание - долната парламентарна камара - ще обсъжда два вота на недоверие към правителството, но партията на Макрон и нейните коалиционни партньори не са под заплаха, защото разполагат с 358 от 577-те депутатски места. Опозицията обвинява президента, че е прикрил действията на своя съветник Александър Бенала, който първо бил отстранен от работа за 15 дни и после върнат на работа, а за инцидента не е било съобщено на прокуратурата. След като вестник \"Монд\" идентифицира Бенала на видео, на което се вижда как той бие демонстрант, прокуратурата започна разследване. Елисейският дворец уволни Бенала, като се позова на нови доказателства срещу него, вкл. за неправомерно получен достъп до поверителен полицейски видеозапис от инцидента.", "date": "2018.07.31", "title": "Партията на Макрон уволни охранителя, заснет да напада демонстрант"}
{"url": "https://www.24chasa.bg/novini/article/6989971", "text": "Американският президент Доналд Тръмп днес разкритикува милиардерите индустриалци братята Чарлз и Дейвид Кох, като ги нарече \"глобалисти\" и \"посмешище в кръговете на истинските републиканци\", и каза, че не се нуждае от парите и подкрепата им, предадоха Асошиейтед прес и Ройтерс, цитирани от БТА. Коментарът му бе предизвикан от съобщението, че политическата мрежа, изградена от братята Кох няма да подпомогне предизборната кампания за Сената на републиканския кандидат в Северна Дакота. Според съобщения в медиите дарителската мрежа на братята Кох е решила да се дистанцира от Тръмп и Републиканската партия на събранието в Колорадо през уикенда, където възникна безпокойство, че търговската му политика може да предизвика рецесия. Мрежата на братята Кох предупреди, че Републиканската партия не прави достатъчно за ограничаване на правителствените разходи. Те не подкрепиха Тръмп и на изборите през 2016 г. \"Глобалистите братя Кох, които станаха за посмешище в кръговете на истинските републиканци, са срещу здравите граници и силната търговия. Никога не съм търсил подкрепата им, защото нямам нужда от техните пари или лоши идеи\", отбеляза в туит Тръмп и добавя: \"Аз съм за Америка на първо място и за американския работник, който да не е ничия марионетка. Две симпатични момчета, но с лоши идеи. Тяхната мрежа е силно прехвалена, аз ги побеждавам всеки път\".", "date": "2018.07.31", "title": "Тръмп за братята Кох: Посмешище и прехвалени"}
{"url": "https://www.24chasa.bg/novini/article/6989988", "text": "По искане на Окръжна прокуратура – Ямбол, съдът задържа под стража молдовецът Иван Р. Той е обвинен за това, че на 28.07.2018 г. около 20,45 часа от Турция за България, на трасе за обработка на входящи леки автомобили, с автомобил марка „Сеат“, пренесъл през границата, без знанието и разрешението на митниците, стока за търговски цели в големи размери - златни и сребърни изделия, всичко на обща стойност 39 928 лв., съобщиха от прокуратурата. Според прокурора, налице е обосновано предположение за това, че Иван Р. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Съдът прие мотивите на прокурора и задържа под стража Иван Р. Определението на Окръжен съд – Ямбол може да бъде обжалвано пред Апелативен съд – Бургас.", "date": "2018.07.31", "title": "Задържаха молдовец за контрабанден внос на злато за близо 40 000 лева"}
{"url": "https://www.24chasa.bg/novini/article/6989987", "text": "Китай призова днес Вашингтон да попречи на транзитното пътуване през САЩ на президентката на Тайван Цай Ингвен, която идния месец трябва да мине през страната на път за Латинска Америка, възможност, която вбесява Пекин, предаде Франс прес. Цай ще пътува през Лос Анджелис и Хюстън по време на пътуването си до Парагвай и Белиз, от 12 до 20 август, обяви в понеделник правителството в Тайпе. \"Настояваме САЩ да спазват принципа за \"един Китай\", да не позволяват т.нар. транзит на високопоставената тайванска служителка и да престанат да изпращат погрешни сигнали към силите, които се борят за независимост на Тайван\", заяви на пресконференция Гън Шуан, говорител на китайското външно ведомство, предава БТА.  Комунистически Китай смята Тайван за неразделна част от територията си, въпреки че след 1949 г. островът се управлява независимо от съперничещ режим. Пекин обаче отказва да признае суверенитета на Тайван и забранява на партньорите си - в името на принципа за \"един Китай\", да имат дипломатически отношения с Тайпе. Само 18 държави поддържат дипломатически отношения с Тайпе вместо с Пекин, сред тях са Парагвай и Белиз, които Цай ще посети през август, и Ватикана. Буркина Фасо и Доминиканската рапублика неотдавна скъсаха дипломатическите си връзки с Тайван, за да установят дипломатически отношения с Пекин, което, според Тайпе, е резултат от \"доларова дипломация\" на Китай, посочва АФП.", "date": "2018.07.31", "title": "Китай негодува заради транзитно пътуване на тайванската президентка през САЩ"}
{"url": "https://www.24chasa.bg/novini/article/6990002", "text": "Най-малко шестима души загинаха, а 14 бяха ранени при терористична атака днес срещу службата по миграция в източния афганистански град Джалалабад, който е административен център на провинция Нангархар, предаде Ройтерс, цитирана от БТА. Афганистански представител съобщи, че и последният от тримата нападатели е бил убит при отразяване на атаката, отнела живота на един служител на охраната и петима цивилни. Според съобщения на местните власти атентатор самоубиец е детонирал кола-бомба пред учреждението, за да проправи път на другите двама нападатели да влязат. Окончателният брой на жертвите може да нарасне. Сохраб Кадери, който е член на местния провинциален съвет, твърди, че броят на загиналите при атаката е осем души, а 30 са ранени. Никой не е поел отговорност за нападението, но талибаните и групировката \"Ислямска държава\" предприемат почти ежедневни атаки в провинция Нангархар.", "date": "2018.07.31", "title": "6 загинаха и 14 са ранени при атака в Джалалабад"}
{"url": "https://www.24chasa.bg/novini/article/6990006", "text": "Полицаи и ловци край Мадан издирват възрастна жена, която от няколко дни е в неизвестност. В същото време друга жена беше приета в болница в тежко състояние, след като беше открита в езеро край Смолян, съобщи  Четири дни в района на Мадан издирват 78-годишната Катя Иванова. Възрастната жена изчезнала в събота, а близките й подали сигнал в полицията, след като не успели да я намерят сами. Вече е започнало издирване с полицията, членове на ловната дружинка и доброволци. Жената е самотно живееща в апартамент в жилищен блок в началото на Мадан. От квартала я видели последно в събота привечер. В същото време в Смолян бе обявена за издирване 61-годишната Радка Стоименова от смолянския квартал \"Долно Райково\". Сигналът в полицията подали близките й вчера около 16 часа. След разгласа в интернет, тя е открита жива в езерото \"Рибката\" на входа на Смолян. Рибари я видели в езерото и се обадили в полицията. Жената е извадена от водите около полунощ. В спасяването й се включили служители от полицията и доброволци. Веднага е транспортирана в болницата за оказване на медицинска помощ. Приета е с 33 градуса телесна температура, с тежка хипотермия и аспирация от поетата вода. В момента е в стабилно състояние и няма опасност за живота й.", "date": "2018.07.31", "title": "Ловци и полиция дирят възрастна жена край Мадан, откриха друга в езеро край Смолян"}
{"url": "https://www.24chasa.bg/novini/article/6990023", "text": "Гърция се върна към растеж, макар и скромен, който ще продължи и през 2019 година, но рисковете от влошаване на конюнктурата продължават да са значителни. Това сочи оценката на Международния валутен фонд (МВФ), който продължава да се съмнява, че страната може да разчисти дългосрочния си дълг, съобщива БТА. Гръцката икономика, която излезе от рецесия през 2017 година, постигайки нарастване от 1,7 на сто, би трябвало да се увеличи с 2 процента тази година и с 2,4 на сто през 2019-а, се посочва в публикуваната днес годишна оценка на икономиката на страната на МВФ. Високата безработица би трябвало бавно да намалява от 21,5 на сто за миналата година до 19,9 на сто през 2018-а и до 18,1 на сто през 2019 година. Този напредък обаче е изправен пред значителни рискове, подчертават експертите на Фонда, имайки предвид затягането на кредитирането, политическия календар в страната и опасността от \"умора от реформите\". След подписването през юни на споразумение за излизането на Гърция от програмите за подпомагане, които действат от осем години, редица високопоставени служители на Фонда се опасяват дали страната ще може да изчисти задълженията си в дългосрочна перспектива, отбелязва АФП. Тези членове на управителния съвет на Фонда подчертават необходимостта оценките да се правят въз основа на реалистични хипотези за растежа и бюджетните цели. Споразумението с европейските кредитори предвижда облекчаване на дълга на Атина (178 на сто от брутния вътрешен продукт на страната и е най-високият в Европа) чрез удължаване на периодите на изчистване на задълженията, за да се гарантира доверието на пазарите във възможностите на страната да се справи със задълженията си. В доклада си МВФ признава, че макар мерките за облекчаване на дълговото бреме да отварят достъпа до финансиране в средносрочна перспектива, то подобряването на задлъжнялостта на страната трудно може да запази този темп. Без допълнително облекчаване на дълга, би могло да се окаже, че Атина трудно ще запази достъпа си до финансовите пазари в дългосрочна перспектива, предупреждава отново МВФ.", "date": "2018.07.31", "title": "Международният валутен фонд продължава да е обезпокоен заради дълга на Гърция"}
{"url": "https://www.24chasa.bg/novini/article/6990008", "text": "Преди около 3000 години пастири гравирали скала в долината Тайра в пустинята Атакама, превръщайки обекта, който претендира да бъде включен в Списъка на световното наследство на ЮНЕСКО, в център на скалното изкуство в Чили, предаде Франс прес. Най-важната част от спектакъла в тази своеобразна галерия на открито, разположена на 3150 метра надморска височина в северната част на страната, е свързана с обекта Алеро Тайра, където има поредица рисунки на лами. Става въпрос за животно, което се среща във всички части на Андите и хилядолетия наред е било главният източник на богатство за местните жители. Било е принасяно в жертва в рамките на различни ритуали, включително в чест на Пачамама, богинята на плодородието в митологията на инките, предава БТА.  Деветдесет на сто от скалните рисунки в охра, бяло и червено изобразяват лами и малките им, които са кърмени или се движат близо до родителите си. Изобразени са също лисици, щрауси, кучета, яребици, змии. \"Няколкото човешки фигури са с малки размери, сякаш хората са се опитали да останат незабелязани\", поясни археологът Хосе Беренгер, който от 35 години изследва обекта. Въпросните скални рисунки са открити през 1944 г. и датират отпреди 2400-2800 години.", "date": "2018.07.31", "title": "Пустинята Атакама съхранява скални рисунки отпреди близо 3000 години"}
{"url": "https://www.24chasa.bg/novini/article/6990036", "text": "PPF Group завърши придобиването на телекомуникационните активи на мобилния оператор Теленор в Централна и Източна Европа, по-специално в Унгария, България, Черна гора и Сърбия. PPF Group, която е собственост на чешкия милиардер Петр Келнер, получи всички необходими разрешения от съответните органи и изпълни всички други необходими процедури. В резултат PPF Group вече притежава пълен контрол над операциите на Telenor в гореспоменатите страни, съобщиха от компанията.  Общата стойност на закупените активи е 2,8 млрд. евро (изчислена на база стойност на предприятията). PPF Group финансира сделката чрез синдикиран заем. Покупката е най-голямата в телекомуникационния сектор в Централна и Източна Европа от 2011 г. насам. Новият собственик е взел решението да освободи от длъжност всички досегашни членове на съвета на директорите. До момента в него влизаха норвежците Анне Флагщат, Вегард Торенсен, Александра Райх, Оле-Бьорн Шилстед (който беше и изпълнителен директор) и Оле-Якоб Бел. Сега броят се свива до три и на позициите са избрани Владимир Радойчич и чехите Ян Хануш и Марек Слачик, пише  Владимир Радойчич до момента беше прокурист и технически директор в българския \"Теленор\", като същевременно заема тази позиция (на СТО) в Telenor и за Централна и Източна Европа. В България той е директор от май 2015 г. насам, а в ЦИЕ – от март 2017 г. Преди това е работил на различни длъжности в България и Сърбия, като общият му стаж в Telenor надхвърля 18 години. Ян Хануш и Марек Слачик са част от телекомуникационния отдел на PPF Group. Според данни от обществените им профили в LinkedIn Хануш е в компанията от ноември 2017 г., а до март 2018 г. е работил по координирането на сделките по закупуването на бизнеса на Telenor в България, Сърбия, Черна гора и Унгария. В момента  отговаря за търговската дейност и човешките ресурси на телекомуникационния отдел. Преди да стане част от PPF, Хануш е работил предимно в чешки компании в хранителния сектор. Марек Слачик е в PPF от юли 2018 г., като заема позицията търговски директор по телекомуникационните въпроси. Преди това той е бил на същата позиция в руския телеком Beeline от септември 2016 до юли 2018 г. Най-дълго време Слачик е прекарал в Telenor, където е работил 7 години между 2009 и 2016 г. Работил като маркетинг директор в Норвегия, Швеция и Сърбия, а между 2012 и 2015 г. е бил изпълнителен директор на датското подразделение на компанията.", "date": "2018.07.31", "title": "\"Теленор\" от днес официално е на Келнер"}
{"url": "https://www.24chasa.bg/novini/article/6990048", "text": "Литовските власти \"настоятелно\" призовават потребителите, особено държавните служители, да не инсталират електронното приложение на известна руска компания за поръчване на таксита, защото то може незаконно да събира техните данни, предаде Асошиейтед прес, цитирана от БТА. Ритис Райнис, ръководител на Литовския национален център за киберсигурност, каза се провеждат \"различни тестове\" на приложението за таксита на Яндекс. Централата на компанията, разработила приложението, е в Амстердам, Холандия, но тя е част от голямата компания-търсачка Яндекс. Тя навлезе на литовския пазар в четвъртък. Приложението, освен всичко друго, позволява достъп до микрофона, камерата и местната мрежа на потребителя. Арам Саркисян, директор, отговарящ за глобалната стратегия на Яндекс, каза пред Балтийската информационна агенция, че компанията \"обработва и съхранява данни на (намиращи се в ЕС) потребители, стриктно според правилата на ЕС\", но допълни, че не възразява тя да бъде подложена на проверка.", "date": "2018.07.31", "title": "Руско електронно приложение за таксита\nможело да шпионира потребителите"}
{"url": "https://www.24chasa.bg/novini/article/6990062", "text": "Заради ремонта на бул. \"Васил Левски\" от бул. \"Граф Игнатиев\" до бул. \"Цар Освободител\" се въвеждат промени в организацията на движение, съобщиха от пресцентъра на Столична община, цитирани от БТА. От 00.00 часа на 31 юли до 24.00 часа на 3 август се забранява влизането на пътни превозни средства по източната половина от пътното платно на бул. \"Васил Левски\", между ул. \"Граф Игнатиев\" и ул. \"ген. Гурко\" и между ул. \"ген. Гурко\" и бул. \"Цар Освободител\". Движението на пътни превозни средства ще се извършва двупосочно в западната половина от пътното платно на булеварда в същия участък. От 00.00 часа на 31 юли до 24.00 часа на 3 август се закриват местата за почасово платено паркиране: по бул. \"Васил Левски\" на 50 м преди ул. \"Проф. Н. Михайлов\" в посока ул. \"Ген. Гурко\"; по бул. \"Васил Левски\" от ул. \"Граф Игнатиев\" до ул. \"Юри Венелин\". Въвежда се промяна в режима на работа на светофарните уредби на следните кръстовища: бул. \"Васил Левски\" - ул. \"Граф Игнатиев\" - бул. \"Патриарх Евтимий\", бул. \"Васил Левски\" - ул. \"Ген. Гурко\", бул. \"Васил Левски\" - бул. \"Цар Освободител\". От 00.00 часа на 31 юли до 24.00 часа на 3 август превозните средства от системата на градския транспорт, преминаващи през участъка ще се движат по променени маршрути. Автобусите по линия 9 - в посока ул. \"Ген. Гурко\", ще се движат по скъсен маршрут до бул. \"Евлоги и Христо Георгиеви\", надясно по бул. \"Цар Освободител\", надясно по бул. \"Васил Левски\", надясно по ул. \"Шипка\" и по маршрута си до Автобаза \"Искър\". Автобусните от линия 84 - в посока ул. \"Ген. Гурко\", ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 2 - от моста на Стадион \"Васил Левски\" - наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си. Автобусите от линия 94 - в посока СУ \"Св. Климент Охридски\", ще се движат по следния маршрут - от бул. \"Черни връх\", надясно по бул. \"Евлоги и Христо Георгиеви\" до пл. Орлов мост, обратен завой по бул. \"Евлоги и Христо Георгиеви\" до бул. \"Черни връх\" и по маршрута си до Студентски град. Автобусите по линия 184 - в посока ул. \"Ген. Гурко\", ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 1 - от моста на стадион \"Васил Левски\" наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си. Нощната автобусна линия 2 - не се променя, като преминава през ремонтния участък с автомобилите; Маршрутите на тролейбусни линии 1, 2, 5 и 8 не се променят. Автобусите по линиите 9, 84, 94 и 184 ще спират на всички съществуващи спирки по променените маршрути. Разкрива се временна еднопосочна спирка на бул. \"Цар Освободител\" на 50 метра от пл. Орлов мост за автобусна линия 9.", "date": "2018.07.31", "title": "Променят движението заради ремонта на бул. \"Васил Левски\" в София"}
{"url": "https://www.24chasa.bg/novini/article/6990035", "text": "През първите 6 месеца на годината в България са гостували над 3,6 милиона чуждестранни туристи, ръстът им спрямо същия период на 2017 г. е 8,9 процента. Най-много са били гостите ни от Румъния - над 575 хиляди души, след тях по численост са съседите от юг - гърци и турци. Все повече туристи идват в България от Полша, Великобритания, Франция. Сезонът за посещенията се разширява - например само през неактивните месеци април и май в страната ни са дошли 1 240 000 чужди туристи, това е ръст от 11,5 на сто. Тези и други любопитни факти за развитието на туризма изнесе днес в Габрово зам.-министърът на туризма Ирена Георгиева, която участва в третата поред кръгла маса за представяне на съвместния проект на Министерството на туризма и Министерството на земеделието и храните \"Сподели България\". Този продукт цели да предизвика интереса на туристите към страната ни целогодишно, като освен към популярните морски и зимни курорти ги насочи и към вътрешността на страната или към нейните непознати гранични райони като Сакар планина. За тази цел са изготвени 12 винено-кулинарни дестинации, които да насочат туроператорите по принцип към определени обекти с маркетингова стойност, без да им налагат конкретни туристически маршрути. В тях освен на природни и исторически забележителности, се залага на традиционни храни и много вино. Фокусът на вниманието в Габрово беше към две от тези дестинации - \"Старите столици\" и \"Източна Тракия\". Първата включва районът от Габрово до Велики Преслав и Плиска през Велико Търново и Шумен, втората - от Стара Загора до Карнобат през Сливен и Ямбол. В тях са включени емблематични туристически обекти като Мадарският конник и още 12 подобни на север, както Карановската могила край Нова Загора и още 7 известни туристически обекта на юг. Дестинацията \"Старите столици\" кани туристите да опитат и прочутия осмарски пелин, в \"Източна Тракия\" ще ви изкушат с червеното вино \"Памид\" - това е най-разпространеният в България сорт грозде. Габрово е мястото, където туристите могат да опитат бяло сладко и \"габровски шоколад\" - сладко от изчезващите вече балкански сини сливи - караджейки, във Великотърновско предлагат еленски бут и горнооряховски суджук. Стара Загора пък е градът, в който могат да се хапнат хинап и фурми, набрани направо от двора. Когато обсъжданията на дестинациите завършат през есента, окончателният вариант на проекта \"Сподели България\" ще заеме окончателно своето място в програмата за национална туристическа реклама, в която вече е включен. А чрез платформата \"Аз обичам България\" близо 500-те обекта от проекта, ще могат да се популяризират и чрез вайбър в мобилните телефони. Виното и храната са широко разработени в туризма на Европа. Туризмът е емоция, храната е личното преживяване на туриста, каза още зам.-министър Георгиева, която обясни, че големите туристически вериги залагат основна на два фактора, когато изготвят маршрутите си - храната и хигиената. Чрез храната можем да направим по-разпознаваема и привлекателна България, около тази тези да обединиха участниците в дискусията. Освен розовото масло, лавандулата и киселото мляко, за България е емблематично и виното, което е различно за отделните региони. А иновативните продукти се търсят все повече, казаха участниците. За пример бе посочен Тетевен, където от скоро имат празник на саламурата - вид рибена чорба, приготвена от дребни речни рибки. Или пък великотърновското село Никюп, където през всяка първа събота на август организират свой празник на динята. Габрово не случайно бе домакин на кръглата маса. Областният управител Невена Петкова сподели, че туризмът е приоритет в облстната стратегия за развитие в периода 2014-2020 г., а зам.-кметът на града Нела Рачевиц се похвали, че Габрово е втория български град след София, приет м.г. в мрежата на ЮНЕСКО \"Творчески градове\", в която членуват 180 градове от света. Сега пък градът е кандидат за член на международна бизнесмрежа за креативен туризъм. А областният управител на Велико Търново проф. Любимора Попова се пошегува със своите габровски домакини: \"Нали има една габровска приказка: Ела ми на гости в Габрово, че да те заведа у комшията за видиш как посреща... Аз ще кажа: габровци, канете гости, но ги водете и в Търново, и ние добре посрещаме\". Тя даде и един по-различен, неочакван поглед към проекта: той е полезен и за младите българи, които трябва да опознават страната си, за да направят по-добър информиран извод за себе си къде да живеят и да създадат семейство. Изпълнителният директор на Изпълнителната агенция по лозята и виното Красимир Коев не на шега посъветва габровци: \"Зная, че във вашия край няма лозя, но вино се прави и от плодове. А условията при вас не са лоши и да отглеждате грозде - готов съм да ви предоставя информация как да изграждате нови лозови масиви\".", "date": "2018.07.31", "title": "Старите столици канят на осмарски пелин, Източна Тракия - на памид"}
{"url": "https://www.24chasa.bg/novini/article/6990061", "text": "\"Лекари започнаха да ни заблуждават, че това не е лекарска грешка, че това се случва. Тя има операции от апандисит, има срязване на мастна жлеза, с пълна упойка има операция на гръбначния стълб, има операция на коляното с упойка. Тя не е имала проблеми с упойки досега и не е боледувала от нищо\". Това разказа пред Нова телевизия Веска Петрова - майка на починалата в Плевен 38-годишна родилка. „Преди да излязат резултатите от аутопсията не можем да дадем някакво изявление, тъй като не знаем какво се е случило. Всичко е спазено”, заяви Момчил Цветков, пиар на УМБАЛ „Д-р Георги Странски”, Плевен. Екип от Медицинския одит на здравното министерство вече прави проверка на място в болницата. „Това, което знаете вие, знаем всички, е, че се е създал тежък проблем по време на въвеждане в анестезия, води се час, час и нещо реанимационни мероприятия, което води до летален изход”, обясни д-р Бойко Пенков, зам.-министър на здравеопазването. „Оценката е била, че жената е здрава, тъй като имало планирано секцио, а това се появява по време на въвеждане в анестезия, така че дали е сърдечен проблем, който е създал проблема, или белодробна емболия – не знаем. Въвеждащият анестезията е много опитен колега с дълъг стаж”, обясни зам.-министър Пенков. Междувременно, състоянието на бебето остава тежко. Здравните власти твърдят, че лекарите нямало как да го извадят по-рано, защото се борели за живота на майка му. „В тежка хипоксия се е оказал плодът и в момента се води борбата за неговия живот”, обясни още Пенков. „Опитват се да покрият всичко, защото, ако тук почине човек, скандалът е голям”, смята Владислав Якимов.", "date": "2018.07.31", "title": "Майката на починалата в Плевен родилка: Досега не е имала проблеми с упойки (Видео)"}
{"url": "https://www.24chasa.bg/novini/article/6990082", "text": "Заради изграждането на външно топлозахранване и абонатна станция на Бизнес парк - София се въвежда временна организация на движението, съобщиха от пресцентъра на Столична община. Забранява се влизането на пътни превозни средства от 4 август до 24.00 часа на 5 август по ул. \"д-р Атанас Москов\" между ул. \"Бизнес парк София\" и ул. \"442\"; от 8 август до 24.00 часа на 22 август по северната половина от пътното платно на ул. \"д-р Атанас Москов\", в участък от 111 м, считано от ул. \"Бизнес парк София\" в западна посока. Движението ще се извършва в южната половина от пътното платно на ул. \"д-р Атанас Москов\", като същото се регулира с преносима светофарна уредба. Забранява се влизането на пътни превозни средства от 23 август до 24.00 часа на 14 септември по северната половина от пътното платно на ул. \"д-р Атанас Москов\", в участък от 80 м, считано от ул. \"Бизнес парк София\" в източна посока. Движението ще се извършва в южната половина от пътното платно на ул. \"д-р Атанас Москов\" и ще се регулира с преносима светофарна уредба. За същото време се променя маршрута на автобусни линии 113 и 213 и нощната автобусна линия 1 (в посока към ж.к. \"Младост 4\"): от ж.к. \"Младост 1\", пл. Централна гара и ж.к. \"Люлин 1\" и 2 по маршрутите си до кръстовище ул. \"Филип Аврамов\" - ул. \"Самара\" - ул. \"проф. Александър Танев\", по ул. \"проф. Александър Танев\" до обръщателното ухо в ж.к. \"Младост 4\", двупосочно. Закриват се спирките: с кодове 2388 и 2389 \"БЛ. 442, Ж.К МЛАДОСТ-4\"; с кодове 2390 и 2391 \"Бизнес парк София\"; с кодове 2392 и 2393 \"БЛ. 472 ж.к. \"Младост 4\"; с кодове 2394 И 2395 \"Бл. 480 ж.к. \"Младост 4\". Автобусите ще спират на всички съществуващи спирки в променения участък от маршрута. Изместват се съответно спирките: с код 2392 \"Бл. 472 ж.к.\"Младост 4\" на ул. \"Д-р Атанас Москов\" напред след кръстовището с ул. \"442\", с код 2393 \"БЛ. 472 ж.к. \"Младост 4\" на ул. \"Д-р Атанас Москов\" назад преди кръстовището с ул. \"442\".", "date": "2018.07.31", "title": "Въвеждат временна организация на движението в района на столичния Бизнес парк"}
{"url": "https://www.24chasa.bg/novini/article/6990064", "text": "Италиански политици и неправителствени организации обвиниха в нарушаване на международното право италиански търговски кораб, върнал в Либия 108 мигранти, спасени в международни води, предаде Франс прес. Снабдителният кораб \"Асо Вентото\" открил мигрантите снощи на лодка на около 60 морски мили северозападно от Триполи, показва маршрута му на сайтовете за следене на морския трафик. През последните години италианската брегова охрана координираше операциите си и мигрантите бяха отвеждани в Италия. От миналия месец насам обаче Рим разчита на либийската брегова охрана, която позволи на кораба да отведе мигрантите в Триполи, предава БТА.  \"Либия не е сигурно пристанище и това може да доведе до нарушаване на международното право\", коментира Върховният комисариат на ООН за бежанците, добавяйки, че все още събира информация по случая. Германската неправителствена организация Сий Уоч подчерта, че това е първият случай от години, при който италиански кораб връща мигранти в Африка. Италианският депутат Никола Фратояни, който в момента се намира на борда на кораб на испанска хуманитарна организация, заяви пред италиански медии, че не е ясно дали капитанът е действал по инструкции на италианската брегова охрана, но ако е така, това би представлявало много сериозен прецедент на колективно отхвърляне. През 2012 г. Европейският съд по правата на човека осъди Италия за случай от 2009 г., при който италиански военен кораб върна мигранти в Либия. Тогава в Триполи управляваше диктаторът Муамар Кадафи, който беше свален през 2011 г., след което страната потъна в хаос. По-рано днес беше съобщено, че корабът \"Акуариус\" на хуманитарните организации \"Лекари без граници\" и \"Ес О Ес Медитеране\" ще се върне в морето утре след едномесечен престой в Марсилия. През юни тази година \"Акуариус\" предизвика дебати, спасявайки в морето мигранти, които Малта и Италия отказаха да допуснат в своите пристанища. В крайна сметка той беше приет от Испания, припомня АФП.", "date": "2018.07.31", "title": "Италиански кораб върна мигранти в Либия, \nпредизвиквайки скандал"}
{"url": "https://www.24chasa.bg/novini/article/6990094", "text": "Районна прокуратура – Благоевград е внесла за разглеждане в съда обвинителен акт срещу Елмас Донева и Иван Методиев за извършени от тях престъпления, свързани с трафик на хора с цел сексуална експлоатация. Донева застава на подсъдимата скамейка за това, че през различни периоди от 2009 г. до 2017 г. набирала и убеждавала различни жени да извършват сексуални услуги срещу заплащане. Тя ги настанявала в ангажираните от нея жилища в градовете Лимасол и Ларнака в Република Кипър с цел да бъдат използвани за развратни действия. За предоставяните от тях сексуални услуги тя обещавала, давала и получавала облаги. Предлагала и давала на проституиращите жени част от сумите, осигурявала помещения, грижи, обезпечавала с камери и физическа охрана, а също така намирала клиенти. В отделни случаи обвиняемата транспортирала от Благоевград до София и превела през границата - ГКПП Аерогара София – Летище Ларнака, няколко жени с цел да бъдат използвани за проституция в Кипър. Част от престъпните деяния Елмас извършила сама, а други в съучастие с Методиев – другият обвиняем по делото. Той също набирал жени за развратни действия срещу заплащане, както в България, така и в Кипър, транспортирал ги, превеждал през границата и настанявал в различни хотели и квартири. За целта той упражнявал принуда чрез употреба на физическо насилие, закани и заплахи. Обвиняемата е била задържана на 27 ноември м. г. в София по време на съвместна операция, провеждана от създадения в гр. Хага, чрез Евроджъст, международен екип за разследване. Тогава нейният съучастник – И.М., успял да напусне пределите на страната, като заминал за Кралство Испания. Четири месеца по-късно, след издадената срещу него Европейска заповед за арест, той e бил заловен в Република Словения и предаден на разследващите органи в Република България. Предстои делото срещу двамата обвиняеми да продължи в съда.", "date": "2018.07.31", "title": "Съдят сводничката Елмас и помощникът й Иван за трафик на проститутки в Кипър"}
{"url": "https://www.24chasa.bg/novini/article/6990091", "text": "1. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА ИЗПЪЛНЕНИЕТО НА ЗАКОНА ЗА ЕКСПОРТНИЯ КОНТРОЛ НА ПРОДУКТИ, СВЪРЗАНИ С ОТБРАНАТА И НА ИЗДЕЛИЯ И ТЕХНОЛОГИИ С ДВОЙНА УПОТРЕБА ПРЕЗ 2017 Г. ОТ МЕЖДУВЕДОМСТВЕНИЯ СЪВЕТ ПО ОТБРАНИТЕЛНА ИНДУСТРИЯ И СИГУРНОСТ НА ДОСТАВКИТЕ КЪМ МИНИСТЕРСКИЯ СЪВЕТ. 2. ДОКЛАД ЗА ОДОБРЯВАНЕ НА ОТЧЕТ ЗА НАПРЕДЪКА КЪМ 29 ЮНИ 2018 Г. В ИЗПЪЛНЕНИЕТО НА МЕРКИТЕ, ОДОБРЕНИ С РЕШЕНИЕ № 411 НА МИНИСТЕРСКИЯ СЪВЕТ ОТ 2016 Г. ЗА ПРИЕМАНЕ НА ПЛАН ЗА ДЕЙСТВИЕ С МЕРКИ, АДРЕСИРАЩИ ОСНОВНИТЕ ПРОБЛЕМНИ ОБЛАСТИ, ВЪЗПРЕПЯТСТВАЩИ НАРАСТВАНЕТО НА ИНВЕСТИЦИИТЕ, УТВЪРДЕНИ С РЕШЕНИЕ № 617 НА МИНИСТЕРСКИЯ СЪВЕТ ОТ 2015 Г. 3. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА ОБЩИНСКИТЕ ПРОГРАМИ ЗА ОВЛАДЯВАНЕ НА ПОПУЛАЦИЯТА НА БЕЗСТОПАНСТВЕНИ КУЧЕТА НА ТЕРИТОРИЯТА НА РЕПУБЛИКА БЪЛГАРИЯ ЗА 2017 Г. 4. ПРОЕКТ НА РЕШЕНИЕ ЗА ОТПУСКАНЕ НА ПЕРСОНАЛНИ ПЕНСИИ ПО КОДЕКСА ЗА СОЦИАЛНО ОСИГУРЯВАНЕ. 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2018 Г. 6. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА ДЕЙНОСТТА НА СЪВЕТА ЗА КООРДИНАЦИЯ В БОРБАТА С ПРАВОНАРУШЕНИЯТА, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ ПРЕЗ 2017 Г. И НА ОТЧЕТ ЗА ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2017 Г. ЗА ИЗПЪЛНЕНИЕ НА НАЦИОНАЛНАТА СТРАТЕГИЯ ЗА ПРЕВЕНЦИЯ И БОРБА С НЕРЕДНОСТИТЕ И ИЗМАМИТЕ, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ ЗА ПЕРИОДА 2014-2020 Г. 7. ПРОЕКТ НА РЕШЕНИЕ ЗА ОПРЕДЕЛЯНЕ НА „МНОГОПРОФИЛНА БОЛНИЦА ЗА АКТИВНО ЛЕЧЕНИЕ ПО НЕВРОЛОГИЯ И ПСИХИАТРИЯ „СВ. НАУМ“ ЕАД - СОФИЯ, ЗА УНИВЕРСИТЕТСКА БОЛНИЦА. 8. ПРОЕКТ НА РЕШЕНИЕ ЗА ОПРЕДЕЛЯНЕ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ „СВ. ЕКАТЕРИНА“ ЕАД - СОФИЯ, ЗА УНИВЕРСИТЕТСКА БОЛНИЦА. 9. ПРОЕКТ НА РЕШЕНИЕ ЗА ОПРЕДЕЛЯНЕ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ „СВ. ИВАН РИЛСКИ“ ЕАД - СОФИЯ, ЗА УНИВЕРСИТЕТСКА БОЛНИЦА. 10. ПРОЕКТ НА РЕШЕНИЕ ЗА ВЪЗЛАГАНЕ НА НАЦИОНАЛНАТА АГЕНЦИЯ ЗА ПРИХОДИТЕ ДА ИЗВЪРШИ ПРОДАЖБА НА ИМУЩЕСТВО, ОТНЕТО В ПОЛЗА НА ДЪРЖАВАТА. 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ - ПУБЛИЧНА ДЪРЖАВНА СОБСТВЕНОСТ, ЗА ИМОТИ - ЧАСТНА ДЪРЖАВНА СОБСТВЕНОСТ. 12. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД - СОФИЯ. 13. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧНО ВЪЗМЕЗДНО ПРАВО НА СТРОЕЖ ВЪРХУ ПОЗЕМЛЕН ИМОТ В ГОРСКА ТЕРИТОРИЯ БЕЗ ПРОМЯНА НА ПРЕДНАЗНАЧЕНИЕТО НА ТЕРИТОРИЯТА - ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА С. ЗВЕРИНО, ОБЩИНА МЕЗДРА. 14. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ - ЧАСТНА ДЪРЖАВНА СОБСТВЕНОСТ, ЗА ИМОТИ - ПУБЛИЧНА ДЪРЖАВНА СОБСТВЕНОСТ. 15. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“, ЗА ИМОТ - ЧАСТНА ДЪРЖАВНА СОБСТВЕНОСТ. 16. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „КИТЕН – ЮГ“, ОБЩИНА ПРИМОРСКО, ОБЛАСТ БУРГАС. 17. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 1 ОТ ЗАКОНА ЗА ПОДЗЕМНИТЕ БОГАТСТВА - МЕТАЛНИ ПОЛЕЗНИ ИЗКОПАЕМИ - МЕДНИ РУДИ С ПОПЪТНИ КОМПОНЕНТИ ОТ МОЛИБДЕН И ЗЛАТО, ОТ НАХОДИЩЕ „ПРОХОРОВО“, УЧАСТЪК „ПРОХОРОВО“, РАЗПОЛОЖЕНО НА ТЕРИТОРИЯТА НА ОБЩИНА „ТУНДЖА“, ОБЛАСТ ЯМБОЛ, И ОБЩИНА НОВА ЗАГОРА, ОБЛАСТ СЛИВЕН, НА „ПРОХОРОВО МАЙНИНГ“ АД - СОФИЯ. 18. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 4 ОТ ЗАКОНА ЗА ПОДЗЕМНИТЕ БОГАТСТВА - ТВЪРДИ ГОРИВА - ЛИГНИТНИ ВЪГЛИЩА, ОТ НАХОДИЩЕ „АЛДОМИРОВСКИ ВЪГЛИЩЕН БАСЕЙН“, УЧАСТЪК „РАДУЛОВЦИ“, ОБЩИНА СЛИВНИЦА, СОФИЙСКА ОБЛАСТ, НА „МИННА КОМПАНИЯ“ ЕООД - СОФИЯ. 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ПРЕДПРИЯТИЯТА НА СОЦИАЛНАТА И СОЛИДАРНА ИКОНОМИКА. 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА СЕМЕЙНИ ПОМОЩИ ЗА ДЕЦА. 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА УСЛОВИЯТА И РЕДА ЗА ОТПЕЧАТВАНЕ И КОНТРОЛ ВЪРХУ ЦЕННИ КНИЖА, ПРИЕТА С ПОСТАНОВЛЕНИЕ № 289 НА МИНИСТЕРСКИЯ СЪВЕТ ОТ 1994 Г. 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ИКОНОМИКАТА, ПРИЕТ С ПОСТАНОВЛЕНИЕ № 447 НА МИНИСТЕРСКИЯ СЪВЕТ ОТ 2014 Г. 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ. 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ИЗПЪЛНИТЕЛНАТА АГЕНЦИЯ ПО ГОРИТЕ, ПРИЕТ С ПОСТАНОВЛЕНИЕ № 173 НА МИНИСТЕРСКИЯ СЪВЕТ ОТ 2011 Г.", "date": "2018.07.31", "title": "Вижте какво решава Министерският съвет утре"}
{"url": "https://www.24chasa.bg/novini/article/6989697", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като оспори 16 негови разпоредби, съобщават от прессекретариата на президента. Промените в АПК, които трябва да влязат в сила от 1 януари 2019 г., бяха приети от депутатите в средата на миналата седмица. Още тогава се заговори,  че президентът ще наложи вето върху тях.  Най-спорният текст, срещу който се обявиха граждани и организации, е за увеличението на съдебните такси при обжалването пред ВАС. Те скачат от 5 на 70 лв. за граждани и еднолични търговци, което е със 1300% или 14 пъти,  и от 25 на 370 лв. за юридическо лице, което е със 1380% или 14,8 пъти.    Друг нов текст в АПК, който бе посрещнат с остри критики, е за закритите заседания във ВАС пред тричленен съдебен състав. Те ще бъдат открити само при искане на една от страните или прокуратурата.  Спорен тест е и, че решенията по дела за обезщетения при временна нетрудоспособност, обезщетения за майчинство, безработица и за социални помощи, ще се гледат на една инстанция и няма да се обжалват на втора инстанция.       Ето и аргументите на президентът Румен Радев:  Държавният глава счита, че с тях уредбата се отдалечава от основни конституционни начала и деформира традиционни принципи и постижения на административното право. Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията. Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони. Президентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава. Следва пълният текст на мотивите: Мотиви за връщане за ново обсъждане в Народното събрание на разпоредби от Закона за изменение и допълнение на Административнопрецесуалния кодекс, приет от 44-то Народно събрание на 25 юли 2018 г. Уважаеми народни представители, Подкрепям необходимостта от усъвършенстване на Административнопроцесуалния кодекс (АПК), защото дефицитът на справедливост се усеща най-отчетливо при взаимоотношенията на гражданите и юридическите лица с държавните органи. С приетия Закон за изменение и допълнение на Административнопроцесуалния кодекс (ЗИД АПК) са направени стъпки в правилната посока по отношение на практическото прилагане на електронното управление и електронното правосъдие, на административния договор и на защитата срещу неоснователни действия и бездействия на администрацията. Независимо от това, не мога да се съглася с отделни разпоредби от ЗИД АПК, които отдалечават уредбата от основни конституционни начала, деформират традиционни принципи и постижения на административния процес и в крайна сметка ще доведат до намаляване интензитета на защитата на правата на гражданите и юридическите лица относно актове, издавани от позицията на власт и изискващи подчинение. Като държавен глава се ръководя от разбирането, че съдебният контрол върху актовете на изпълнителната власт е особено важна проекция на принципа за разделението на властите, носеща конструкция в системата от гаранции за правовата и демократична държава. Ето защо съм длъжен да се противопоставя на всеки опит за законова уредба, който отслабва способността на административното правосъдие да бъде защитник на обикновения човек срещу незаконосъобразните действия и произвола на държавните органи. 1. Правилата за подсъдността трябва да бъдат пределно ясни, за да знаят жалбоподателите към кой съд да се обърнат и за да се избегнат спорове за подсъдност между съдилищата. Приетата със ЗИД АПК уредба на подсъдността не съответства изцяло на тези изисквания. Направеното с § 28 допълнение в чл. 132, ал. 2, т. 2 АПК създава проблеми с родовата подсъдност. От една страна, не са идентифицирани ясно актовете на Министерския съвет, министър-председателя, заместник министър-председателите и министрите, които Върховният административен съд (ВАС) разглежда като първа инстанция. С Решение № 8 от 2018 г. на Конституционния съд се изяснява смисълът на чл. 125, ал. 2 от Конституцията, но това не замества необходимата законова уредба. От друга страна, изразът „в случаите, предвидени в закон“ създава впечатление за втора хипотеза на изключение от правилото, че актовете на Министерския съвет, министър-председателя, заместник министър-председателите и министрите се разглеждат като първа инстанция от ВАС. Това излиза извън тълкуването на Конституционния съд. Приетата уредба за родовата подсъдност създава правна несигурност и може да доведе до множество спорове за подсъдност. С § 29, т. 1 от ЗИД АПК се променя принципът за местната подсъдност при оспорване на индивидуални административни актове. Като критерий за определяне на компетентния административен съд се въвежда постоянният адрес на физическото лице жалбоподател. Правилата за местната подсъдност следва да гарантират както връзката на делото с района на съответния съд, така и подходяща и за двете страни достъпност до този съд. Приетата уредба не отчита хипотезата на физически лица с настоящ адрес, различен от постоянния, което може да е затруднение за тях и за административните органи, чието седалище е различно от постоянния адрес на жалбоподателя. В тези случаи и двете страни ще бъдат принудени да пътуват до административния съд, в чийто съдебен район е постоянният адрес на жалбоподателя. При едновременно разглеждане на дела в различни административни съдилища държавните органи ще трябва да командироват навсякъде свои процесуални представители. Това ще увеличи разходите на администрациите, които директно или индиректно ще бъдат за сметка на данъкоплатците. Освен това промяната може да доведе до отлагане на дела в разрез с принципа за бързина и процесуална икономия, прогласен в чл. 11 от АПК. За тази промяна, направена чрез предложение между първо и второ гласуване на законопроекта, няма финансови разчети. Изтъкнатият мотив за по-равномерно натоварване на административните съдилища не следва да е за сметка на повишаване на разходите за достъп до правосъдие. По тези съображения смятам, че новата местна подсъдност не дава достатъчно гаранции за по-лесен, по-бърз и по-евтин достъп до правосъдие. 2. Не съм съгласен с направеното в § 55 изменение на чл. 217, ал. 2 АПК относно закритите заседания в касационното производство. Публичността на съдебните заседания е толкова съществен принцип на правораздавателната дейност, че конституционният законодател изрично го е прогласил в чл. 121, ал. 3. Проекция на този принцип има във всички процесуални закони (чл. 12 от АПК, чл. 11 от ГПК, чл. 20 от НПК), както и в чл. 5, ал. 2 от Закона за съдебната власт. Правото на всеки човек на публично разглеждане на неговото дело е изрично посочено в чл. 10 от Всеобщата декларация за правата на човека и в чл. 6, ал. 1 от Конвенцията за защита правата на човека и основните свободи (КЗПЧОС). Принципът за публичността на съдебните заседания има двояко значение. От една страна, той е гаранция за справедлив процес, в който страните имат право не само лично да участват, но и да са защитени срещу администриране на правосъдието на тъмно, без обществено наблюдение. От друга страна, този принцип е гаранция за реализиране правото на гражданите да получават и разпространяват информация, предвидено в чл. 41, ал. 1 от Конституцията и чл. 10, ал. 1 от КЗПЧОС. Действително чл. 121, ал. 3 от Конституцията допуска със закон да се предвиждат закрити заседания. Тази възможност обаче представлява изключение от принципа за публичност и трябва да се използва пропорционално, когато е налице необходимост с оглед защита на друга конституционна ценност. Като поставя разглеждането на делото от тричленен състав на ВАС в открито заседание в зависимост от преценката на съдията-докладчик или от направено от страните изрично искане, променената разпоредба на чл. 217, ал. 2, изр. трето и четвърто АПК всъщност превръща публичността от правило в изключение. 3. С регламентираните в § 57 такси в касационното производство се ограничават съществено процесуалните възможности за пълноценна защита на гражданите и юридическите лица срещу незаконосъобразни актове на администрацията. Несъмнено видът и размерът на съдебните такси са част от гаранциите за достъп до правосъдие. Приемам, че сегашните съдебни такси се нуждаят от актуализация, но увеличението на простите такси в касационното производство е драстично (14 пъти за физически и юридически лица и 74 пъти за юридически лица с нестопанска цел) и не съответства на икономическата ситуация и доходите в България. Вносителите на законопроекта отчитат само очакваното увеличение на приходите в бюджета на ВАС и на административните съдилища. Липсва обаче ясен механизъм за определяне на новите размери и анализ за финансовото отражение на въведените по-високи такси за гражданите, бизнеса и бюджетните организации, тъй като последните също могат да са касатори. Няма аргументи и защо например дружествата, предоставящи водоснабдителни, топлоснабдителни, електроснабдителни, газоснабдителни, телекомуникационни услуги, ще заплащат прости такси в размери като гражданите, а юридическите лица с нестопанска цел ще заплащат такси като търговски дружества. Така увеличените прости такси ще са практическа пречка за упражняване на процесуалните права на значителна част от гражданите и юридическите лица. Дори редуцираната такса по дела за пенсионно, здравно и социално осигуряване е увеличена 5 пъти в сравнение с действащата досега. Въвеждането на пропорционални такси за „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване. В този смисъл въвеждането на пропорционални такси, които са типични за гражданското правораздаване, е несъвместимо с административното правосъдие, при което споровете са за незаконосъобразно осъществяване на държавно управление. Затова пропорционалните такси не могат да бъдат принцип в касационното производство по АПК. Прилагането им, особено при липсата на легална дефиниция на понятието „определяем материален интерес“, ще доведе до правна несигурност и до противоречива съдебна практика. Поради това оспорвам и въвеждането със ЗИД АПК на пропорционални такси в Данъчно-осигурителния процесуален кодекс (§ 79, т. 4) и в Закона за опазване на околната среда (§ 111). Особено тревожна е промяната в Закона за опазване на околната среда, където размерът на таксата за касационно обжалване на решението по оценка на въздействието върху околната среда е оставен изцяло на преценката на съда. Въвеждането на пропорционална такса освен това ще направи тези производства недостъпно скъпи, което не съответства на чл. 9 от Конвенцията за достъпа до информация, участието на обществеността в процеса на вземането на решения и достъпа до правосъдие по въпроси на околната среда. Със ЗИД АПК за първи път размер на съдебни такси се определя в закон. Този подход не отчита присъщата динамика в размера на таксите, които са в зависимост от доходите. Това е причината досега таксите за съдебните производства по административни и граждански дела да се предвиждат в тарифа на Министерския съвет. Определянето им с § 57, 61 и 67 на ЗИД АПК лишава гражданите и юридическите лица от възможността да оспорват размера на тези такси, с каквато разполагат при регламентирането им в акт на Министерския съвет. Като се има предвид, че размерът на таксите в касационното производство (не само по административни, но и по граждански дела) представлява 50 на сто от размера на таксите в първоинстанционното производство, определените с § 57 могат да бъдат аргумент за съществено увеличение на таксите и в първоинстанционното производство. Въвеждането на пропорционални такси, както и драстичното увеличаване на простите такси в касационното производство, са в дисонанс с природата и целта на административното правосъдие – да гарантира защитата на по-слабата страна - гражданин или юридическо лице срещу незаконосъобразните актове на администрацията. Не се отчита изискването на чл. 60, ал. 1 от Конституцията таксите да са съобразени с доходите на гражданите, с което се ограничава правото на защита по чл. 56 от Конституцията. Размерът на определените такси може да представлява бариера за значителен брой граждани и юридически лица, поради което самата същност на правото на защита ще бъде нарушена. В този смисъл приетият закон е проблематичен и по отношение на чл. 6, ал. 1 от КЗПЧОС. 4. Както и по друг повод съм изразявал позиция, правото на жалба в първоинстанционните производства по АПК и правото на касационно обжалване в тяхното единство съставляват правото на административно правосъдие. Касационното обжалване е част от правото на защита, което вече не е срещу порочния административен акт, а срещу постановеното незаконосъобразно съдебно решение. Премахването на касационната инстанция в съдебните производства по административни дела, които и без това са двуинстанционни, несъмнено отслабва защитата на засегнатите права на граждани и юридически лица. Това не съответства на правото на защита (чл. 56 от Конституцията) и на правото на съдебна защита на гражданите и юридическите лица във всички стадии на процеса (чл. 122, ал. 1 от Конституцията). 4.1. Ограничаването на правото на защита само до една съдебна инстанция може да бъде оправдано само ако се налага, за да балансира с друга конституционна ценност. С някои от преходните и заключителните разпоредби на ЗИД АПК този баланс е нарушен. Нещо повече, липсата на втора - касационна инстанция ще застраши конституционно признати права, което е недопустимо. Такъв е случаят с § 113, т. 5, б. „б“ изр. последно относно чл. 75, ал. 9 от Закона за подземните богатства. Предвиждането само на една съдебна инстанция при спорове за принудително отчуждаване на частни имоти за нуждите на проучването и добива на подземните богатства и за отмяна на принудителното отчуждаване не гарантира надеждна защита на правото на собственост, както изисква чл. 17, ал. 1 от Конституцията. Необжалваемостта на първоинстанционното решение във връзка с изпълнението на задължението на титуляри на разрешения за търсене и проучване или на концесионери може да се яви пречка за предприемане на всички необходими мерки за възстановяване на уврежданията на земята. Това не съответства на задълженията на държавата да осигури опазването на околната среда (чл. 15 от Конституцията) и да гарантира правото на гражданите на здравословна и благоприятна околна среда (чл. 55 от Конституцията). С § 114, т. 3 от ЗИД на АПК се изключва касационната инстанция при оспорване на отказа за предоставяне на правна помощ от Националното бюро за правна помощ. Това не гарантира осигуряването и предоставянето на ефективна правна помощ и е несъвместимо с естеството на правото на защита като основно право на гражданите съгласно чл. 56 от Конституцията. Възразявам и срещу необжалваемостта на първоинстанционните съдебни решения по спорове за обезщетения при временна неработоспособност и трудоустрояване, за обезщетения за майчинство, за обезщетения за безработица (§ 124, т. 2 ЗИД АПК), както и по спорове за социални помощи (§ 130). Това са все случаи, които засягат хора в затруднено положение. Една правова държава, която също е и социална, трябва да осигури в пълна мяра защитата на техните права, още повече когато тези права са признати и гарантирани в чл. 47, ал. 2 и чл. 51, ал. 1 и 2 от Конституцията. Едноинстанционното производство, въведено с § 133 ЗИД АПК по отношение на помощите по Закона за семейните помощи за деца, не съответства на задължението на държавата да подпомага родителите при отглеждането и възпитанието на техните деца по чл. 47, ал. 1 от Конституцията. С отпадането на касационното оспорване на съдебни решения, свързани с достъпа до обществена информация (§ 125, т. 3), се отслабват гаранциите за правото на информация, определяно не без основание като основа на всички други права. Освен конституционно признато, това право е част от правата по Хартата на основните права на Европейския съюз (чл. 11), по КЗПЧОС (чл. 10) и по Международния пакт за гражданските и политическите права (чл. 19). Значението на правото на информация, което е част от комуникационните права, е отчетено и от Конституционния съд. Според Решение № 7 от 1996 г. това право стои в основата на демократичния процес и съдейства за осъществяването на контрол върху дейността на държавните органи. 4.2. Освен намаляване интензитета на защитата на накърнени права на граждани и юридически лица, премахването на касационната инстанция има и друго измерение. Когато първоинстанционното съдебно решение е в полза на жалбоподателя, държавният орган ще бъде лишен от възможността да го оспорва. Така липсата на касационна инстанция ограничава адекватната защита на обществения интерес, който държавните органи са длъжни да отстояват. В тази връзка не съм съгласен с направените с § 109, т. 1, 2 и 3 ЗИД АПК промени, които изключват касационната инстанция по много важни въпроси, свързани със земеделските земи. Промяната по изключение на предназначението на земеделските земи следва да преминава през всички фази на съдебния контрол. Това произтича от характера на земята като благо от най-висш порядък за цялото общество. Отпадането на касационната инстанция при промяна на предназначението на земеделски земи не съответства на предвидената в чл. 21 от Конституцията особена закрила на земята, която закрила несъмнено включва и контрола за законност, когато се променя по изключение предназначението на земеделските земи. Не подкрепям предвиденото в § 79, т. 3 ЗИД АПК ограничаване на съдебния контрол според размера на установени с ревизионен акт публични задължения. В областта на данъчното и осигурителното право е необходима по-висока степен на защита както на частния, така и на обществения интерес, независимо от размера на публичното вземане. Предвидената едноинстанционност ще ограничи пълноценната защита на голям брой физически и юридически лица. Тя ще се отрази неблагоприятно и на приходите в бюджета, когато първоинстанционното решение не е в полза на приходната агенция. Няма да има механизъм за оспорване на това решение, респ. за събиране на публичните вземания, изключени от касация единствено поради своя размер. 5. Не мога да подмина начина, по който ЗИД АПК беше приет. Между двете гласувания на законопроекта значителна част от постъпилите предложения бяха от самите вносители на законопроекта. Без да оспорвам възможността да се правят предложения по приетия на първо гласуване законопроект, следва да се има предвид, че Конституционният съд в Решение № 8 от 2010 г. посочва, че вносителят на законопроекта няма право да прави предложения върху своя собствен законопроект. Освен това повече от половината от преходните и заключителните разпоредби са предложени почти една година след изтичане на определения от самото Народното събрание срок за предложения между първо и второ гласуване. По този начин не само се удължава срокът за предложения, но и се постига ефект, при който народните представители не са равнопоставени. Съгласно чл. 83, ал. 5, т. 2 от Правилника за организацията и дейността на Народното събрание такива предложения могат да правят не всички народни представители, а само членовете на комисията, която е водеща по законопроекта. Така, без необходимата публичност и без възможност за реакция на засегнатите лица, бяха приети няколко разпоредби, срещу които имам възражения, включително и по съществото на направените промени. Считам, че създаденият с § 124, т. 1 ЗИД АПК чл. 69г в Кодекса за социалното осигуряване (КСО) е неприемлив. Пенсиите за осигурителен стаж и възраст от държавното обществено осигуряване се отпускат при настъпване на осигурителния риск „старост“ и при условие, че лицето има определения от закона осигурителен стаж. За всички осигурени лица е въведено изискване за определена минимална възраст, след навършването на която може да бъде отпусната пенсия. С чл. 69г, като изключение от прогласения в чл. 3, т. 3 от КСО принцип на равнопоставеност на осигурените лица, се предвижда придобиване на право на пенсия в пълен размер от съдии, прокурори и следователи без изискване за възраст. Необяснимо е защо правилото на чл. 69г ще се прилага само за магистрати, които ?ъм 31 дe?eмвpи 2018 г. имaт пoнe 35 гoдини oбщ юpидичec?и cтaж, oт ?oитo пoнe двe тpeти ocигypитeлeн cтaж в opгaнитe нa cъдeбнaтa влacт, но не и за магистрати, за които тези изисквания ще са налице след тази дата. Това прави разпоредбата проблематична с оглед на чл. 6, ал. 2 от Конституцията. Разпоредбата на § 148, т. 1 ЗИД АПК, с която се създава чл.123а в Закона за съдебната власт, е нецелесъобразна. Командироването на съдия от ВАС или от административните съдилища и то за срок 1 година, за да наблюдава практиката на Съда на Европейския съюз, на Общия съд на Европейския съюз и на Европейския съд по правата на човека, е несъвместимо със способите, по които те информират за дейността си. На официалните сайтове и на трите съдилища има достатъчно и своевременна информация за техните решения, която е достъпна за всички магистрати. Няма никаква финансова обосновка колко ще струва прилагането на тази разпоредба, предвид това, че седалищата на тези съдилища са в Люксембург и в Страсбург. След като се увеличават драстично таксите на гражданите и организациите, за да се подпомогне бюджетът на съдебната власт, е недопустимо неефективното му разходване. Съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, част от разпоредбите в ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава. Уважаеми народни представители, Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 28, § 29, т. 1, § 55 относно чл. 217, ал. 2, изр. трето и четвърто и ал. 4, § 57, § 61, § 67, § 79, т. 3 и 4, § 109, т. 1, 2 и 3, § 111, § 113, т. 5, б. „б“ относно чл. 75, ал. 9, изр. последно, § 114, т. 3, § 124, § 125, т. 3, § 130, § 133 и § 148, т. 1 от Закона за изменение и допълнение на Административнопроцесуалния кодекс, приет на 25 юли 2018 г.", "date": "2018.07.31", "title": "Президентът върна високите съдебни такси за обжалване"}
{"url": "https://www.24chasa.bg/novini/article/6989757", "text": "Компания Руски железници (РЖД) започна строителството на скоростна железопътна отсечка Стара Пазова - Нови Сад, предаде агенция МИА, цитирана от БТА. Това е първият 40-километров участък от планираната скоростна линия, която ще пресича Сърбия по коридора север-юг. Двупосочната железопътна линия ще има 19 големи и 36 по-малки моста и 2 виадукта. Стойността на проекта е 248 милиона долара. Линията трябва да бъде пусната в експлоатация през 2021 г.", "date": "2018.07.31", "title": "Руска компания започна строителство на скоростна жп линия в Сърбия"}
{"url": "https://www.24chasa.bg/novini/article/6989724", "text": "Тайланд поиска от Великобритания да екстрадира свалената с преврат през 2014 г. и осъдена задочно на затвор за немарливо отношение бивша министър-председателка Инглук Шинаватра, съобщи днес премиерът Прают Чан-оча, цитиран от Ройтерс и БТА. Инглук избяга от страната през август м. г., за да не бъде пратена зад решетките във връзка с измама със субсидии за отглеждането на ориз, довела до загуби за милиарди долари. Тя отрече да е извършила нещо нередно и каза, че делото срещу нея е било политическо. Миналия септември Върховният съд я осъди задочно на пет години затвор. Прают каза, че искането е необходима процедура между двете държави, които имат договор за екстрадиция. Бившата премиерка и брат й, отстраненият бивш министър-председател Таксин Шинаватра, бяха в центъра на борба за власт, която повече от десетилетие доминираше тайландската политика и изправи традиционните роялисти и военния елит срещу семейство Шинаватра и техните привърженици в северните и североизточните селски райони на страната, отбелязва Ройтерс.", "date": "2018.07.31", "title": "Тайланд иска от Великобритания да предаде осъдена бивша министър-председателка"}
{"url": "https://www.24chasa.bg/novini/article/6989675", "text": "Как да не се удавим през лятото - вижте във видеото. Най-опасни са реките и язовирите, а в морето - южните части на българските  плажове, защото духат главно североизточни ветрове, казва доц. Стоян Андонов, председател на Националната комисия по водно спасяване при Българския червен кръст. (Вижте интервю с него във видеото.) Съответно на плажове със западно изложение най-опасни са северните части. Такива плажове има по Халкидическия полуостров и по Йонийското крайбрежие на Гърция. Най-често се давят хора над 50 години. Вероятно защото имат още самочувствие на добри плувци и опитни хора, но реалното им физическо състояние не е толкова добро, колкото си мислят. Главното, което трябва да се избягва е преохлаждането на тялото. Затова реките се толкова опасни - там водата има слоеста структура, като затоплени са само най-повърхностите части на водата. Много хора се давят в канали, язовири или езера по същата причина. Изабщо не е препорачително къпането в река Дунав или другите по-големи реки на българска територия. Течението е мощно и затруднява опитни плувци. Има специфика как трябва да се плува, за да бъдат преодолявани капаните на течението и водовъртежите.                                                                                                                                                                                                                                                                                                                       ", "date": "2018.07.31", "title": "Как да не се удавим през лятото? (Видео)"}
{"url": "https://www.24chasa.bg/novini/article/6989758", "text": "Националните интереси на Иран са определящ фактор по въпроса дали Ормузкият проток ще бъде отворен за корабоплаване, заяви днес командващият военноморските сили на Ислямската република контраадмирал Хосейн Ханзади, цитиран от агенция Тасним, предаде ТАСС, цитирана от БТА. \"До днес ВМС на Иран гарантират сигурността на Ормузкия проток и в бъдеще смятаме да продължим тази практика. Бъдещо решение за това да остане ли протокът отворен или не зависи от националните интереси на Иран\", каза контраадмиралът. Ханзади посочи, че САЩ не могат да повлияят на позицията на ВМС на Иран по отношение на Ормузкия проток. По-рано Корпусът на гвардейците на Ислямската революция, елитно поделение на иранските въоръжени сили, заплаши да затвори Ормузкия проток за транспортиране на петрол в други държави, ако САЩ продължат санкционната политика спрямо Иран. В отговор Пентагонът заяви, че е готов да гарантира свободата на корабоплаване в региона. През май президентът на САЩ Доналд Тръмп обяви, че изтегля страната си от Съвместния всеобхватен план за действие - сделка, която ограничаваше ядрените разработки на Техеран в замяна на премахването на санкциите на Съвета за сигурност на ООН и едностранните ограничителни мерки, въведени от Съединените щати и Европейския съюз. В началото на този месец директорът на отдела за политическо планиране в Държавния департамент на САЩ Брайън Хук обяви, че САЩ смятат да намалят \"до нула\" приходите на Иран от петрол с помощта на енергийни санкции, които ще бъдат възобновени на 4 ноември.", "date": "2018.07.31", "title": "Иран: От нас зависи дали Ормузкият проток ще остане отворен"}
{"url": "https://www.24chasa.bg/novini/article/6989775", "text": "Разчистено е едното платно на пътя Кричим-Девин и автомобилите ще се пропускат по него, съобщиха от пресцентъра на ОД на МВР-Пловдив, цитирани от БТА. По-рано движението по пътя в района на смолянското село Осиково бе спряно заради преляла вода от дере. Полицейски служители отклоняваха автомобилите по обходни маршрути.", "date": "2018.07.31", "title": "Движението по пътя Кричим-Девин се пропуска в едното платно"}
{"url": "https://www.24chasa.bg/novini/article/6989535", "text": "Окръжна прокуратура – Русе внесе в съда обвинителен акт срещу извършител на кражба на пари от трезор на банков клон в дунавския град. Обвинението срещу И. П. е за извършена на 27.03.2016 г. кражба от трезор на банковия клон на „Пощенска банка“ в гр. Русе на сумата от 188 385, 52 лева. Престъплението е по чл. 196 а, вр.чл.195, вр. чл.194 от НК. В трезора бе проникнато през сервизно помещение, намиращо се в подземен гараж. Обвиняемият е използвал технически средства, с помощта на които е направил отвор в стената, през който е извадил парите. По делото са извършени технически и ДНК експертизи. Разпитани са 22 свидетели. Издирването на съучастника му продължава в отделно дело. Обвинението е за кражба в особено големи размери, представляваща особено тежък случай. За това престъпление се предвижда наказание от 10 до 20 години лишаване от свобода и конфискация на част или цялото имущество на виновното лице. По искане на прокуратурата обвиняемото лице е с взета мярка за неотклонение „задържане под стража“ и до началото на съдебния процес то е преведено от Окръжна прокуратура – Русе в Затвора – Белене. Предстои насрочване на делото за разглеждане от съда. Обирът беше извършен през почивните дни, на 26 срещу 27 март 2016 г., в трезора на „Пощенска банка“, който се намира в центъра на Русе, на главната улица „Александровска“ № 1. Клонът осъмна рано сутринта затворен и с полицейска лента отпред. Сигналът за обира е бил подаден в 8 часа. Оказа се, че обирът е станал през разбита е била стена при подземните гаражи под банката, откъм намиращо се отзад училище. Кражбата е реализирана през малък отвор в бетонната стена с помощта на шило, чук и горелка. Според полицията, крадците са действали през почивните дни и са знаели точно мястото, през което могат да проникнат, без да задействат системите за сигурност. Така, през направения отвор апашите успели да проникнат в съседно външно помещение в трезора, където са се съхранявали парични средства. Със специално подготвени приспособления през дупката те придърпали част от парите, които са се намирали на рафт. Отнети са средства в различни валути - 150 000 лв., 7000 британски паунда и 12 000 щатски долара. Общата стойност е изчислена за 188 385, 52 лв. В хода на образуваното досъдебно производство по случая били събрани данни за вината на мъж на 48 години, като извършител на деянието, в съучастие друго лице, което все още се издирва. Крадецът, с инициали И.П. бе задържан в София и докаран в Русе. Мъжът, бе привлечен в качеството на обвиняем по досъдебното наказателно производство и задържан с постановление на прокуратурата за 72 часа, след което мярката му бе удължена за постоянно.", "date": "2018.07.31", "title": "Крадец, задигнал над 180 000 лв. от банков клон в Русе, застава пред Темида (Обновена)"}
{"url": "https://www.24chasa.bg/novini/article/6989528", "text": "Мъж е загинал на място, а четирима са ранени в тежка катастрофа на пътя от Враца за с. Лиляче в ранния следобед при челен удар между БМВ с врачанска регистрация и \"Фолксваген\" с монтански номера. От жестокия сблъсък колите били напълно смазани и пожарникарите рязаха ламарините, за да измъкнат пострадалите и загиналия пътник от предната седалка на монтанската кола. В спешния център във Враца са откарани четирима с различни наранявания. Най-тежко е състоянието на 25-годишен от Криводол, който се возел в БМВ-то. Тежкият пътен инцидент станал край отбивката за село Лиляче по второкласния път между Враца и Криводол, през който е отбито движението на тирове от Е-79 заради ремонта на моста при село Краводер.", "date": "2018.07.31", "title": "Един загина, четирима ранени след челен сблъсък на пътя Враца - Криводол"}
{"url": "https://www.24chasa.bg/novini/article/6989772", "text": "Македонският премиер Зоран Заев призова днес гражданите на Република Македония да гласуват на референдума, насрочен на 30 септември, като подчерта, че сега е моментът всеки гражданин на страната да поеме отговорност за бъдещето, предаде агенция МИА. \"Всеки от нас е длъжен да поеме отговорността за своето бъдеще и за бъдещето на своята страна. Вашият глас е ваше право. Не позволявайте някой да злоупотреби с вашето право\", заяви Заев на пресконференция, на която беше придружен от всички министри в правителството, цитиран от БТА. Премиерът подчерта, че гражданите не бива да позволяват някой да ги разколебае да изразят мнението си за договора с Гърция за новото име Република Северна Македония и за членството на страната в Европейския съюз и НАТО. Той добави, че правителството ще зачете резултата от демократичното гласуване, независимо какъв е той. \"Сега е време за решение. Спомнете си референдума от 1991 г. /за независимост от бивша Югославия/, голямо решение на голям държавотворен народ, който избра своето бъдеще, избра независимата държава. Тогава показахме, че сме народ, който се учи от историята, за да не повтаря нейните травми\", каза Заев. Той призова и всички \"честни членове\" на опозиционната партия ВМРО-ДПМНЕ да схванат важността на момента, и още веднъж заяви, че вратите за тях са отворени. Вчера македонският парламент насрочи за 30 септември референдум с консултативен характер, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция\". Депутатите от ВМРО-ДПМНЕ напуснаха парламентарната зала преди гласуването.", "date": "2018.07.31", "title": "Заев: Сега е моментът да поемем отговорност за бъдещето"}
{"url": "https://www.24chasa.bg/novini/article/6989763", "text": "След 50 години чакане Карнобат ще има нова пожарна. Днес бе направена първа копка за новата сграда, която ще се намира близо до автогарата в града. Шефът на пожарната в Карнобат Димитър Грозев припомни, че през 2011 г. общината предоставя на МВР терен с право на строеж, а 5 г. по-късно е изготвено разрешение за строеж, а обществената поръчка за избор на строител е приключена миналата есен. Проектът е на стойност близо 2 млн.лв., предвижда се новата пожарна да е разположена на комуникативно място, близо до автогарата. \"Тази инвестиция е изключително важна за Карнобатска и Сунгурларска общини, обслужвани от местните огнеборци. Площта им на действие е огромна - близо 1 500 кв.км., включващи 60 населени места и 40 000 души, множество обработваеми земи, горски фонд и частни имоти. Виждал съм какво е героизъм и смятам, че огнеборците от Карнобат заслужават да работят при по-добри условия\", каза карнобатският кмет Георги Димитров. Според областния управител Вълчо Чолаков, който бе сред присъстващите на първата копка, местните огнеборци покриват втората най-голяма територия в страната. \"Това е изключително задължаващо, но и обществото е в дълг към пожарникарите, които години наред се сблъскат с лоши условия на труд и остаряла материално-техническа база\", подчерта Чолаков. Символично начало на проекта, разбивайки бутилка шампанско,даде началникът на \"Оперативни дейности\" в Главна дирекция \"Пожарна безопасност и защита на населението\" старши комисар Красимир Шотаров, който подчерта, че пожарникарите в България имат нужда ежедневно да получават благодарности за това, което вършат и признание за трудностите, пред които професията им ги изправя.", "date": "2018.07.31", "title": "Карнобат ще има нова пожарна, днес направиха първата копка (Снимки)"}
{"url": "https://www.24chasa.bg/novini/article/6989796", "text": "Прокуратурата е внесла днес в Софийския градски съд обвинителен акт срещу Илия И. и Иван Т. за нарушаване на изборните права на гражданите по време на кампанията за парламентарни избори през 2014 г., съобщиха от пресцентъра на прокуратурата, цитирани от БТА. Двамата мъже са с обвинения за купуване на гласове и могат да получат от една до шест години лишаване от свобода и глоба от 5 000 лв. до 20 000 лв. В момента те са на свобода срещу подписка. Илия И. и Иван Т.били регистрирани като кандидати за народни представител от политическа партия \"Движение за права и свободи\" /ПП \"ДПС\"/ в тридесет и първи избирателен район - Ямболски. Двамата кандидати взели решение чрез обещание за имотни облаги да мотивират гласоподавателите да упражнят избирателните си права в полза на Илия И., обясняват от държавното обвинение. Те наели помещение в ромския квартал на Ямбол, в което започнали предизборна агитация на населението, два месеца преди изборите. Според данни по делото обещавали различни суми на живеещите в района, ако те гласуват за Илия И. Иван Т. водел тетрадка, в която отбелязвал на кое лице каква сума е обещана и колко члена от съответното семейство ще гласуват. Сумите варирали между 20 лв. и 50 лв. за глас. По делото има и данни, че Илия И. предоставил сумата от 2000 лв. на група от лица, като поел ангажимента за изплащане на остатъка от обещаната сума след изнасяне на резултатите от изборите.", "date": "2018.07.31", "title": "Внесоха в съда обвинение срещу кандидат-депутати за купуване на гласове"}
{"url": "https://www.24chasa.bg/novini/article/6989813", "text": "Боб Удуърд, един от американските журналисти, чиито разкрития за скандала \"Уотъргейт\" принудиха президента Ричард Никсън да подаде оставка, описва в нова книга методите на управление на президента Доналд Тръмп, предаде Франс прес. Книгата \"Страх: Тръмп в Белия дом\", която ще излезе на пазара на 11 септември, \"разкрива безпрецедентни подробности за тягостния живот в Белия дом при Тръмп и за начина, по който президентът взема решения по особено важни въпроси от външната и вътрешната политика\", посочва издателство \"Саймън и Шустър\", предаде БТА.  Президентското управление на Тръмп, започнало преди по-малко от две години, е белязано от шумното напускането на висши сътрудници, скандали заради необосновани разходи и натрапчивата тема за предполагаемо съглашателство с Русия по време на предизборната кампания, отбелязва Франс прес. Боб Удуърд и Карл Бърнстейн от в. \"Вашингтон пост\" се превърнаха в символ на разследващата журналистика със своето започнало през 1972 г. разследване на аферата за подслушване на Демократическата партия, станала известна като \"Уотъргейт\". Разкритията им принудиха през август 1974 г. президента Никсън да подаде оставка. Новата книга на 75-годишния Удуърд, който все още е член на реакционния екип на \"Вашингтон пост\", е последната от поредица, посветена на управлението на няколко американски президенти.", "date": "2018.07.31", "title": "Журналист, разследвал аферата \"Уотъргейт\",  описва в книга управлението на Тръмп"}
{"url": "https://www.24chasa.bg/novini/article/6989827", "text": "Северна и Южна Корея изразиха разбирателство за разоръжаване на т. нар. Съвместната зона за сигурност в демилитаризираната зона по 38-ия паралел, предаде южнокорейската агенция Йонхап. На преки преговори, първите от 14 юни, между военни делегации на високо равнище бе постигнато също съгласие за ексхумиране на тленни останки в демилитаризираната зона и за пробно изтегляне на граничната охрана, предава БТА. \"Решихме да продължим дискусиите за конкретния график, методите и други въпроси и за прилагането им чрез уведомяване и работни контакти\", каза ръководителят на петчленната делегация на Юга генерал-майор Ким До-гьон. Делегацията на Севера бе оглавена от генерал-лейтенант Ан Ик-сан. Продължилите повече от шест часа и половина разговори бяха проведени в граничното село Панминчжон. След тях не бе направено съобщение за медиите, което е знак, че няма постигнати конкретни резултати, отбелязва Йонхап.", "date": "2018.07.31", "title": "Северна и Южна Корея се съгласиха за разоръжаване в общата им зона за сигурност"}
{"url": "https://www.24chasa.bg/novini/article/6989831", "text": "Заради горещините в Хърватия в сила днес е червен код на цялото адриатическо крайбрежие на страната, от Истрия до крайния юг, както и за Далматинско Загоре, съобщи хърватският сайт индекс, цитиран от БТА. Според картата на Метеоаларма хърватската част на Адриатическо море днес е най-опасното място в Европа, защото само тук е в сила червен код. Метеоролозите прогнозират през деня температурата да достигне до 35 градуса. Утре също се очакват подобни температура в Далмация.", "date": "2018.07.31", "title": "Червен код на цялото адриатическо крайбрежие на Хърватия заради жегите"}
{"url": "https://www.24chasa.bg/novini/article/6989840", "text": "Мъж, планирал самоубийствено нападение в Австралия, беше осъден на затвор за срок от 17 години и четири месеца, 13 от тях - без право на замяна, предадоха ДПА и Асошиейтед прес, като се позоваха на местна медия и съдебни източници. Агим Круези планирал през 2014 г. да направи и използва самоделни взривни устройства за атентат, след като властите му попречили да напусне Австралия, за да се бие в редовете на съюзената с Ал Каида организация Джебхат ан Нусра в Сирия, съобщи австралийската информационна агенция ААП. Двадесет и пет годишният мъж от столицата на провинция Куинсланд, Брисбън, се призна за виновен по обвинения, че се е готвел да влезе в чужда държава и се е подготвял да извърши терористичен акт, предава БНА. \"Оставате сериозна заплаха за обществото\", каза съдия Розалин Аткинсън при произнасянето на присъдата. Според нея Круези не се разкайва и не се е отказал от екстремистките си убеждения. След като през 2014 г. паспортът му бил анулиран, а той бил задържан на летището в Брисбън, Круези се сдобил с 10 литра бензин и се опитал да купи газови бутилки и корк за направата на коктейли \"Молотов\", за да извърши атентат. Купил си също лък и стрели. При претърсване на жилището му същата година полицията открила скъсена полуавтоматична пушка, балаклави, няколко броя мачете, а също екстремистка литература и знаме на групировката \"Ислямска държава\" на стената в спалнята му.", "date": "2018.07.31", "title": "17 години затвор дадоха на 25-годишен австралиец, планирал атентат"}
{"url": "https://www.24chasa.bg/novini/article/6989845", "text": "Беким Чолаку, началникът на кабинета на косовския президент твърди, че в Брюксел ще се разговаря и за проблема на населената с албанци Прешевска долина в южна Сърбия, предаде Танюг, цитирана от БТА. Сърбия има задължението да зачита правата на общностите, в този случай на албанците, в съответствие с високите европейски стандарти, каза той, цитиран отг косовската телевизия. Чолаку каза, че Сърбия е далече от изпълнението на тези стандарти, когато става въпрос за правата на албанците в Прешевската долина.", "date": "2018.07.31", "title": "Сърби и косовари ще разговарят в Брюксел и за проблема с албанците в Прешевската долина"}
{"url": "https://www.24chasa.bg/novini/article/6989463", "text": "Конституционният съд на Грузия анулира глобите, наложени до момента на осъдени за употреба на канабис в кавказката страна с мотива, че става дума за \"правото им на лично развитие\". Той обаче потвърди, че отглеждането и продажбата на тази дрога остават под ударите на закона, предаде Франс прес. В решението си Констутиционният съд провъзгласява, че \"да се наказва консумацията на марихуана противоречи на грузинската конституция\", предаде БТА. До момента личното потребление на канабис се наказваше с глоба от около 170 евро, припомня Франс прес. Конституционният съд уточнява, че употребата на марихуана оправдано се преследва, когато представлява \"заплаха за трето лице\", например ако се извършва в \"образователни учреждения и някои обществени пространства\". Грузинското правителство бе упреквано от правозащитници заради, според тях, прекомерно репресивен подход в борбата с наркотиците, припомня Франс прес. През май хиляди хора демонстрираха в столицата Тбилиси под звуците на електронна музика в знак на протест срещу полицейски акции в дискотеките в рамките на кампания за борба с употребата на наркотици. Според някои от присъствалите посетители на заведенията полицията е използвала спрямо тях непропорционална сила, а откриването на дрога при обиските е било постановка, разиграна от полицаите.", "date": "2018.07.31", "title": "Грузия легализира марихуаната за лична употреба"}
{"url": "https://www.24chasa.bg/novini/article/6989459", "text": "Провеждане на учебни часове в музеите и художествените галерии и съвместна работа на музейни работници и педагози за изработване на образователни програми предвижда Споразумение за сътрудничество между Министерството на културата (МК) и Министерството на образованието и науката (МОН). Документът беше подписан днес от министрите Боил Банов и Красимир Вълчев в Националния политехнически музей в София. Предвижда се още посещение на музейни експерти в училищата и изнесени занимания за децата в предучилищна възраст. Музеите и художествените галерии ще разработят конкретни проекти на музейни образователни програми и инициативи за всеки клас или група, които ще се обявяват на електронните страници на културните институти в началото на всяка учебна година, съобщават от пресцентъра на министерството на културата.  Учредява се и съвместна награда на двете министерства „Музейна образователна дейност“, която ще се връчва ежегодно на училище, учител, музей и музеен специалист. Министърът на културата Боил Банов посочи, че подписването на това споразумение се чака от 25 години. „Надявам се това споразумение да се превърне в инструмент за това младите хора да имат чувство и съзнание за това накъде вървят“, заяви той. По думите на министър Вълчев Споразумението е част от приобщаването на културните институти към образованието. Той припомни, че близо половин милион лева вече са отделени за посещение на ученици в музеи и други културни институти.", "date": "2018.07.31", "title": "В музеите и галериите ще се провеждат учебни часове"}
{"url": "https://www.24chasa.bg/novini/article/6989465", "text": "Двама мъже са задържани за скандал в Дупница. Сигнал за възникнал конфликт между клиенти на заведение с последвало сбиване бил подаден снощи в полицията. Пострадал е 49-годишен мъж, който бил настанен в болнично заведение, съобщиха от пресцентъра на МВР. В резултат на предприетите оперативно - издривателни действия били установени участниците в сбиването - двама мъже на 37 и 39 години. По случая е образувано досъдебно производство, уведомена е прокуратурата.", "date": "2018.07.31", "title": "Задържаха двама мъже заради сбиване в Дупница"}
{"url": "https://www.24chasa.bg/novini/article/6989488", "text": "Ръководителят на управлението за гражданско въздухоплаване на Малайзия обяви днес, че подава оставка, за да поеме отговорност, след като следствен доклад за изчезването на полет MH370 на Малайзийските авиолинии през 2014 г. отчете пропуски в работата на авиодиспечерската служба, предадоха световните агенции. Оповестеният вчера доклад повдигна възможността самолетът да е бил похитен, въпреки че няма категорични доказателства защо той се е отклонил от курса и е летял седем часа след прекъсване на комуникациите, предава БТА. Ръководителят на управлението за гражданско въздухоплаване, Азхарудин Абдул Рахман, каза, че докладът не е обвинил оглавяваната от него служба за загубата на самолета, но е установил нарушения в работата на авиодиспечерския център в Куала Лумпур. \"Затова със съжаление и след дълъг размисъл реших да подам оставка като председател на управлението за гражданско въздухоплаване на Малайзия. Решението влиза в сила до 14 дни след уведомлението за оставката, което подадох днес\", каза той. Самолетът с 239 души, пътувал от Куала Лумпур за Пекин, изчезна на 8 март 2014 г. и се предполага, че се е разбил в южната част на Индийския океан. Според следствения доклад причината за изчезването не може да се определи, докато не бъдат намерени останките и черните кутии на самолета. В доклада обаче се казваше, че разследването е установило пропуски в работата на авиодиспечерската служба, включително че тя не е предприела бързи действия за спешен отговор и е разчитала твърде много на информация от Малайзийските авиолинии, а не се е свързала с армията за помощ. Според доклада авиодиспечерите не са уведомили навреме китайските власти, че с екипажа на самолета вече не може да се установи контакт, а това е затруднило първоначалното своевременно определяне на местоположението на самолета и по-нататъшното му издирване.", "date": "2018.07.31", "title": "Шефът на малайзийската авиация подаде оставка заради изчезнал самолет през 2014 г."}
{"url": "https://www.24chasa.bg/novini/article/6989483", "text": "Армения е готова без предварителни условия да установи дипломатически отношения с Турция, но Анкара не показва подобна готовност. Това заяви днес на брифинг говорителят на арменското външно министерство Тигран Балаян, цитиран от ТАСС. По думите му, ако от страна на турските власти има сигнал, че са готови да нормализират отношенията с Армения, той ще бъде разгледан. Анкара и Ереван не поддържат дипломатически и икономически отношения, след като Армения обяви независимостта си през 1991 г. Две години по-късно, през 1993 г., Анкара затвори границата си с Армения, за да подкрепи тюркскоезичния Азербайджан, който е в конфликт с Ереван за контрола на Нагорни Карабах, припомня БТА.  През 2009 г. външните министри на Турция и Азербайджан подписаха в Цюрих протоколи за установяване на дипломатически отношения, но документите не бяха ратифицирани.", "date": "2018.07.31", "title": "Арменско външно: Готови сме за дипломатически отношения с Турция, но тя не"}
{"url": "https://www.24chasa.bg/novini/article/6989494", "text": "10 офиса на НАП ще имат нови банкови сметки за плащане на данъци, осигуровки и други публични вземания от 1 август 2018 г. Това съобщиха от пресцентъра на НАП. По новите сметки ще се нареждат плащания от граждани и юридически лица с регистрация във всички офиси на НАП в град София, включително регистрираните в „Средни данъкоплатци и осигурители“, както и офисите София-област, Габрово, Добрич, Кърджали, Монтана, Перник, Русе, Стара Загора и Ямбол. Няма промяна в банковите сметки на останалите офиси на приходната агенция. Ползвателите на електронната услуга за плащане на задължения към НАП, достъпна в Портала за е-услуги на НАП ще могат да продължат да плащат без такси по електронен път. Запазва се и възможността за плащане без такса на ПОС терминал във всички структури на НАП. Всички клиенти на НАП, засегнати от промените ще получат съобщение по електронната поща, допълват от приходната агенция. Номера на сметки няма да бъдат посочвани в кореспонденцията по имейл от съображения за сигурност. Информация за новите сметки е публикувана на сайта на приходната администрация, в рубриката \"Плащане\", подрубрика \"Банкови сметки\". За допълнителна информация клиентите на НАП могат да се обърнат към колцентъра на агенцията на телефон 0700 18 700 или на имейл infocenter@nra.bg", "date": "2018.07.31", "title": "10 офиса на НАП с нови банкови сметки от 1 август"}
{"url": "https://www.24chasa.bg/novini/article/6989504", "text": "Депутатите от македонския парламент излизат в годишна отпуска от утре до 20 август, съобщава сайтът МКД, цитиран от БТА. Кампанията за референдума, който бе насрочен на 30 септември, според законовите срокове ще започне на 10 септември, което означава, че след лятната отпуска парламентът ще работи до 7 или до 8 септември. Що се отнася за договора между Република Македония и Република Гърция, за който се организира референдумът, той ще бъде публикуван в държавен вестник след произвеждането на референдума. Законът за езиците ще бъде публикуван, когато се прецени, че е моментът за това, тъй като той не е свързан с референдума, заяви на брифинг председателят на македонския парламент Талат Джафери.", "date": "2018.07.31", "title": "Депутатите от македонския парламент излизат в отпуска до 20 август"}
{"url": "https://www.24chasa.bg/novini/article/6989496", "text": "Генерали от двете Кореи се срещнаха днес в граничното село Панминчжон, в демилитаризираната зона, за да преговарят за намаляване на военната конфронтация, предаде Асошиейтед прес. Южнокорейското министерство на отбраната съобщи, че преговорите на равнище генерали са част от усилията за прилагане на споразуменията във военната сфера от срещата на върха между двете Кореи през април. На нея лидерите на двете държави се договориха да работят заедно за премахване на заплахата от нова война на Корейския полуостров, припомня БТА.  Според южнокорейски медии на преговорите се обсъжда намаляване на броя на военните граничари в зоната под общ контрол в Панминчжон и изтегляне оттам на тежките оръжия. Главният южнокорейски преговарящ, който отговаря за политиката към Северна Корея в министерството на отбраната, Ким До-гьон, каза пред репортери преди срещата, че ще се опита да постигне \"значителни\" мерки за намаляване на напрежението и изграждане на доверие, посочва Ройтерс. Ръководителят на севернокорейската делегация Ан Ик-сан отбеляза съобщенията в южнокорейски медии, предполагащи, че той може да се опита да убеди Сеул да настоява за съвместна декларация със САЩ за официален край на Корейската война. \"Преди да определим дали това е вярно или не, осъзнах, че хората в Севера и Юга смятат нашите преговори за важни\", заяви севернокорейският генерал в началото на срещата. \"А то също така изтъкна чувството за дълг на времената и ролята, дадена на армията в усилията на Севера и Юга за мир и благоденствие\", каза той.", "date": "2018.07.31", "title": "Генерали от Северна и Южна Корея преговарят на границата (Снимки)"}
{"url": "https://www.24chasa.bg/novini/article/6989165", "text": "Китайското министерство на търговията поиска в понеделник общественото мнение за ревизираните мерки, касаещи чуждестранните инвеститори със стратегически капиталовложения в китайски компании, чиито ценни книжа се котират на борсата, предава  .  „А-акциите, придобити от чуждестранни инвеститори чрез стратегически инвестиции, не са търгуеми за срок от 12 месеца\", се посочва в преразгледаните от министерството правила. Според настоящите наредби с подобни акции не може да се търгува в продължение на три години. Новите правила са знак, че страната има намерение да отпусне надзора над чуждите стратегически инвестиции. Поправките също разхлабват контрола върху изискванията за чуждестранни инвеститори, като изискването за стратегически инвестиции в китайски компании, регистрирани на борсата, е чуждите компании да притежават реални задгранични активи за не по-малко от 50 милиона щатски долара или да управляват такива за не по-малко от 300 милиона долара. Според настоящите правила, чуждите фирми трябва да притежават активи за не по-малко от 100 милиона долара или да управляват такива за не по-малка от 500 милиона долара. Поправките бяха направени с цел „да се разширят каналите за използване на чуждестранни инвестиции и да се насърчи стабилното развитие на китайския пазар на ценни книжа\", се казва в изявлението на Министерството на търговията. Обществеността може да даде своите препоръки за проекта до 29 август 2018 г. Тази година Китай отбелязва 40-та годишнина от реформите и политиката за отваряне към света и страната предприема редица мерки за разширяване на отварянето.", "date": "2018.07.31", "title": "Китай обмисля да отпусне контрола върху чуждестранните стратегически инвестиции"}
{"url": "https://www.24chasa.bg/novini/article/6989518", "text": "Екип на Изпълнителна агенция \"Медицински одит\" е на място в Плевенската университетска болница, за да провери случая с починалата родилка. Това каза пред журналисти в СБАЛАГ \"Майчин дом\" зам.-министърът на здравеопазването Бойко Пенков. Той уточни, че екип на РЗИ Плевен също е ангажиран със случая.   В момента в неонатологията на болницата се води борба за живота на бебето, потвърди Пенков. \"Понеже усилията са насочени към спасяване на майката, затова се е получила тежка хипоксия при плода   и в момента в неонатологията се води борба за неговия живот\", обясни той. Окончателен резултат по случая ще има след време, тъй като има направена съдебна патоанатомична експертиза, посочи зам.-министърът. \"Това, което знаем, е че се е създал тежък проблем по време на въвеждане в анестезия. От там се водят около час, час и нещо реанимационни мероприятия, които за съжаление водят до летален изход. Съболезнования на близките\", каза Пенков. Той припомни, че оценката преди планираната операция е била, че жената е здрава. Дали е сърдечен проблем или масивна белодробна емболия, ще кажат колегите съдебни медици и патоанатоми, каза той. През цялото време с родилката е имало медицински екип, подчерта Пенков. По думите му лекарят, който е отговарял за анестезията, е много опитен, с много години стаж. След това са се включили най-добрите реаниматори в отделението, каза той. \"Дали е сърдечен проблем или масивна белодробна емболия, ще кажат колегите съдебни медици и патоанатоми\", допълни Бойко Пенков. Попитан за мнението му за идеята на БСП болниците да не са търговски дружества Пенков коментира: \"Чух, че се предлага холдинг. Ние имаме исторически опит с един холдинг в София. Създадохме го, ръкопляскахме, развихме го и после го вкарахме в един фалит. Ако искате пак да пробваме\".", "date": "2018.07.31", "title": "Бойко Пенков: Докато са реанимирали родилката в Плевен, бебето е получило хипоксия"}
{"url": "https://www.24chasa.bg/novini/article/6989512", "text": "Бившият председател на Съюза на съдиите в България (ССБ) съдия Таня Маринова, сега Радуловска ще напусне съдебната система от 1 септември т.г. Маринова, която правораздава в Софийския районен съд от 2007 г., е подала оставка, която днес съдийската колегия на Висшия съдебен съвет (ВСС) прие. Маринова е наказателен съдия и се оттегля по собствено желание. Тя е задължена да приключи до 1 септември възложените й за гледане дела. \"Познавам колегата Радуловска, мисля, че тя няма да остави неизписани дела. Просто не е такъв човек\", каза за нея членът на ВСС Красимир Шекерджиев. Шефът на Върховния административен съд Георги Чолаков също констатира, че съдия Маринова не оставя забатачени дела в състава си. Маринова оглави най-голямата съдийска огранизация през 2012 г., наследявайки поста от съдия Мирослава Тодорова. Съдебните кадровици образуваха и дисциплинарки срещу трима столични районни съдии - Мирослав Петров, Николай Василев и Бисерка Памукова. Те са по предложение Инспектората към Висшия съдебен съвет. На тримата съдии ще се търси отговорност за забавени дела.", "date": "2018.07.31", "title": "Бивша шефка на Съюза на съдиите напуска съдебната система"}
{"url": "https://www.24chasa.bg/novini/article/6989530", "text": "Премиерът Виорика Дънчила има впечатляваща колекция от гафове в сферата на външната политика. Подобни грешки са правили и други румънски висши държавни чиновници, но настоящият премиер изглежда задминава всички. Миналата седмица, по време на посещение в Черна гора, премиерът Виорика Дънчила участва в съвместна пресконференция с черногорския си колега, на която заяви, че се радва да бъде в Прищина (столицата на Косово, което освен това не е признато от Румъния - бел. ред.), вместо да каже Подгорица, която е столицата на Черна гора. \"Радвам се да бъда днес в Прищина, на първото посещение на румънски премиер в Черна гора\", каза Дънчила. Преводачът засече грешката и каза Подгорица, вместо Прищина. Правителството на Черна гора премахна от записа на пресконференцията момента, в който Дънчила изговаря \"Прищина\". Правителството в Букурещ прекъсна предаването на живо на пресконференцията, а по-късно не публикува никакъв запис от нея. Това не е първият гаф на Виорика Дънчила в сферата на външната политика. На 12 май премиерът Дънчила поздрави папа Франциск в комбинация от румънски и английски език. Румънското правителство публикува на сайта си изображения без звук от срещата на премиера с папата. Нещо повече - Дънчила обяви, че папа Франциск ще посети Румъния. Тя обаче бе поставена в неудобна ситуация, защото информацията за посещение на папа Франциск в Румъния не бе потвърдена в прессъобщението на Ватикана. Също така говорителят на Румъно-католическата архиепископия в Букурещ Франциск Добош уточни, че ако се уговори подобна визита, съобщението \"се прави едновременно от двете страни: държавата Ватикан и президентството на Румъния\". Президентът Клаус Йоханис коментира иронично: \"Разрешете ми да мисля, че госпожата не е разбрала много добре за какво се е говорило там\". Гафове белязаха и визитата в Румъния на премиера на Естония Юри Ратас. След полет от два часа и половина заедно с естонския премиер, за откриване на линията Талин-Констанца, премиерът Виорика Дънчила забрави как се казва високопоставения гост. В допълнение, на официалната церемония знамето на балтийската страна бе поставено наобратно. На 8 юни Дънчила отново се оплете в собствените си думи, докато правеше изявления за посещение, направено в Португалия. Вместо да каже \"поемането на председателството на Съвета на Европейския съюз\" от страна на Румъния, премиерът улучи \"поемането на председателството на Румъния\". В интервю от 11 юли Виорика Дънчила каза, че е заявила на председателя на Европейската комисия (ЕК) Жан-Клод Юнкер и на първия заместник-председател на ЕК Франс Тимерманс, че само в седем европейски държави съществува престъплението \"злоупотреба със служебно положение\". По думите на ръководителката на правителството председателят на ЕК й бил казал, че ще подкрепи Румъния за отмяна на Механизма за сътрудничество и проверка, когато страната поеме председателството на ЕС от януари 2019 г. Вариантът на Европейската комисия бе различен. След срещата председателят на ЕК Жан-Клод Юнкер заяви на премиера Виорика Дънчила, че я насърчава да се върне \"нормалният политически дискурс в страната\", уточнявайки, че е от съществено значение Румъния \"да не отстъпва от постигнатия напредък\" в Механизма за сътрудничество и проверка. Това съобщи говорителят на ЕК Кристиян Виганд. Само за шест месеца от мандата си Дънчила натрупа многобройни гафове в сферата на външната политика. Все пак, във времето и други политически лидери са правили грешки в тази чувствителна област. През 2011 г. тогавашният външен министър Теодор Баконски заяви в интервю, че Румъния може да се откаже едностранно от Механизма за сътрудничество и проверка, тъй като бе изтъкван от страни членки, като Франция и Германия, като причина за отлагане на присъединяването на Румъния към Шенген. Европейската комисия уточни чрез гласа на говорителя си Марк Грей, че не е възможен едностранен отказ от Механизма за сътрудничество и проверка в сферата на правосъдието. С други думи, официалният румънски представител е сгрешил процедурата. Бившият президент Траян Бъсеску обърка Хърватия с Крайова на съвместна пресконференция през 2012 г. с хърватския си колега Иво Йосипович, но Бъсеску бързо се усети за грешката и се коригира. Шампион по гафове е и бившият външен министър Андрей Марга. През 2012 г. той изпрати на западните канцеларии информация за мнението на управляващия тогава Социал-либерален съюз за политическата ситуация в страната. Тогава той бе иронизиран от немските журналисти, които казаха, че министърът \"не прави разлика между държава и партия\". Друг мъчителен момент бе когато Германия разби надеждите на Румъния за присъединяване към Шенген. \"Отварянето на границите за Румъния е невъзможно. Дори частично - с въздушното и морското пространство\", казаха германците, след като Марга бе заявил, че има \"шесто чувство\", че Румъния ще се присъедини към Шенген през есента на 2012 г. Марга се прочу и с изявление, в което хвалеше руския президент Владимир Путин. \"Путин е много компетентен човек, би било добре лидерите на Европа и у нас да бъдат също толкова компетентни\", заяви тогавашният румънски първи дипломат. През 2012 г. сенаторът от Социалдемократическата партия (СДП) Дан Шова - приближен на лидера на СДП Виктор Понта, отрече Холокоста на евреите в Румъния. Понта прости на Шова с мотив, че е \"невежа\", а не антисемит. Бившият премиер Понта също не бе заобиколен от скандал във външната политика. През 2015 г. Понта участва в церемонията по откриване на Европейските игри в Баку, макар че те бяха бойкотирани от лидерите на ЕС. От всички европейски лидери, на тържествата в Азербайджан присъстваха само президентът на Русия Владимир Путин, президентът на Беларус Александър Лукашенко и президентът на Турция Реджеп Тайип Ердоган. Макар че много пъти иронизира Виорика Дънчила за нейните гафове, президентът Клаус Йоханис също има такива. \"Кой знае какви тайни договорки прави Драгня в Израел с евреите, но се надявам да има благоразумието да обясни на румънците, когато се върне, какво е правил там\", коментира неотдавна Клаус Йоханис след посещение на лидера на СДП Ливиу Драгня в Израел. Само няколко часа по-късно президентът направи уточнение и поднесе извинения за думата \"евреи\". Председателят на Европейската асоциация на евреите равин Менахем Марголин изрази възмущение от изявленията на Йоханис. През 2015 г. по време на реч в края на извънредна среща на Европейския съвет, Йоханис обърка Средиземно с Черно море, докато говореше за трагедията на нелегалните имигранти, които умират, опитвайки се да достигнат Европа.", "date": "2018.07.31", "title": "Висши чиновници в Румъния, които се провалиха на изпита по външна политика"}
{"url": "https://www.24chasa.bg/novini/article/6989533", "text": "Обвиненият в данъчни измами и в пране на пари бивш ръководител на предизборната кампания на Доналд Тръмп Пол Манафорт ще се изправи днес пред съда. Това ще постави началото на първия процес, свързан с експлозивното руско разследване, превърнало се в мишена на непрестанните критики на американския президент, който безмилостно го осъжда като \"лов на вещици\". Изпитите черти и побелелите коси на Манафорт са признаци за бруталното му изпадане в немилост. Външният вид на някогашния влиятелен лобист вече не включва безупречното облекло и прическа, които той демонстрираше от години във Вашингтон. Бившият сътрудник на републиканците Роналд Рейгън и Боб Доул и представител в миналото на чуждестранни лидери с лоша репутация оглавяваше предизборната кампания на Доналд Тръмп между май и август 2016 г. Въпреки че Манафорт е изправен пред съда от натоварения с разследването на подозренията за руска намеса в американските президентски избори специален прокурор Робърт Мълър, основният въпрос за възможен сговор между членове на предизборния щаб на Тръмп и Москва няма да бъде разглеждан на започващия днес процес. Всъщност той е свързан с факти, станали преди присъединяването на Манафорт към екипа на Тръмп. На 69-годишния Пол Манафорт са повдигнати обвинения за пране на пари и данъчни и банкови измами, свързани с дейността му като лобист в полза на подкрепяния от Москва бивш украински президент Виктор Янукович и на две симпатизиращи на Янукович партии до 2015 г. Тези разкрити от Робърт Мълър факти са благоприятни за неговото руско разследване. Манафорт отрича всички обвинения. Процесът срещу него ще започне днес в 10 ч. (17 ч. българско време) в намиращия се близо до столицата Вашингтон град Александрия с избирането на 12 съдебни заседатели и ще продължи три седмици. Докато гневът на президента вследствие на разследванията на Мълър нараства, този очакван с огромно нетърпение процес безпокои Белия дом. Пол Манафорт \"не разполага с каквато и да било информация, която да уличава президента в престъпление\", заяви вчера адвокатът на Доналд Тръмп Руди Джулиани пред телевизия Си Ен Ен. Той освен това подчерта и краткостта на периода, прекаран от Манафорт начело на кампанията: \"Това са само четири месеца - той не би тръгнал да заговорничи с руснаците\". Прокурорите ще призоват в съдебната зала повече от 30 свидетели, сред които и бившият сътрудник на Манафорт Ричард Гейтс, който съдейства на Робърт Мълър, след като се призна за виновен през февруари. Сред 30-те разследвани от Мълър, по-голямата част от които са руснаци, Манафорт е единственият американец, отказал споразумение със съдебната власт, чрез което да избегне процес. \"Манафорт остана верен\" на Доналд Тръмп, подчертава Джонатан Търли, професор по право от университета \"Джордж Вашингтон\". Той може би смята, че процесът ще му позволи да запази \"шансовете си за помилване\" от президента, обяснява Търли пред Франс прес. В очакване на тази все още малко вероятна перспектива, бившият лобист навлиза в един \"изключително труден\" процес, казва той. \"Манафорт, с помощта на Гейтс, е изпрал повече от 30 милиона долара\", написа Робърт Мълър в обвинителния си акт през февруари. Извършените от лобиста данъчни измами са на стойност \"милиони долари, похарчени за луксозни стоки и услуги за него и семейството му\". Дори да бъде признат за виновен и само по едно от обвиненията, Манафорт ще влезе в затвора \"за поне десет години\", твърди Джонатан Търли. Съдебните заседатели няма да бъдат омилостивени от историята за баснословните му харчове, а обвинението ще нанесе срещу него съкрушителен удар с показанията на Ричард Гейтс, прогнозира професорът. През септември срещу Манафорт във Вашингтон ще започне и втори процес. Той отново ще е в рамките на разследването на Мълър, който го обвинява в пране на пари и в недеклариране на услугите си като лобист в полза на чуждестранно правителство. Манафорт бе изпратен в затвора през юни заради опита му за подкуп на свидетели. Тогава Доналд Тръмп се изказа против \"тежко наказание\" за лобиста. Този уикенд американският президент засили атаките си срещу Мълър, като обвини уважавания от републиканците бивш ръководител на ФБР в конфликт на интереси. \"Няма сговор!\", заяви Тръмп и заклейми \"изфабрикувания от Робърт Мълър лов на вещици\". /БТА/", "date": "2018.07.31", "title": "Бившият ръководител на предизборната кампания на Тръмп застава пред съда"}
{"url": "https://www.24chasa.bg/novini/article/6989542", "text": "Специалният пратеник на генералния секретар на ООН за Сирия Стафан де Мистура е планирал за началото на септември консултации в Женева с държавите гаранти на примирието в Сирия (Русия, Иран и Турция) за създаването на сирийски конституционен комитет, който да изготви нова сирийска конституция, съобщи на брифинг в Женева говорителят на ООН Реал Льоблан, цитиран от Франс прес и ТАСС. Де Мистура е имал днес \"неформални консултации\" в Сочи с ирански, турски и руски представители, ангажирани със създаването на комитет, който ще включва представители на правителството в Дамаск и на сирийската опозиция, предава БТА. \"Специалният пратеник е готов да организира в началото на септември в Женева неофициални консултации с Ислямска република Иран, Руската федерация и Турската република, за да се финализира създаването на конституционния комитет\", каза Льоблан. Миналия месец Де Мистура вече организира подобна среща в Двореца на нациите на ООН в Женева. Тогава той получи само от правителството списък с 50 имена. Опозицията му предаде своя списък с 50 кандидати чак този месец. Създаването на конституционен комитет беше решено на среща на високо равнище за Сирия, организирана през януари в Сочи. За пратеника на ООН този комитет е \"ключов елемент\" за разрешаване на сирийския конфликт, отнел живота на повече от 350 000 души от март 2011 г. Много инициативи бяха предприети за слагане край на войната, но всички те се провалиха, отбелязва Франс прес. От 2016 г. Стафан де Мистура проведе 9 кръга непреки преговори между сирийския режим и опозиционни групи в Женева и Виена, но на тях не бяха постигнати резултати.", "date": "2018.07.31", "title": "ООН планира среща на тройката от Астана за създаване на сирийски конституционен комитет"}
{"url": "https://www.24chasa.bg/novini/article/6989357", "text": "Икономически не е изгодно да се поддържат почивните станции на държавните институции. Това каза пред   Зорница Славова от Института за пазарна икономика. Държавата е най-големият неефективен хотелиер, сочи доклад на Световната банка, който разкрива колко струва на българските данъкоплатци издръжката на ведомствените почивни станции. Загубите от стопанисването на общо 115 обекта с представителни и социални функции, почивни станции и обекти за обучение, възлизат на общо 22 млн. лева за 2016 година. „Тези станции са строени и са предлагани като социална придобивка в годините, когато не е имало частен сектор в туризма, т.е. трудно е да отидеш да почиваш другаде, а пътуванията в чужбина са били ограничени. Тогава наистина е имало голямо добавена стойност за държавните служители като социална възможност да почиват на достъпни цени. В момента частният сектор е огромен. Пътуването в чужбина е свободно. Така че, ако в момента се монетаризира тази социална придобивка, всеки ще може да реши къде да отиде на почивка или пък изобщо да не отиде и тези пари да си останат за държавния служител“, каза Славова. В доклада се посочва още, че някои от държавните обекти работят без валидни сертификати за категоризация, а има и такива, които изобщо не са категоризирани. - Няма яснота защо определен имот с представителен и социален характер е класифициран като публична или частна държавна собственост. Класификацията изглежда донякъде произволна. - Само една трета от изследваните администрации събират и анализират данни за удовлетвореността на клиентите, но 2/3 от останалите смятат, че подобна информация би била полезна. - Храната се предлага без надценка или на загуба. - Много от обектите са достъпни за външни посетители (т.е. не за придружители на служителите), които плащат от 15% до 100% над стандартната ставка за служителите. Въпреки че цените, заплащани от външните посетители, са по-високи, те са по-ниски от пазарните цени и не покриват обичайните разходи по експлоатацията на обектите. По този начин ведомствата на практика субсидират почивките и външните гости на обектите. - Ведомствата нямат изискване администрациите да използват приоритетно обектите с представителни и социални функции за провеждане на срещи, семинари, конференции, форуми и т.н. Така те плащат допълнително за наемане на частни зали (в хотели, центрове и т.н.), въпреки че разполагат с необходимите помещения и техника. - Възлагането на външен изпълнител на цялото или част от управлението на собствеността не е обичайна практика сред участващите администрации. Само 5% от администрациите са възложили управлението на обектите на друго юридическо лице. - Най-ниските отчетени цени за нощувка са в почивна база на Министерството на регионалното развитие и благоустройството (МРРБ) - 5 лв. на човек на вечер, и в базите на МВР, където средните цени на нощувка са 7,50 лв. на човек. - Резиденция „Евксиноград“ на Министерски съвет отчита годишна загуба от близо 700 000 лева. Почивната станция на МВР „Лазур“ в Несебър е отчела загуба от почти 600 000 лв. през 2016 година. Докладът съдържа и редица препоръки за подобряването на управлението на имотите като изготвяне на стратегия за управление, централизиране на управлението и т.н. В крайна сметка, обаче, основният извод е, че държавата трябва постепенно да се оттегли от дейностите по поддръжката и управлението на ведомствени почивни бази. Представеният международен опит също показва, че това е практиката по света. Често срещана и работеща практика е и управлението на държавни обекти в рамките на публично-частни споразумения като аутсорсинг, концесия или лизингови договори, които дават възможност за постигане на ползи за обществения сектор чрез ноу-хау от частния сектор. Въпреки че по-голямата част от анкетираните служители в администрацията са в подкрепа на почивните станции, тази услуга е започнала да се предлага през годините на комунистическия режим, когато не е имало предоставящи я частни обекти, а пътуването в чужбина е било ограничено. В днешно време тази социална придобивка може да се монетаризира (в заплатата) и всеки служител да избира дали да отиде на почивка в страната, в чужбина или изобщо да не почива.", "date": "2018.07.31", "title": "Експерт: Икономически не е изгодно да се поддържат почивните станции на държавните институции (Обновена)"}
{"url": "https://www.24chasa.bg/novini/article/6989552", "text": "Високотехнологичен робот ще помага на пожарникари за евакуация на хора при извънредни ситуации, съобщи Лайф. Роботът кентавър е висок 1,5 метра, тежи 93 кг и е разработен от учени от Италианския технологичен институт, предаде БТА. \"Чентауро\" е управляван от оператор хибриден робот. За създаването му са използвани напечатани с триизмерен принтер детайли. Новият робот може да повдига тежки блокове и да изкачва стръмни стълби. Снабден е с акумулатор, чието автономно функциониране му осигурява 3-часова работа в кризисни условия. Използването на гъвкави и подвижни части позволява на \"Чентауро\" да заеме различни пози, за да запази равновесие. Той може да бъде използван от пожарникарски служби и за изнасяне на боклуци от АЕЦ \"Фукушима\".", "date": "2018.07.31", "title": "Робот кентавър ще спасява хора при пожар"}
{"url": "https://www.24chasa.bg/novini/article/6989559", "text": "Възрастна жена е била измамена в Перник, съобщи говорителят на ОД на МВР Венцислав Алексов. На домашния телефон на 85-годишна жена се обадил мъж, който се представил за полицай. Той заявил, че в момента се провежда специализирана операция по залавяне на телефонни измамници и помолил пенсионерката за съдействие, като поискал да събере и предаде всички налични пари. Казал й, че и тя може да стане обект на измама или заплаха за живота й. Малко по-късно това било осъществено чрез обаждане на друг мъжки глас по телефона. Притеснена, жената събрала 2700 лева, сложила ги в торбичка и ги хвърлила от терасата. Била помолена повече да не вдига телефона, докато не й върнат парите. Жената разбрала, че е измамена едва когато дошъл синът й, който преди това й звънял по телефона, но тя не отговаряла.", "date": "2018.07.31", "title": "Баба от Перник хвърли през терасата 2700 лв на ало измамник"}
{"url": "https://www.24chasa.bg/novini/article/6989548", "text": "В деня на събора в Бузлуджа се чухме с Петър Курумбашев. Помоли да помогнем за проблем с един автобус. Обадих се, колегите са го направили. След това не ми е звънял, че има проблеми\", каза вътрешният министър Валентин Радев за  . Въпреки това МВР ще извърши проверка по случая. Главният секретар Младен Маринов разказа за случай, когато полицаи са спасили един от шофьорите на автобуси, който получил инфаркт. Възрастна жена пък починала след като паднала от рейса и счупила ребрата си. \"Не ми е докладвано да е имало проблеми. Много хора на едно място, сложна организация, валеше дъжд\", допълни главният секретар на МВР.", "date": "2018.07.31", "title": "Валентин Радев: Чухме се с Курумбашев преди събора на Бузлуджа, не ми каза да има проблеми"}
{"url": "https://www.24chasa.bg/novini/article/6989583", "text": "Варненският апелативен съд потвърди задържането под стража и домашния арест на двама от надзирателите в Затвора - Варна, разследвани за престъпления по служба. Магистратите оставиха без уважение жалбата на Николай Т., срещу определената му преди 10 дни от Окръжен съд – Варна първоначална мярка за неотклонение задържане под стража. На този етап от разследването обвинението, което им е било предявено е, че като \"длъжностни лица са наруши служебните си задължения, или са превишили властта и правата си с цел да набавят за себе си или за другиго облага или да причинят другиму вреда\". Законът наказва това престъпление с лишаване от свобода до пет години или с пробация, като съдът може да постанови и лишаване от правото да се заема определена държавна или обществена длъжност. Превилегированият затворник е Искрен Маринов. Той излежавал присъда от шест години и осем месеца за участие в организирана престъпна група, специализирала се в кражбата на коли. През март 2017 пред Пловдивския военен съд той се е признал за виновен за кражбите на 19 луксозни коли по морет. Към днешна дата му остава да изтърпи още 4 години и 4 месеца. Според държавното обвинение надзирателят на практика е превишил властта си, като е преценил, че затворникът, не е обещствено опасен, въпреки, че в периода, в който е излизал с разрешение от затвора е търпял наказание за нарушение на затворническата дисциплина, а с присъда е бил изолиран и от обществото. Като командир на отделението Николай Т. не е имал право да пуска след 18,00 часа от общежитието на Затвора – Варна лице, което е лишено от свобода. Николай Т. не е имал и право да разпорежда на своите колеги – надзиратели, които са на вишката на затвора или на портала да позволят излизането на затворник. Това било в правомощията единствено на Главния надзирател на Затвора. Събраните до настоящия момент от разследването гласни свидетелства и други писмени материали обосновават предположението, че обвиняемият е извършил престъплението по служба, за което е привлечен. Нещо повече. Съдът прие представени от прокуратурата нови свидетелски показания за други такива нарушения на служебните задължения на Николай. С оглед спецификата на дейността на този обвиняем, грубо, демонстративно и неколкократно са били нарушени служебните му задължения, твърди държавното обвинение. Съдът намира, че това деяние е с висока обществена опасност както заради личността на затворника, „пускан в отпуск“, така и заради последствията, които биха могли да настъпят от това деяние. Втората съдебна инстанция прие, че е била изградена стройна организация между надзирателите, привлечени като обвиняеми, които грубо са нарушавали служебните си задължения и закона. С идентични аргументи Варненският апелативен съд остави без уважение и жаблата на Милен Д. - вторият наздирател, привлечен като обвиняем по това досъдебно производство, който ще остане да търпи определената му от Окръжен съд – Варна мярка за неотклонение „домашен арест“. Въпреки, че двамата обвиняеми са вече дисциплинарно уволнени и отстранени от длъжност, въпреки продължителния им стаж в системата на ГД „Изпълнение на наказанията“, както и на наградите, които са получавали за добра работа, съдът реши, че е реална опасността всеки един от тях да извърши престъпление против правосъдието, като се опита на окаже въздействие върху своите вече бивши колеги или свидетели.", "date": "2018.07.31", "title": "Арест и домашен арест за двама от задържаните варненски надзиратели"}
{"url": "https://www.24chasa.bg/novini/article/6989593", "text": "Три непълнолетни момчета изкараха по едно денонощие в ареста, след като бяха задържани за различни кражби. Първо били задръжани двама тийнейджъри - от шуменското село Пет могили и от варненското село Любен Каравелово. Те решили да се повозят, откраднали опел, паркиран пред частен дом във варненския квартал \"Св. Иван Рилски\", покарали го, но катастрофирали с него. Задигнали каквото могат и зарязали блъснатото возило на пътя между Игнатиево и Припек. При задържането им част от вещите, откраднати от опела, са намерени. По случая е образувано досъдебно производство. Техен невръстен \"колега\", известен на органите на реда, се промъкнал през отворен прозорец в един от кабинетите в болницата в Провадия и успял да открадне радиокасетофон. След проведени оперативно - издирвателни дейности и процесуално – следствени действия е установено, че извършител на деянието е непълнолетно момче от същия град. По случая е образувана преписка, уведомен е прокурор от Районна прокуратура – Провадия.", "date": "2018.07.31", "title": "Три момчета осъмнаха в ареста за кражби във Варненско"}
{"url": "https://www.24chasa.bg/novini/article/6989620", "text": "Четирима души са ранени при катастрофа, станала на около 1500 м след гр. Долни чифлик, в посока с. Пчелник. 22-годишен мъж от варненското село Горен чифлик стъпил здраво на газта, но заради високата скорост изтървал контрола над опела си, излязъл от платното за движение, блъснал се в мантинела, върнал се обратно и се забил челно в шкода, която се движела в насрещното. Виновният шофьор, както и 44-годишният мъж, който бил зад волана на шкодата, са настанени за лечение в болница във Варна. Първият е с контузии на таза, бедрото и дясната ръка, а другият е получил фрактура на гръдна кост. 41-годишна пътничка от втората кола е получила контузия на гръден кош, а дете от същата кола е с контузия на рамо. Няма опасност за живота на пострадалите. По случая има образувано досъдебно производство. Двама пешеходци също пострадаха при пътни инциденти във Варна. 28-годишен варненец блъснал 58-годишен мъж, който пресичал ул. \"Патриарх Ефтимий\" в морската столица. Пострадалият е откаран в спешния център с контузни наранявнаия, прегледан е и освободен, без опасност за живота. Другият инцидент станал на ул. \"Неофит Бозвели\". 63-годишна дама с фолксваген, при маневра за ляв завой, блъснала жена на 65 години, която пресича платното за движение. Вследствие на инцидента жената получава контузни наранявнаия, прегледана е и освободена, без опасност за живота.", "date": "2018.07.31", "title": "Четирима, сред които и дете, пострадаха при катастрофа във Варненско"}
{"url": "https://www.24chasa.bg/novini/article/6989641", "text": "Можем да отделим още 150 млн.лв. повече за хората с увреждания за догодина, но ще смятаме още, защото и тези пари им се виждат крайно недостатъчно. Това каза след 5-часова среща с всички страни премиерът Бойко Борисов.  \"Поех ангажимент да включим родителите на деца с увреждания в работните групи. Ще допълнят регистъра на хората с увреждания, за да може да се знае всеки човек какви нужди има\", каза Борисов. Той обясни , че по всички точки е имало различни мнения. Трите закона - за хората с увреждания, за личната помощ и за социалните услуги ще влязат в комплект. Стандарт за помощните средства, като е имало спор под чия шапка ще е. Не искаме помощи на калпак, а спрямо конкретните нужди на хората с увреждания, каза Мая Стоицева от протестиращите майки. Днес се направиха сериозни крачки, като ще бъде отделен допълнителен ресурс, но той тепърва ще се уточни, каза Адриана Стоименова от национално представителните организации.", "date": "2018.07.31", "title": "Борисов след 5 часа среща: Можем да дадем още 150 млн. лв. за хората с увреждания (Видео, снимки)"}
{"url": "https://www.24chasa.bg/novini/article/6989665", "text": "Съд в Израел осъди днес на пет месеца затвор израелска арабка по обвинение в подстрекателство към тероризъм чрез своя поема и публикации в социални медии, предаде Ройтерс. Трийсет и шест годишната Дарин Татур е пуснала във \"Фейсбук\" и \"ЮТюб\" видеоклип как тя чете поемата си \"Съпротивлявай се, народе мой, съпротивлявай се\" като глас зад кадри с маскирани палестинци, които хвърлят камъни и запалителни бомби по израелски войници, предава БТА.  Татур е публикувала поемата си през 2015 г. в разгара на поредица смъртоносни нападения на палестинци срещу израелци с хладни и огнестрелни оръжия или чрез блъскане с автомобил. Няколко дни по-късно тя е била арестувана и обвинена в разпалване на насилие. Случаят с Дарин Татур привлече вниманието на защитници на свободата на словото в Израел и по света, отбелязва Ройтерс.", "date": "2018.07.31", "title": "Затвор за арабска поетеса в Израел за подстрекателство към тероризъм"}
{"url": "https://www.24chasa.bg/novini/article/6989666", "text": "Иранският президент Хасан Рохани заяви днес, че излизането на САЩ от споразумението за ядрената програма на Иран е било незаконно и запазването на ключовата сделка зависи от Европа, предаде Ройтерс. През май Съединените щати се оттеглиха от споразумението между шестте световни сили и Техеран от 2015 г., по силата на което бяха вдигнати международните санкции срещу Иран в замяна на поставянето на ядрената му програма под контрол, предава БТА. Вчера американският президент Доналд Тръмп заяви, че би искал да се срещне с иранския си колега без предварителни условия, за да обсъдят как да подобрят двустранните отношения. Иран и другите страни по ядреното споразумение, особено европейските сили, работят за намиране на начин за спасяване на сделката, въпреки оттеглянето на Съединените щати от нея, отбелязва Ройтерс. \"След незаконното излизане на САЩ от ядрената сделка, топката сега е в полето на Европа\", казал Рохани на среща с британския посланик в Техеран Роб Макеър според официалния си сайт. \"Ислямската република никога не е целяла напрежение в региона и не желае да има никакви пречки за глобалните морски пътища, но няма лесно да се откаже от правата си да изнася петрол\", заявил Рохани. Иранският президент и някои висши военни заплашиха да прекъснат движението на кораби на държави от Залива през Ормузкия проток, ако Вашингтон се опита да блокира петролния износ на Техеран, припомня Ройтерс.", "date": "2018.07.31", "title": "Рохани: Запазването на иранската ядрена сделка зависи от Европа"}
{"url": "https://www.24chasa.bg/novini/article/6989582", "text": "\"Докладът на Световната банка е направен от данни за 2015 г. и 2016 г. С много от изводите сме съгласни. Но изчисляването на заплатите не е коректно\", каза вътрешният министър Валентин Радев по повод информацията, че българските униформени вземат заплати колкото в Швеция. Според Радев от министерството се връщат в бюджета 74% от средствата за заплати и това не е взето предвид. Преди последното увеличение възнагражденията в МВР били много по-малки от другите системи, сега са изравнени, но по-ниски от други служби за сигурност.  По другата препоръка, за намаляването на областните дирекции от 28 на 16 Раден каза, че това може да стане, но след като държавата направи нови области. \"Над 20% е администрацията в МВР. Цифрата е 7887 души. Със сигурност ще има промени.", "date": "2018.07.31", "title": "Валентин Радев: 7887 души е администрацията в МВР"}
{"url": "https://www.24chasa.bg/novini/article/6989673", "text": "Немски автомобилен гигант стартира ново производство в Ловеч през 2019 г., съобщиха от пресцентъра на областната администрация. Очаква се компанията да разкрие 1000 нови работни места за хората от региона. Немският автомобилен гигант VOSS Automotive подписа дългосрочен договор за наем на площ от 12225 кв. м. в рамките на \"Баховица Индустриален парк\" ЕАД. Става реч за завода на \"Литекс Моторс\" край с. Баховица. Освен промишлените съоражения, немският инвеститор е наел и административната сграда, намираща се на територията на фабриката. VOSS Automotivе има над 65-годишна история и доказан опит в производството на тръбни връзки и компоненти за първично вграждане в двигателите, охладителните, хидравличните и спирачни системи за пътнически и тежкотоварни автомобили. VOSS Automotive има заводи в цял свят - в Америка, Мексико, Бразилия, Китай, Индия, Полша и Германия, осигурявайки работа за повече от 6000 души. Днес компанията предлага обширно портфолио от ефикасни системи и решения за автомобилната индустрия на редица международно утвърдени марки. Благодарение на експертизата си и постоянната комуникация с клиентите си, VOSS разработват и постоянно усъвършенстват продуктовите си линии с високотехнологични решения, отговарящи на най-високите съвременни стандарти за качество, ефективност и технологичност.", "date": "2018.07.31", "title": "Тръгва ново производство на авточасти в Ловеч"}
{"url": "https://www.24chasa.bg/novini/article/6989689", "text": "Починалата родилка след планирано секцио в плевенската университетска болница е 38-годишната Маргарита от врачанското с. Оходен. В събота тя бе погребана от близките си в родното си село, въпреки желанието на бившия й съпруг това да стане във врачанските гробища. Маргарита е живяла повече от 20 години във Враца заедно с първия си съпруг Димитър М., който работел като охранител в местна банка, а по-късно отишъл на работа в охраната на АЕЦ \"Козлодуй\". Двамата имат 20-годишен син. С втория си съпруг Владислав Якимов от Плевен Маргарита се запознала във Враца, докато той бил пратен от строително-ремонтна фирма за дейности по водния цикъл в града. След като се събрали, Маргарита се преместила в Плевен и очаквала второ дете. Двамата сключили официално брак миналата седмица, няколко дни преди насрочената дата на раждането.", "date": "2018.07.31", "title": "Починалата в Плевен родилка е погребана в родното си врачанско село"}
{"url": "https://www.24chasa.bg/novini/article/6989875", "text": "Мъж загина тази сутрин, след като се самовзриви на празно футболно игрище във Вервие, предаде Франс прес, като се позова на заместник-кмета на източния белгийски град Хасан Айдин. Човекът, чиято самоличност още не е установена, се е самовзривил в 8,30 ч. (9.30 ч. българско време) в средата на терена. Той е бил сам, обясни по телефона Айдин пред АФП. За момента най-вероятна е хипотезата за самоубийство, тъй като ако е искал да причини жертви, мъжът е щял да отиде на друго място по друго време, каза заместник-кметът на Вервие. При експлозията няма други жертви, предава БТА.  Съдейки по тленните останки, става въпрос за европеец на петдесетина години, който изглежда е бил бивш военен, уточни Айдин. На запитване на АФП федералната прокуратура, която се занимава с делата за тероризъм в Белгия, отговори, че не работи по случая, което вероятно означава, че не става въпрос за терористичен акт.", "date": "2018.07.31", "title": "Мъж се самовзриви на празно футболно игрище в Белгия"}
{"url": "https://www.24chasa.bg/novini/article/6989909", "text": "41-годишен пътник от лек автомобил е загинал при катастрофа в района на ломското село Дондуково. Сигналът за трагичния инцидент е получен днес в 12,45ч. Това съобщиха от ОД на МВР- Монтана. Водачът на лекия автомобил „Алфа Ромео” с монтанска регистрация – 29- годишният Т.П. от село Динково, обл. Видин, е изгубил контрол над волана и се е ударил в крайпътно дърво в района на село Дондуково. Починал е пътник от лекия автомобил на 41 г. от видинското село Дреновец. Проба с дрегер е отчела 1,88 промила алкохол в издишания от водача въздух. По случая е образувано досъдебно производство в РУ Лом.", "date": "2018.07.31", "title": "Пътник в кола загина при катастрофа край ломското село Дондуково"}
{"url": "https://www.24chasa.bg/novini/article/6989917", "text": "\"Тайният сговор не е престъпление\", заяви президентът на САЩ Доналд Тръмп, цитиран от Ройтерс и БТА. Агенцията отбелязва, че той казал това в деня, когато в Съединените щати започва първото дело, произтекло от разследването за руска намеса в американските избори през 2016 г. \"Тайният сговор не е престъпление, но това няма значение, тъй като Сговор Не е имало (като изключим Мошеничката Хилари и Демократите)!\", написа в Туитър президентът на САЩ. Очаква се процесът по обвинения в данъчна и банкова измама срещу бившия ръководител на предизборната кампания на Тръмп, Пол Манафорт, да започне днес в щата Вирджиния. Това е първото дело, заведено в резултат на разследването на специалния прокурор Робърт Мълър дали висши сътрудници от кампанията на Тръмп са работили с Москва, за да се повлияе на изхода от президентските избори през 2016 г.", "date": "2018.07.31", "title": "Тръмп: Тайният сговор не е престъпление"}
{"url": "https://www.24chasa.bg/novini/article/6989920", "text": "Регионалната инспекция по околната среда и водите (РИОСВ) в Стара Загора провери два сигнала за оцветяване и наличие на пяна в отделни участъци на река Тунджа в Ямбол, съобщиха от инспекцията, цитирани от БТА. Специалисти от РИОСВ са взели проби от речната вода в близост до индустриален колектор, от който е изтекла пяната, а заустваните води са били с белезникав цвят и слаба миризма. Проверка и оглед са направени и на друго място по течението на реката. По думите на служители на инспекцията взетите три водни проби ще бъдат изследвани в Регионалната лаборатория на РИОСВ, а резултатите от тях ще бъдат обявени публично. Канализационната система на Ямбол се експлоатира от местното ВиК дружество. Градът няма изградена пречиствателна станция и през канализационната система отпадъчните води попадат в реката. От началото на юни до РИОСВ - Стара Загора, и Басейновата дирекция - Пловдив, са подадени няколко сигнала за оцветяване на водите на Тунджа и за наличие на пяна в различни участъци на реката. Анализът на взетите проби е показал превишение на индивидуалните емисионни ограничения, а регионалната инспекция в Стара Загора е образувала административно-наказателно производство на експлоатационното ВиК дружество по Закона за водите, посочиха от РИОСВ.", "date": "2018.07.31", "title": "Провериха сигнали, че Тунджа тече оцветена и с пяна в Ямбол"}
{"url": "https://www.24chasa.bg/novini/article/6989916", "text": "Турската централна банка рязко повиши днес прогнозата си за инфлацията през тази година, като се позова на по-ниския обменен курс на лирата, който прави чуждестранните продукти и услуги по-скъпи, съобщи ДПА. Банката вдигна годишната си прогноза за 2018 година на 13,4 процента спрямо предишните 8,4 процента, като потвърди по този начин влиянието на обезценената лира и на нарастващия търговски дефицит. Турската лира се обезцени с близо 1 процент спрямо долара и еврото след съобщението. Валутата \"потъна\" с над 20 процента спрямо долара и еврото от началото на годината, припомня БТА.  Миналата седмица централната банка изненада пазарите, като запази основния лихвен процент непроменен. Въпреки очакванията за вдигане на седмичната репо лихва, банката я запази на ниво от 17,75 процента. Икономистите твърдят, че увеличението на лихвения процент е от огромно значение в битката на страната с рекордния спад на турската лира и високата инфлация. Инвеститорите отдават нежеланието на банката да повиши лихвения процент на нарастващото влияние на президента на Турция Реджеп Тайип Ердоган върху валутната политика. Ердоган даде да се разбере преди изборите през юни, че той ще играе все по-голяма роля в определянето на политиката. Управителят на централната банка Мурат Четинкая подчерта днес в Анкара независимостта на централната банка след публикуването на доклада за инфлацията. Четинкая каза, че банката взема решения самостоятелно въз основа на перспективите за инфлация, като добави, че централната банка е независима при определяне на целите и инструментите, които използва за постигането им. \"Решихме да поддържаме силна парична политика за дълго време\", отбеляза Четинкая.", "date": "2018.07.31", "title": "Турската централна банка повиши \nпрогнозата си за инфлацията заради\nспада на курса на лирата"}
{"url": "https://www.24chasa.bg/novini/article/6989927", "text": "Външнотърговският дефицит на Турция през юни е намалял с 9,1 процента на годишна база, според данни на Турския статистически институт, цитирани от Анадолската агенция, съобщи БТА. Износът на страната през юни е бил в размер на 12,95 милиарда долара, а вносът - 18,45 милиарда долара. През юни износът е отбелязал спад от 1,3 процента, а вносът е намалял с 3,8 процента спрямо същия месец на предходната година. Външнотърговският дефицит на страната през юни е бил близо 5,5 милиарда долара на фона на над 6 милиара долара през юни 2017 г. Износът на Турция за първите шест месеца на годината е нараснал с 6,3 процента на годишна база и е бил в размер на 82,2 милиарда долара, а вносът е нараснал с 13,5 процента и е бил в размер на 123 милиарда долара. През първите шест месеца на годината външнотърговският дефицит на Турция е бил размер на 40,7 милиарда долара и е нараснал с 31,6 процента спрямо същия период на 2017 г. През юни износът на Турция за страните от ЕС е нараснал с 6,4 процента спрямо същия месец на предходната година и е бил в размер на 6,6 милиарда долара. Делът на страните от ЕС в износа на Турция през юни е бил 51,2 процента на фона на 47,5 процента през юни 2017 г. През юни Турция е изнасяла основно за Германия /1,3 милиарда долара/, Великобритания /882 милиона долара/, Италия /815 милиона долара/ и САЩ /627 милиона долара/. През същия месец Турция е осъщестила внос основно от Китай /1,84 милиарда долара/, Русия /1,79 милиарда долара/, Германия /1,8 милиарда долара/ и САЩ /1,15 милиарда долара/.", "date": "2018.07.31", "title": "Износът и вносът на Турция със спад през юни спрямо същия месец на предходната година"}
{"url": "https://www.24chasa.bg/novini/article/6989936", "text": "Хърватия обяви днес национален ден на траур по повод смъртта на Оливер Драгоевич, един от най-популярните поп изпълнители в бивша Югославия, обичан за своите романтични песни, славещи любовта и Адриатическо море, предаде Асошиейтед прес, цитирана от БТА.  Различни събития в памет на певеца бяха организирани в крайморския град Сплит. Очаква се хиляди негови почитатели да присъстват по-късно днес на церемонията, при която тялото на Драгоевич ще бъде положено в лодка и ще отплава за родния му остров Корчула, където ще бъде погребан в сряда. Драгоевич почина в неделя на 70-годишна възраст. Певецът остана популярен в страните от бивша Югославия след разпада на страната при конфликтите през 90-те години. Макар да бе изключително известен в Сърбия, той отказваше да изнася концерти там след въоръжения конфликт между сърби и хървати от 1991 до 1995 г. Хърватският премиер Андрей Пленкович сподели днес за Асошиейтед прес, че Оливер \"беше наистина уникален, най-добрият\". \"През последните 50 години той остави следа в нашата култура, идентичност и музика. Той е част от нашите най-добри моменти и спомени още от детството ни. Щастливи сме, че сме били негови съвременници\", каза Пленкович. Много хора плачеха по време на възпоменателната церемония в Сплитския театър, на която присъстваха високопоставени държавни представители. Хората станаха на крака и изпяха една от песните на Драгоевич, след което аплодираха в продължение на няколко минути.", "date": "2018.07.31", "title": "Хърватия обяви траур за певеца Оливер Драгоевич"}
{"url": "https://www.24chasa.bg/novini/article/6989919", "text": "Опасност от терористични нападения, минни полета, останали от войната, етническо насилие, опасни и лошо поддържани пътища и бедност са главните предупреждения на страниците на министерствата на външните работи на много страни към техни граждани, които планират да пътуват в Босна и , пише босненският сръбски в. \"Независне новине\", цитиран от БТА. Много страни вече са изключили от своите предупреждения опасността от тероризъм, но тя още фигурира на сайтовете на външните външните министерства на САЩ и Великобритания. Така Държавният департамент на САЩ съветва своите граждани да бъдат бдителни. \"Терористични групи все още планират евентуални нападения в Босна и Херцеговина. Терористите могат да нападнат без предупреждение туристически обекти, транспортни възли, търговски центрове, държавни институции, хотели, клубове, ресторанти, църкви, паркове, големи спортни и културни събития, образователни институции, летища и други обществени места\", изтъква Държавният департамент, като предупреждава още туристите да не се отдалечават от асфалтираните пътища и да не се доближават до изоставени сгради заради опасност от мини. Британското външно министерство също смята, че в Босна и Херцеговина са възможни терористични нападения и има опасност от мини, но все пак посочва, че около 9000 британски граждани посещават годишно тази страна, като малко от тях имат проблеми. Министерството изтъква, че престъпността в страната е относително ниска, но предупреждава, че чужденците са по-вероятни жертви на дребни престъпления. Британското министерство посочва и лошото състояние на пътищата, често с лоша сигнализация, поради което съветва туристите да не пътуват нощем. Австрия предупреждава за \"повишен риск за сигурността\" в Босна и Херцеговина, преди всичко заради минните полета. Швейцария също не споменава тероризма, но смята за голям проблем минните полета и неексплодирали гранати. Минните полета са главна опасност в Босна и Херцеговина и според сайта на канадското външно министерство, което предупреждава канадците, че сами носят отговорност за постъпките си по време на престой в Босна и Херцеговина.", "date": "2018.07.31", "title": "\"Независне новине\": Опасност от терористи, и минни полета, останали от войната в Босна и Херцеговина"}
{"url": "https://www.24chasa.bg/novini/article/6989931", "text": "Вижте кои са най-задлъжнелите държави в Европа като процент от БВП в периода 1995 - 2017 година.  Интерактивната карта е на Google Public Data, по данни на Евростат.                                                                                                                                                                                                                                                                                                                        ", "date": "2018.07.31", "title": "Вижте кои са най-задлъжнелите държави в Европа като процент от БВП (интерактивна карта)"}
{"url": "https://www.24chasa.bg/novini/article/6989173", "text": "През тази година държавните компании задълбочиха структурната реформа на снабдяването и стимулираха висококачественото развитие, постигайки очевидни резултати. През първото полугодие приходите и печалбите им достигнаха историческо високо ниво. Доходите са били 13,7 трилиона юана, което е увеличение с 10.1% спрямо същия период на миналата година. Печалбите са били 887,79 милиарда юана, с 23% увеличение. Съотношението на дълговете спада, предава  . Държавните компании засилват стратегическото ръководство, оптимизират инвестициите в технологиите, кадрите и капитала, обръщат внимание на подобряването на традиционните индустрии и ускоряват развитието на новите индустрии, както и развиват секторите свързани с нисковъглеродни емисии, смарт технологии, интернет и информатизация.", "date": "2018.07.31", "title": "Държавните предприятия в Китай се развиват стабилно през първото полугодие"}
{"url": "https://www.24chasa.bg/novini/article/6989939", "text": "Ограбиха за втори път дома на народния представител Таско Ерменков. Това стана ясно от отворено писмо, което депутатът изпрати до медиите.  Обирът се е случил на 3 юли в 2:30 часа през нощта, докато семейството на депутата спяло. Кучето на Ерменков, което обикновено реагирало на всяко движение, също не се е събудило при взлома.  Депутатът разказва, че входът в сградата, в която живее, е с контролиран достъп, а вратата на жилището му се заключва четворно. Полиция е дошла в апартамента  около 8:30 часа сутринта, когато е бил подаден сигнал за обира. Разследващите предположили, че Ерменков, семейството му и кучето му са били упоени с райски газ. Обирджиите са взели пари в брой от портмонето на съпругата на депутата и руски банкови карти, на които жената получавала руската си пенсия. Българските карти не били пипнати. Това се струва подозрително на Ерменков. Той смята, че семейството му по този начин е подложено на психически тормоз, заради неговите изяви в защита на онеправданите.  Ерменков напомня, че е бил обран и през септември 2015 г. посред бял ден и обирът не бил разкрит.", "date": "2018.07.31", "title": "Обрали депутата Таско Ерменков докато спи с райски газ"}
{"url": "https://www.24chasa.bg/novini/article/6989958", "text": "Гръцката пристанищна полиция посочи днес, че е извадила още две тела от морето след пожарите от 23 юли и, ако те бъдат идентифицирани като жертви на огнената стихия, общият брой на загиналите в резултат на пожарите ще нарасне на 93-ма души, съобщава АФП. Морски патрули продължават да издирват още евентуални жертви в морето, уточни пред АФП отговорна представителка на търговския флот. След пожарите ние извадихме осем тела, последните две в понеделник и вторник, посочи цитираната представителка, предава БТА.  В събота пожарните служби обявиха, че 25 души се водят изчезнали, но някои от тях, ако не и всички, биха могли да бъдат сред 28-те жертви, чиито тела още не са идентифицирани. Много жители на засегнатите от пожарите селища по източното крайбрежие край Атина, потърсили спасение от огънената ситихия във водата, посочиха, че са чакали в морето спасителите в продължение на няколко часа. Горски пожар, избухнал на 23 юли и разпален от силните ветрове, се разпространи за по-малко от час към селищата Мати и Рафина, разположени на изток от Атина. Повечето жертви са загинали в огъня, но някои са се удавили в морето, бягайки от пламъците. Министерството на инфраструктурата е регистрирало 1 046 изгорени жилища от общо 3 676 в засегнатите селища. Общо 1 803 сгради са обитаеми, а 827 са понесли значителни щети, уточни вчера говорителят на правителството Димитрис Дзанакопулос, който обяви субсидии и обезщетения за жертвите и техните близки. Премиерът Алексис Ципрас пое в петък цялата политическа отговорност за бедствието без да поставя под съмнение оперативното ръководство на спасителните операции, докато опозицията и медиите критикуват липсата на координация на различните служби.", "date": "2018.07.31", "title": "Извадиха още две тела от морето в Гърция след пожарите от миналата седмица"}
{"url": "https://www.24chasa.bg/novini/article/6990089", "text": "14-годишният Илия е не се прибрал в събота вечерта в Центъра за настаняване от семеен тип в град Добрич - потвърди възпитателят Диян Костадинов. Той е в Центъра от около година и половина и е изпратен от дирекция „Социално подпомагане” в София заради бягство, скитничество и просия. Очаквали са, че със смяна на средата, детето ще се научи на ред, което не се е случило. Родителите му живеят в София. Още в събота след края на вечерния час, който е в 22 ч., към 23 ч. от центъра е подаден сигнал за издирване – към полицията, Детската педагогическа стая и към Агенцията за закрила на детето. „И друг път е изчезвал за по ден. За времето, което е при нас, има 4-5 бягства, че и повече. Бил е намиран дори в курорта „Албена”. През въпросния съботен ден е бил с други деца, но се е отклонил от тях. Самото дете е свикнало на свободен режим, не се съобразява с правила и норми. Родителите му не го търсят. Оправно момче е, така, че се надявам да се прибере по живо, по здраво” – казва Костадинов. По неофицално информация, той е в Добрич със своя близнак Найден. Имало подадена молба от родителите да ги вземат за лятна ваканция, но софийските наблюдатели отказали.", "date": "2018.07.31", "title": "14-годишен от социален дом в Добрич\nе в неизвестност от събота"}
{"url": "https://www.24chasa.bg/novini/article/6990103", "text": "Турски съд е отхвърлил жалба на американския пастор Андрю Брънсън с искане да бъде освободен от домашен арест, докато трае процесът срещу него по обвинения в тероризъм, съобщи Ройтерс, цитирана от БТА. Адвокатът на пастор Брънсън Джем Халавурт заяви пред Ройтерс, че не е бил уведомен за съдебното решение. Американският пастор Андрю Брънсън бе поставен под домашен арест миналата сряда, след като прекара близо две години в затвор в Турция. Турските власти обвиняват пастора, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Анкара разглежда тези две организации като терористични. Турция обвинява Гюлен и неговото движение за организирането на опита за преврат от юли 2016 г. Пастор Брънсън, който живее в Турция от двайсетина години, е обвинен също в шпионаж с политически или военни цели. Той рискува да получи присъда до 35 години затвор, ако бъде признат за виновен в процеса, започнал на 16 април. Президентът на САЩ Доналд Тръмп и вицепрезидентът Майк Пенс заявиха миналата седмица, че Вашингтон ще наложи санкции на Анкара, ако не бъде освободен пастор Брънсън.", "date": "2018.07.31", "title": "Турски съд отхвърли жалба за отмяна на домашния арест на пастор Брънсън"}
{"url": "https://www.24chasa.bg/novini/article/6990117", "text": "Екипи на пътноподдържащото дружество работят за възстановяване на движението при 73-ти километър на път III-866 Девин - Кричим, съобщиха от пресцентъра на АПИ. По-рано днес преминаването в участъка бе ограничено, а трафикът бе насочен по обходен маршрут през Девин - Широка лъка - Пампорово - Чепеларе, заради наводвяне на платното след като река Петварска излезе от корито и заля отсечката от третокласния път при разклона за село Осиково. От интензивните валежи и преливането на реката е отнесен банкета на пътя при 73-ти км, подкопано е пътнато платно и насипа зад стената на водосток. Възстановено е движението на превозни средства до 3,5 тона по път III-862 Чуреково - Михалково от км 45 до км 50, а за автомобилите над 3,5 т ограничението остава. По-рано днес река Чурековска заля пътното платно и движението по нея бе ограничено. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.07.31", "title": "Ето как пороят \"изяде\" пътя Девин - Кричим (Снимки)"}
{"url": "https://www.24chasa.bg/novini/article/6990099", "text": "Районна прокуратура - Благоевград е внесла за разглеждане в съда обвинителен акт срещу Е.Д. и И.М. за извършени от тях престъпления, свързани с трафик на хора с цел сексуална експлоатация, съобщиха от прокуратурата. Обвиняемата Е.Д. застава на подсъдимата скамейка за това, че през различни периоди от 2009 г. до 2017 г. набирала и убеждавала различни жени да извършват сексуални услуги срещу заплащане. Тя ги настанявала в ангажираните от нея жилища в градовете Лимасол и Ларнака в Република Кипър с цел да бъдат използвани за развратни действия. В отделни случаи обвиняемата транспортирала от Благоевград до София и превела през границата - ГКПП Аерогара София - Летище Ларнака, няколко жени с цел да бъдат използвани за проституция в Кипър. Част от престъпните деяния Е.Д. извършила сама, а други в съучастие с И.М. - другият обвиняем по делото. Той също набирал жени за развратни действия срещу заплащане, както в България, така и в Кипър. За целта той упражнявал принуда чрез употреба на физическо насилие, закани и заплахи. Обвиняемата Е.Д. е била задържана на 27 ноември 2017 г. в София по време на съвместна операция, провеждана от създадения в Хага, чрез Евроджъст, международен екип за разследване. Тогава нейният съучастник - И.М., успял да напусне пределите на страната, като заминал за Испания. Четири месеца по-късно, след издадената срещу него Европейска заповед за арест, той e бил заловен в Словения и предаден на разследващите органи в България.", "date": "2018.07.31", "title": "Съдят в Благоевград жена, изпращала проститутки в Кипър, и съучастника й"}
{"url": "https://www.24chasa.bg/novini/article/6990126", "text": "Албания е място, където трудно се развива бизнес и се фаворизират компании, свързани с политиката, се казва в доклад на Държавния департамент на САЩ за инвестиционния климат в Албания за 2018 г., предаде агенция МИА. Чуждестранните инвеститори в тази страна се оплакват от корупцията, особено в съдебната система, липсата на прозрачност при търгове и обществени поръчки, неизпълнение на договорите, посочва Държавният департамент, цитиран от БТА.  В доклада се казва, че през 2016 г. албанското правителство е приело поправки в конституцията, предвиждащи реформа в съдебната система и подобряване на върховенството на закона. Съдебната реформа е в ход, включително проверка за произход на имуществото на съдии и прокурори, но чуждестранните инвеститори все още смятат, че инвестиционният климат в страната е неблагоприятен. В доклада се казва също, че енергетиката, туризмът, водопроводите и канализацията, пътищата и железницата, минното дело и информационните технологии са най-перспективните области за преки чуждестранни инвестиции в Албания през следващите години.", "date": "2018.07.31", "title": "Държавният департамент на САЩ: В Албания трудно се развива бизнес"}
{"url": "https://www.24chasa.bg/novini/article/6990141", "text": "Скоро ще информираме за учебниците и тяхното качество и ще има приятни изненади, каза македонският министър на образованието и науката Арбер Адеми в отговор на журналистически въпрос за промени в учебниците по история и в други учебници след постигането на договорите с България и Гърция, предаде агенция МИА, цитирана от БТА. Нито аз като министър, нито който и да е трябва да позволи в този исторически момент да се създават каквито и да са напрежения, каза министърът. Той се спря конкретно на въпросите за основното образование и съобщи, че до приемане на новия закон за основното образование учениците ще учат по старите програми.", "date": "2018.07.31", "title": "Македонският просветен шеф обеща приятни изненади в учебниците"}
{"url": "https://www.24chasa.bg/novini/article/6990142", "text": "В Сърбия са регистрирани 70 болни от западнонилска треска, пренасяна от заразени комари, и петима пациенти са починали, съобщи Институтът за обществено здравеопазване на Сърбия \"Д-р Милан Йованович Батут\", цитиран от Танюг и БТА. Починалите са мъже, четирима от южнобанатски окръг и един от Белград. Най-много са заболелите в Белград - 30. От 2012 до 2017 г. в Сърбия са регистрирани 574 случая на западнонилска треска, починали са 61 души. Западнонилската треска е сезонна болест и се регистрира в периода на най-голяма активност на комарите. Опитът показва, че първите заболели се регистрират главно през втората половина на юли и най-много са през август. Повечето заразени хора нямат никакви симптоми, а при малък брой има симптоми, подобни на грип. В много редки случаи има сериозни усложнения като менингит и енцефалит.", "date": "2018.07.31", "title": "5-има са починали от западнонилска треска в Сърбия, 70 са заразени"}
{"url": "https://www.24chasa.bg/novini/article/6990295", "text": "Рекордна печалба и размер на активите имат банките у нас в края на първата половина на 2018 г., показват данните на БНБ. За шест месеца банките са спечелили 801 млн. лв., какъвто резултат не е имало досега. През първото полугодие на миналата година например печалбата им бе 660 млн. лв. Активите на банковата система са с 2,6 млрд. лв. повече и вече са 100,1 млрд. лв., което е почти колкото годишния БВП на България. Делът на петте най-големи кредитни институции в активите е намалял до 58,4%, отчитат експертите на управителя на БНБ Димитър Радев. Брутният кредитен портфейл за тримесечието се е увеличил с 3,3%, или с 1,9 млрд. лв. и вече е 58,9 млрд. лв. Най-голям е ръстът при заемите за домакинствата - те са с 1,1 млрд. лв., или с 5,5% повече спрямо първото тримесечие. Заемите за нефинансови предприятия са с 641 млн. лв. повече. Брутният размер на необслужваните кредити продължава да намалява - към края на юни той се е свил до 7,70 млрд. лева срещу 7,71 млрд. лева към март. Техният дял от общата сума на кредитите също е намалял - до 9,1% при 9,3% в края на март. Нетната им стойност също се понижава и в края на тримесечието е 3, 52 млрд. лв., което е 4,4% от общата нетна стойност на кредитите. Преди три месеца той е бил 4,6%. През второто тримесечие депозитите са с 2,5 млрд. лв. повече, което е ръст от 3% спрямо март. Така в края на юни тяхната обща сума е 86,1 млрд. лв. Най-голям абсолютен ръст имат спестяванията на домакинствата - те са с 956 млн. лв. повече. Нефинансовите предприятия са депозирали с 578 млн. лв. повече. Като относителен дял най-голям е ръстът при държавното управление, което е добавило 270 млн. лева, или с 12,5% повече в сравнение с края на март. Ликвидният буфер в края на юни е 7,8 млрд. лв., а оценката му е по изискванията на евродирективите, подчертават от централната банка. Собственият капитал в баланса на банковата система в края на юни 2018 г. възлиза на 12 млрд. лв., като през тримесечието той се е увеличил само с 12 млн. лв.", "date": "2018.07.31", "title": "Банките с рекордна печалба и активи за 100 млрд. лв., колкото е БВП на държавата"}
{"url": "https://www.24chasa.bg/novini/article/6990286", "text": "54% от европарите за програмния период 2014-2020 г. са договорени. Това показват данните в Информационната система за управление и наблюдение на средствата от ЕС в България (ИСУН) към 31 юли. Това са 12,9 млрд. лв. от общо за България 23,68 млрд. Реално разплатените към тази дата пари са 4,38 млрд. лв., или 18,52%. На първо място по сключени договори е Оперативната програма “Транспорт и транспортна инфраструктура” - 82,20% от 3,69 млрд. лв. за усвояване. Реално са разплатени 24,1%, или 889 888 670 лв. Първи при реално усвоени пари от фирмите е ОП “Иновации и конкурентоспособност” - 30,21 на сто от 2,48 млрд. лв., процентът на договорените е 69,52%. При “Региони в растеж” процентът на договаряне е 76,33, а на разплатените - 26,83, което е близо 810 млн. лв. В четвъртата година на програмния период обаче Програмата за развитие на селските райони има едва 5,32% реално разплатени пари, което е 317 млн. лв. при ресурс от 5,9 млрд. лв. Договорени са 26,34 на сто от средствата, което е 1,57 млрд. лв. При нея повечето процедури не са отворени. По програма “Околна среда” са платени 279,3 млн. лв. при 3,64 млрд. лв. ресурс. При нея има забавяне заради учредяването на асоциациите на ВиК дружествата. Има раздвижване за програмата “Наука и образование за интелигентен растеж”, която буксуваше, тъй като нямаше опит. При нея 15,8% от 1,37 млрд. лв. са платени, което е 162 млн., договорени са 42,6%, или над 584 млн. лв.", "date": "2018.07.31", "title": "Договорени са 55% от европарите"}
{"url": "https://www.24chasa.bg/novini/article/6990411", "text": "Социалната мрежа Фейсбук идентифицира нови опити за политическа манипулация посредством нейната платформа с приближаването на парламентарните избори в САЩ, предадоха световните агенции, цитирани от БТА. Компания е закрила 32 акаунта и страници във Фейсбук и в Инстаграм, свързани с тези опити и които, както изглежда, са били фалшиви. Фейсбук не посочва кои са авторите на опитите. Но въпреки че твърди, че не знае кой стои зад тези дейности, определени като координирани, Фейсбук посочва, че е открил някои връзки между закритите акаунти и акаунтите, свързани с руската Агенция за изследване на интернет, които премахна преди и след президентските избори в САЩ през 2016 г. Според Фейсбук при тези нови опити най-ранната страница е била създадена през март 2017 г. Фейсбук допълва, че поне една от фалшивите страници е била следвана от 290 000 акаунта.", "date": "2018.07.31", "title": "Фейсбук алармира за нови опити за манипулации преди изборите в САЩ"}
{"url": "https://www.24chasa.bg/novini/article/6990395", "text": "Българските политици и чиновници почиват в 115 обекта с представителни и социални функции, почивни станции и обекти за обучение, собственост на държавата. Цените на нощувките в тях са почти символични - например 5 лв. в базите на МРРБ, 7,50 лв. в тези на МВР.Това е записано в доклад на Световната банка, поръчан от МС. 83% от тези имоти генерират загуби - средно 230 хил. лв. на съоръжение през 2016 г. Общо за проверените 115 бази - 22 млн. лв. Като пример за базите с големи загуби е резиденцията на МС Почивната станция на МВР “Лазур” в Несебър пък е отчела загуба от 600 хил. лв. Освен финансовите загуби държавата няма стратегия за управлението на обектите с представителни и социални функции. Това, че те работят на цени, по-ниски от пазарните изкривява конкурентната среда и е предизвикателство за частните обекти, смятат от Световната банка. Експертите са категорични, че управлението на обектите е поверено на държавни служители без специализирани познания или умения. Тъй като тези обекти са собственост на различни миншстерства, няма равен достъп до тях за всички държавни служители. Някои от държавните обекти работят без валидни сертификати за категоризация, а Много от обектите са достъпни за външни посетители, които плащат от 15% до 100% над стандартната ставка за служителите. Дори и тази надценка не прави цените пазарни и така министерствата субсидират почивките и външните гости. Тъй като нямат изискване да обслужват приоритетно провеждането на семинари и конференции, допълнителен разход е наемането на хотели. Държавата да се оттегли от ведомствените почивни бази и да не се конкурира с частния сектор, а да се концентрира в основните си функции, е основният извод от доклада.", "date": "2018.07.31", "title": "Доклад: Държавата губи от почивни станции,  да се оттегли от тях (Обзор)"}
{"url": "https://www.24chasa.bg/novini/article/6990413", "text": "Японският министър на отбраната Ицунори Онодера заяви, че Токио е поискал от Москва да ограничи военната си активност на оспорваните Курилски острови, предаде Ройтерс. \"Поискахме от руската страна да вземе специални мерки, защото Русия засилва военния си потенциал на четирите северни острова\", заяви министър Онодера след среща с руския си колега в Москва. СССР анексира Курилските острови от Япония в края на Втората световна война. Онодера заяви също, че наземните системи \"Иджис\" за отбрана от балистични ракети имат за цел да защитават Япония и не представляват заплаха за Русия. Министрите на отбраната на двете страни са се договорили през октомври тази година руският Тихоокеански флот да посети японското пристанище Хакодате, предаде ТАСС. Москва и Токио призовават още всички въвлечени страни да проявят гъвкавост и сдържаност, за да не допуснат провал на преговорите по разрешаване на конфликта на Корейския полуостров, заяви руският външен министър Сергей Лавров на пресконференция след края на срещата на министрите на отбраната и външните работи на Русия и Япония в Москва. Двете страни са се договорили да си сътрудничат по въпроса за ядреното разоръжаване на Северна Корея, заяви Онодера на пресконференцията. Япония и Русия се споразумяха да провеждат всяка година консултации на равнище заместник министри на външните работи и отбраната, добави японският първи дипломат Таро Коно.", "date": "2018.07.31", "title": "Токио иска от Москва да ограничи военната си активност на Курилските острови"}
{"url": "https://www.24chasa.bg/novini/article/6990433", "text": "Пасажери на авиокомпанията \"Райънеър\" напуснаха самолета на международното летище на Барселона поради подпалил се мобилен телефон, предаде ТАСС, цитирайки информация на превозвача, публикувана в Туитър. Самолетът пътуваше за Ибиса. Според в. \"Мундо депортиво\", цитиран от БТА, инцидентът се е случил в момент, когато пилотът се е готвел да започне маневри за излитане. След запалването на електронното устройство е бил задействан извънредният протокол, предвиждащ евакуацията на намиращите се на борда с помощта на надуваем ръкав. Няма пострадали при инцидента.", "date": "2018.07.31", "title": "Мобилен телефон запали самолет на \"Райънеър\" на летището на Барселона (Видео)"}
{"url": "https://www.24chasa.bg/novini/article/6990315", "text": "Първата у нас лаборатория за ДНК тест за генетични заболявания на плода бе открита днес в най-голямата АГ болница “Майчин дом”. Така повече родители ще имат достъп до по-безопасните методи за проверка, тъй като досега пробите се изпращаха в чужбина и това допълнително оскъпяваше процедурата. В лабораторията ще се извършват тестове за ранно откриване на генетични аномалии като синдром на Даун, на Едуардс или на Патау. Новите методи позволяват това да се случи само чрез венозна кръв от ръката на майката, както и да се приложат още в началото на 3-ия месец от бременността за разлика от други методи,, които се правят след 4-ия месец. В прегледите през първия триместър е включено ултразвуково изследване и биохимичен кръвен тест. С резултатите от тях и допълнителни параметри като възраст на майката например се изчислява възможен риск от генетични заболявания на плода, но без да се изследва неговата ДНК. “Досега на жените, при които регистрирахме бременност с повишен риск, се налагаха допълнителни генетични изследвания, свързани с манипулации, реално носещи риск за бременността и плода. С откриването на лабораторията популярните и навлезли в широката медицинска практика неинвазивни тестове стават възможни и у нас”, обясни проф. Алексей Савов, завеждащ новата лаборатория. Рисков метод е амниоцентезата. Резултатът от нея е с висока точност, но тъй като се взимат околоплодни води, изследването крие риск за плода и бременността. Според проф. Савов 15 000 - 16 000 жени годишно се изследват за гентични аномалии, като броят им всяка година се увеличава. “Лабораторията за неинвазивен скрининг ще направи революция в диагностиката на бременните жени в начален стадий”, каза шефът на “Майчин дом” доц. Иван Костов. “Хубаво е, че България има достъп до подобен тип изследвания, особено за жените над 30 г.”, подчерта и зам. здравният министър Бойко Пенков. Лабораторията е разработена с подкрепата на министерството, но изграждането ѝ е финансирано със средства на самата болница - една от малкото без задължения. Заедно с лабораторията бе открит и напълно обновеният Медицински център.", "date": "2018.07.31", "title": "“Майчин дом” откри първата  у нас лаборатория за ДНК тест за генетични заболявания на плода"}
{"url": "https://www.24chasa.bg/novini/article/6990440", "text": "Промяна в правилата за регулирането на потока от туристи, качващи се на Айфеловата кула, стана причина за дълги опашки пред популярния туристически обект и то в разгара на горещата вълна, заляла Франция, предаде Ройтерс, цитирана от БТА. Управата на 324-метровата кула реши този месец, че един от асансьорите ще е за онези, които си запазват и купуват билети онлайн. Другият е оставен за онези, които купуват билетите в деня на посещение на място. Така тези, които пристигат в подножието на кулата без билет, трябва да чакат на дълга виеща се опашка, понякога по три часа, за да се качат на асансьора. Чакащите с недоволство проследяват как опашката за другия асансьор е доста по-малка. Всичко това се случва при температури от 38 градуса по Целзий. Говорител на туристическия обект отхвърли твърденията, че новата система води до по-дълги опашки и заяви, че интересът към обекта е все по-голям, особено през лятото. Работещите на Айфеловата кула обаче заплашиха със стачка за утре. Те определят новата система за регулиране на посетителите като \"чудовищна\". Сега се водят преговори между управата на кулата и синдиката Обща конфедерация на труда. Очаква се някакво решение по въпроса да бъде взето утре.", "date": "2018.07.31", "title": "Служителите на Айфеловата кула плашат със стачка, текат драматични преговори"}
{"url": "https://www.24chasa.bg/novini/article/6990388", "text": "“Докладът на Световната банка е направен от данни за 2015 г. и 2016 г. С много от изводите сме съгласни. Но изчисляването на заплатите не е коректно”, заяви вътрешният министър Валентин Радев по повод  Според Радев от министерството се връщат в бюджета 74% от средствата за заплати и това не е взето предвид. Преди последното увеличение възнагражденията в МВР били много по-малки от другите системи, сега са изравнени, но по-ниски от други служби за сигурност. По другата препоръка - за намаляването на областните дирекции, Радев каза, че това може да стане, но след като държавата направи нови области. “Над 20% е администрацията в МВР. Цифрата е 7887 души. Със сигурност ще има промени”, каза още Радев. Предвижда се служители от администрацията да се преквалифицират и да работят на терен. 1364 са новоназначените служители с полицейски функции към края на юли, посочи министърът. България не се нуждае от повече полицаи, а от оптимизация на полицейските си служби. 28-те областни дирекции на МВР могат да се свият до седем - шест в регионите за планиране и още една за София. Администрацията в службите е прекалено голяма. Ако бъдат съкратени 1500 служители, основно счетоводители, домакини и други и се реформират областните дирекции, на година. Това е основният извод в доклад на Световната банка, който изследва ефективността на разходите за полицейска и противопожарна дейност за 2016 г. Докладът е поръчан от финансовото министерство. Персоналът на МВР е сред най-добре платените със среден месечен разход на човек от 1776 лв. Като се отчетат разликите в дохода на глава от населението, заплатите на полицейските служители са на същото равнище като в Швеция и Словения, и по-високи от Дания, Естония, Литва и Латвия. 75% от разходите и 50% от работещите са концентрирани в областните дирекции на полицията, в ГД “Национална полиция” и в пожарната, установяват експертите. И сочат три предизвикателства пред МВР. Първото е слабото доверие към надеждността на тези служби, което остава най-ниското в ЕС. Второто предизвикателство е, че разходите ни за обществен ред и безопасност са сред най-високите от страните в региона. Третият проблем е, че големите разходи за персонал оставят малко ресурс за подновяване на автопарка, униформи и предпазни облекла, внедряване на нови технологии. Експертите на банката препоръчват нов модел на заплащане и по-добро управление на ресурсите. Обещанието да има и увеличаване на разходите, а чрез правилно разпределение на работещите в системата полицаи и оптимизация на разходите, категорични са от Световната банка. Според тях с 312 полицаи на 100 000 души население България е съвсем близо до средната стойност за ЕС от 313 полицаи и малко над от световния мащаб - 300 полицаи на 100 000 души. МВР продължава да е най-големият работодател с 45 374 служители, като броят на работещите в администрацията е 8778 души, което е повече от централната администрация на всички министерства, заедно.", "date": "2018.07.31", "title": "Валентин Радев: Не е коректно да се твърди, че полицаите вземат колкото в Швеция (Обзор)"}
{"url": "https://www.24chasa.bg/novini/article/6990282", "text": "Салдото по консолидираната фискална програма за юли ще е положително в размер на 2 023,8 млн. лв., или 1,9 % от прогнозния БВП, отчетоха от финансовото министерство. Приходите и помощите ще са 22,5 млрд.лв., като спрямо юли 2017 г. Ръстът спрямо предходната година се дължи основно на по-високите приподи- с 2 млрд.лв., отчитат експертите на финансовия министър Владислав Горанов. Разходите за първото полугодие са 20, 5 млрд.лв. За сравнение разходите по КФП за същия период на 2017 г. бяха в размер на 18 млрд.лв. Увеличените разходи се дължат на по-високия размер на здравноосигурителните и социалните плащания, и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.. Частта от вноската на Република България в бюджета на ЕС, изплатена към 31.07.2018 г. от централния бюджет, възлиза на 654,4 млн. лв.", "date": "2018.07.31", "title": "Горанов очаква 2 млрд. лв. излишък за юли"}
{"url": "https://www.24chasa.bg/novini/article/6990458", "text": "Командващият елитната иранска Революционна гвардия Мохамад Али Джафари отхвърли предложението на президента на САЩ Доналд Тръмп за преговори с Техеран, предаде Ройтерс. Джафари заяви, че Ислямската република не е Северна Корея. Вчера Тръмп заяви, че би бил готов да се срещне с иранския лидер без предварителни условия, за да обсъдят как да подобрят отношенията между двете страни, след като Вашингтон се изтегли от сключеното през 2015 г. ядрено споразумение с Иран. \"Г-н Тръмп! Иран не е Северна Корея, за да приеме вашето предложение за среща\", заяви командващият, цитиран от агенция Фарс. \"Дори и американските президенти след вас няма да видят този ден\", добави Джафари.", "date": "2018.07.31", "title": "Ирански командващ отхвърли предложението на Тръмп за преговори"}
{"url": "https://www.24chasa.bg/novini/article/6989569", "text": "Бившият партиен дом на площад \"Централен\" трябва да се събори. Освен безлична, сградата има много лоша енергия. Този призив към общинските съветници в Пловдив отправи видният архитект Тодор Абаджиев. По думите му лошата енергия се дължала на бившите велможи, населявали 12-етажния мастодонт. \"Вдигнат е на най-централното място със заповеди и укази. Това е провинциален бастион, каквито бяха строени по площадите на всеки окръжен град. Повечето са еднотипни\", казва проектантът на зала \"Колодрума\". Преди дни Камарата на архитектите се обяви против събарянето с аргумента, че сградите не носят историческа вина. Абаджиев отвърна, че това е мнение само на част от гилдията. Имало много архитекти, които споделяли неговото. \"Тази 50-годишна сграда представлява диверсия спрямо панорамата на Пловдив и скрива гледката към Родопите. Съгласен съм, че трябва да пазим паметниците на културата, но партийният дом няма такъв статут. Нищо не губи градът, ако се събори\", смята той. Попитан съгласен ли е с предложението на това място да се построи дом на операта, арх. Абаджиев отговори, че въпросът е дискусионен. Но е категоричен, че бившият дом на ОК на БКП няма място там. Съветниците ще кажат в четвъртък какво да се прави със сградата. Внесено е предложение от зам.-кмета Александър Държиков за бутане и изграждане на център за изкуство. В момента 12-етажната постройка е населена с общински и държавни служби. Къде ще отидат, на палатка ли, питат местни законотворци. Според кмета Иван Тотев техническото обследване е установило, че сградата не отговаря на съвременните противоземетръсни норми. Това означава, че трябва да се укрепва, което ще глътне още средства. Другият проблем бил, че с предстоящата реконструкция на площада се закриват част от паркингите там. Ако се построи опера, къде ще спират колите, пита той. По думите му има противоречия в обществото, включително и при архитектите. Не било изключено да се стигне до референдум.", "date": "2018.07.31", "title": "Топ архитект: Бутайте партийния дом в Пловдив, има много лоша енергия!"}
{"url": "https://www.24chasa.bg/novini/article/6990258", "text": "Към момента регистрираните корабчета за сезонен превоз на хора по Северното Черноморие от Шабла до Обзор са 49 и засега няма констатирани фрапантни нарушения. Това съобщи днес главният инспектор от \"Морска администрация\" във Варна Миглена Тодорова, която участва в проверка на атракционните корабчета в курортен комплекс \"Камчия\". Тя уточни, че засега са съставени два акта за нарушения и седем фиша за маловажни случаи - неправилно водене на дневник и не носене на документи на борда на кораба. Проверките в \"Камчия\" са ежеседмични и следим ситуацията изкъсо, включително и за употреба на алкохол от страна на капитаните на всички плавателни средства за сезонен превоз на хора, посочи още тя. Проверките на атракционните корабчета ще продължат до края на сезона, като инспекторите работят и по сигнали на граждани. Тодорова коментира още, че се правят проверки и затова дали се прави инструктаж на ползвателите на услугата. Тя обясни, че преди услугата, собствениците предоставят на клиентите декларация и подписвайки я ползвателите декларират, че им е направен инструктаж. Тези декларации са на няколко езика и се предоставят и на чуждите туристи. Засега нямаме регистрирани нарушения и с джетовете по Северното Черноморие, каза още Тодорова. През тази година са съгласувани и потвърдени 16 временни водни бази. Тя обясни, че от базите знаят, че джетовете трябва да излизат през коридор и на бавен ход.", "date": "2018.07.31", "title": "Почти нямало нарушения при атракционните корабчета по Северното Черноморие"}
{"url": "https://www.24chasa.bg/novini/article/6990261", "text": "Няма да има подялба на Косово, но ще има корекции на границата със Сърбия, заяви президентът на Косово Хашим Тачи на пресконференция в Прищина, цитиран от вестник \"Блиц\" и БТА. Той каза, че имало корекции на границата и с Македония, и с Черна гора. На въпрос на журналисти какво означава поставянето на въпроса за населената с албанци Прешевска долина в южна Сърбия на масата за преговори в Брюксел, той обясни, че смята, че това е \"приспособяване на границите между Косово и Сърбия след признаване на Косово от страна на Сърбия\", съобщава вестник \"Коха\". В случай на взаимно признаване на двете страни ще имаме държавни граници, имаме около 400 километра гранична линия със Сърбия, каза Тачи и изрази увереност, че НАТО ще помогне на Косово за това. Тачи категорично опроверга някога да е разговаряно за подялба на Косово и нарече тези информации фалшиви новини. \"Няма сила, която да принуди Косово изобщо да разговаря за това\", заяви той и добави, че се работи за това окончателното споразумение да бъде в съответствие с конституцията на Косово.", "date": "2018.07.31", "title": "Тачи: Няма да има подялба на Косово, но ще коригираме границата ни със Сърбия"}
{"url": "https://www.24chasa.bg/novini/article/6990267", "text": "Лошото време бави ремонтите на булевард \"Христофор Колумб\" и бул. \"Васил Левски\" в София. Изоставането от сроковете е с два-три дни, но дори да не бъде наваксано, няма да се прави компромис с качеството. Това съобщи кметът на столицата Йорданка Фандъкова при проверка на ремонта на стария път за летището, цитирана от  Асфалтирането и изграждането на тротоари и осветление там се очаква да продължи до средата на август. След това машините ще преасфалтират Източната тангента. Очаква се в началото на другата седмица ремонтът на бул. \"Васил Левски\" да продължи в участъка от Софийския университет до паметника на Васил Левски. Всички 30 ремонта на улици и булеварди в София трябва да приключат до началото на учебната година на 15 септември.", "date": "2018.07.31", "title": "Фандъкова: Дъждовното лято бави ремонтите в София"}
{"url": "https://www.24chasa.bg/novini/article/6990272", "text": "Опитите да бъде забавен процесът за създаването на \"полицентричен световен ред\" водят до това, че много страни започват да възприемат силата като фактор за гарантиране на своя суверенитет. Това заяви днес руският външен министър Сергей Лавров на срещата на министрите на отбраната и външните работи на Русия и Япония, предаде ТАСС, цитирана от БТА. \"Виждаме все по-настойчиви и по-настойчиви опити да бъде забавен обективния процес на формиране на нов, по-справедлив и по-демократичен световен ред. И мерките, които се предприемат в опит за неговото забавяне, противопоставяне на обективната тенденция за създаването на полицентричен свят, включват и нарастване на военните приготовления, и информационни провокации, и недобросъвестна конкуренция в сферата на търговско-икономическите отношения\", каза първият дипломат на Русия. По думите му това води до засилване на \"конфронтацията, недоверието, неопределеността\" и много страни започват да разчитат на силата като гаранция за суверенитета. Лавров декларира, че Русия, в качеството си на постоянен член на Съвета за сигурност към ООН, носи особена отговорност за поддържането на стратегическата стабилност и сигурност. Токио подкрепя активизирането на диалога между Москва и Вашингтон след срещата на върха в Хелзинки, каза японският министър на външните работи Таро Коно. По думите му на фона на бързо променящата се международна ситуация е необходимо задълбочаване на диалога между Япония и Русия. Руският министър на отбраната Сергей Шойгу констатира, че контактите между външнополитическите и отбранителните ведомства на Русия и Япония играят важна роля за гарантирането на стабилността в Азиатско-Тихоокеанския регион. А японският му колега Ицунори Онодера отбеляза, че освобождаването на Корейския полуостров от ядрени оръжия е от интерес за Токио и Москва, които ще си сътрудничат тясно за спазването на резолюциите на Съвета за сигурност към ООН, предаде ТАСС.", "date": "2018.07.31", "title": "Лавров: Русия носи отговорност за стратегическата сигурност"}
{"url": "https://www.24chasa.bg/novini/article/6990236", "text": "ЕС обяви инвестиционен проект за Гърция и Испания за 700 милиона евро за подкрепа на малките и средни предприятия, съобщи пресслужбата на Европейската комисия, цитирана от ТАСС и БТА.  \"Европейската инвестиционна банка подписа две споразумения за финансиране на малки и средни предприятия в Гърция и Испания за общо 700 милиона евро. Тези проекти получиха и подкрепата на Европейския фонд за стратегически инвестиции\", се посочва в документа. По думите на заместник-председателя на ЕК и комисар за работните места, растежа, инвестициите и конкурентоспособността Юрки Катайнен, благодарение на тези проекти, до 700 000 малки и средни предприятия в Южна Европа могат да получат кредитиране.", "date": "2018.07.31", "title": "ЕС дава 700 милиона евро за малки и средни предприятия в Гърция и Испания"}
{"url": "https://www.24chasa.bg/novini/article/6990247", "text": "Цистерна с втечнен газ се е врязала в бетонно ограждение в участък от Черноморската крайбрежна магистрала, която е една от главните транспортни артерии на Турция, съобщава ТАСС, като се позовава на телевизия Хабертюрк, пише БТА. Инцидентът е станал в района на град Еспийе в окръг Гиресун /Североизточна Турция/. Шофьорът на цистерната по неизвестни причини е загубил контрол над управлението и се е врязал в бетонно ограждение покрай пътя. Движението по шосето е напълно прекъснато в двете посоки заради опасност от експлозия, тъй като от цистерната е започнало изтичане на газ. Всички транспортни средства са изтеглени на безопасно разстояние от авариралата цистерна. Пожарникари заливат цистерната с вода и пяна, за да я охладят.", "date": "2018.07.31", "title": "Затвориха главна транспортна артерия в Турция заради инцидент с цистерна"}
{"url": "https://www.24chasa.bg/novini/article/6990176", "text": "Осъденият на 18 г. затвор като член на бандата за отвличания “Наглите” Прокопий Прокопиев-Културиста съди Софийския затвор, тъй като администрацията му взела 40 кутии цигари. Прокопиев завел делото в Софийския административен съд за това, че е бил подложен на нечовешко отношение. Искането му е съдът да разпореди незабавно връщане на цигарите му. На 30 април т.г. служители от администрацията на затвора претърсили кухнята и конфискували 70 кутии цигари, 40 от тях били на Прокопиев. Пред съда той казва, че цигарите му били взети незаконно, тъй като според правилата той можел да държи до 50 кутии. Съдия Десислава Корнезова обаче не установява, че с изземването на цигарите Прокопиев е бил унижен. Освен това съдът приема, че обискът и претърсването са част от правомощията на администрацията на затвора. И заключва, че тя е действала законно. С тези мотиви съдия Корнезова прекратява делото и уточнява, че Прокопиев може да се защити, ако предяви иск за имуществени вреди. Той е един от 4-мата осъдени по делото на Наглите. В затвора освен него са и Даниел Димитров-Данчо Релето, Ивайло Евтимов-Йожи и Любомир Димитров-Любо Гребеца, който междувременно бе осъден и на доживотен затвор на първа инстанция за 2 убийства.", "date": "2018.07.31", "title": "Културиста от Наглите съди затвора за 40 кутии цигари"}
{"url": "https://www.24chasa.bg/novini/article/6990299", "text": "За четири години, откакто в Република Македония започна строителството на железопътна линия към България, са изградени едва 8 километра от трасето, което трябва да е дълго 90 километра, съобщава македонската телевизия Алсат-М, отбелязвайки, че това е по-малко от 10 процента от линията, която трябва да свърже двете страни, съобщи БТА. През 2014 г. започна изграждането на първия участък от линията от Куманово до Беляковце, но поради редица проблеми вместо през януари 2016 г. изграждането му ще завърши в края на следващата година, със закъснение от три години, посочва Алсат-М. Македонското министерство на транспорта обяви търг за строителството на втория участък на линията от Беляковце до Крива Паланка. За третия, последен участък от Крива Паланка до българската граница, който е най-скъп, пари все още не са осигурени. Той ще струва 350 милиона евро, а досега са гарантирани само 71 милиона. Макар че досега са пропуснати всички срокове за строителство на линията към България, директорът на Македонски железници - Инфраструктура Ирфан Асани, който вече 7 години ръководи държавното предприятие, е оптимист, че трасето ще бъде изцяло завършено до 2021 г. Според Асани строителството на втория участък от линията трябва да започне следващото лято, а средствата за него /145 милиона евро/ са осигурени със заем от Европейската инвестиционна банка. Още не е известно кога ще започне да се строи третият участък, за който се търсят средства от международни финансови институции. Железопътната линия към България е част от Коридор номер 8. Тя се планира от десетилетия, но строителството се бави. Македония все още няма железопътна връзка по направлението изток-запад. Все още се търсят пари за 63-километровата линия от Кичево до Лин в Албания, която по някои оценки ще струва около 500 милиона евро, отбелязва Алсат-М.", "date": "2018.07.31", "title": "Закъснява строителството на жп линията от Македония към България"}
{"url": "https://www.24chasa.bg/novini/article/6990317", "text": "Държавният секретар на САЩ Майк Помпейо няма да се срещне с иранския си колега на срещата на АСЕАН този уикенд, заяви представител на Държавния департамент, цитиран от Ройтерс и БТА. \"Иран не е член на нито една от многостранните срещи, така че няма планове за контакти\" с представители на Техеран, заяви пред журналисти представителят преди посещението на Помпейо в Малайзия, Индонезия и Сингапур тази седмица. На няколко от тези срещи ще бъдат обсъдени теми, които имат връзка с Иран, като тероризма и разпространението на ядрените оръжия, добави той, визирайки обвиненията на САЩ, че Техеран подкрепя екстремистки групировки в Близкия изток. Както Помпейо, така и иранският външен министър Джавад Зариф ще бъдат на срещата на 10-членната Асоциация на страните от Югоизточна Азия (АСЕАН), припомня Ройтерс. На срещата в Сингапур Помпейо ще поиска от азиатските страни да продължат да прилагат санкциите срещу Северна Корея, за да я подтикнат да се откаже от ядрените си оръжия, предаде Франс прес, цитирайки представител на Държавния департамент. Той обаче не изключи да има среща между Помпейо и севернокорейския му колега. Вчера президентът на САЩ Доналд Тръмп предложи на Техеран преговори без предварителни условия. По-късно Белият дом уточни, че готовността на президента да се срещне с иранския си колега не променя решимостта му да засили санкциите срещу Иран с цел да постигне промени в поведението на иранското правителство, припомня Ройтерс.", "date": "2018.07.31", "title": "Помпейо няма да се срещне с иранския си колега в Сингапур"}
{"url": "https://www.24chasa.bg/novini/article/6990324", "text": "Турският президент Реджеп Тайип Ердоган се е срещнал днес в президентския дворец с лидера на Партията на националистическото действие /ПНД/ Девлет Бахчели, съобщава в.\"Хюриет дейли нюз\", цитиран от БТА. Срещата се е състояла сред вчерашното заседание на Съвета за национална сигурност. Срещата е била по искане на президента. Ердоган е информирал Бахчели за напрежението в последно време между Турция и САЩ във връзка със съдебния случай с американския пастор Андрю Брънсън, както и за борбата срещу Фетхуллахистката терористична организация /ФЕТО/, според източници от президентството. Президентът на САЩ Доналд Тръмп и вицепрезидентът Майк Пенс заявиха миналата седмица, че Вашингтон ще наложи санкции на Анкара, ако не бъде освободен пастор Андрю Брънсън, който е съден в Турция по обвинения в тероризъм. Турските власти обвиняват пастора, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Турция обвинява Гюлен и неговото движение за организирането на опита за преврат от юли 2016 г. Ердоган е благодарил на Бахчели за подкрепата му във връзка с обтегнатите отношения между Турция и САЩ, са посочили източниците. Двамата са обменили мнения по въпроса за борбата срещу ФЕТО след отмяната на извънредното положение. Те са обсъдили и въпроса за операциите на турската армия. Преди това Ердоган и Бахчели се срещнаха след изборите на 24 юни, на които техните партии участваха в предизборна коалиция.", "date": "2018.07.31", "title": "Ердоган говори с опозиционен лидер за случая с американския пастор"}
{"url": "https://www.24chasa.bg/novini/article/6990349", "text": "В Гърделичката клисура в източна Сърбия днес следобед стана катастрофа, в която има над 20 ранени, съобщава белградският вестник \"Блиц\", цитиран от БТА. В катастрофата участвали два автомобила, единият според неофициална информация с чуждестранна регистрация, и автобус, който от силния удар се преобърнал. На мястото са изпратени екипи на Бърза помощ и полицията. Ранените са изпратени в болница в Лесковац. Извършва се оглед. Движението по тази натоварена отсечка от Коридор номер 10 е блокирано, формирали са се километрични колони и в двете посоки.", "date": "2018.07.31", "title": "Катастрофа с автобус и 2 коли в Сърбия, над 20 са ранени"}
{"url": "https://www.24chasa.bg/novini/article/6990365", "text": "Сирия призовава международната общност да й помогне за завръщането на бежанците и да създаде необходимите условия за тази цел. Това заяви днес пред журналисти ръководителят на сирийската правителствена делегация на срещата в Сочи за Сирия, постоянният представител на Сирия в ООН Башар Джаафари, цитиран от ТАСС и БТА. \"Ние призоваваме международната общност да окаже помощ на Сирия за връщането на бежанците и да създаде необходимите условия, в частност възможност за осигуряване на работа за бежанците на територията на Сирия\", каза Джаафари. Той отбеляза също, че приветства, постигнатото в Сочи споразумение за размяна на пленници. \"Нашата позиция за размяната съвпада с позициите на Русия и Иран. Предоставихме първоначален списък на изчезналите и отвлечените хора. Ние можем да го допълним и разширим, когато получим идентичен списък от страна на радикалните терористични групировки\", посочи Джаафари. Страните - гаранти на примирието в Сирия ( Русия, Иран и Турция) в приета днес съвместна декларация призоваха да се увеличи хуманитарното съдействие на Сирия и да се създадат условия за безопасно връщане на бежанците. След срещата за Сирия в Сочи Башар Джаафари каза, че неговото правителство няма да позволи на турските войски да останат в Сирия, предаде Асошиейтед прес. \"Ние ще ги изгоним\", каза той. Турция, която подкрепя сирийската опозиция, изпрати военни в Северна Сирия да се сражават срещу Ислямска държава и срещу кюрдските милиции. Турция прати също така военни и в бастиона на опозицията Идлиб като част от споразумението за създаване на зони за деескалация, договорено с Иран и Русия. Джаафари днес каза, че Сирия си запазва правото да си върне Идлиб военно, ако разговорите за помирение се провалят. Джаафари каза също така, че сирийското правителство иска от САЩ и техните съюзници незабавно да изведат войските си от сирийска територия, предаде ТАСС. Той съобщи, че Сирия ще работи за реформа на сирийската конституция въз основа на действащата конституция.", "date": "2018.07.31", "title": "Сирия призова международната общност да помогне за завръщането на бежанците"}
{"url": "https://www.24chasa.bg/novini/article/6990357", "text": "Великобритания е предупредила Брюксел, че хиляди европейски инвестиционни фондове ще бъдат заплашени, ако не се постигне споразумение за търговска сделка с лондонското Сити след Брекзит, пише в. “Таймс”. Британските преговарящи са заявили пред свои колеги в Брюксел, че около 7000 европейски инвестиционни фонда, които разчитат на британски клиенти за средства и печалби, ще бъдат засегнати от регулации, ако ЕС не промени позицията си, посочва пък в. “Гардиън”. Като отговор на Лондон се сочи облагане на финансовите услуги от ЕС. България няма да бъде засегната от евентуална промяна в дейността на въпросните инвестиционни фондове, тъй като нови регулации биха засегнали британските клиенти, коментираха финансови експерти. “България като член на ЕС ще възприеме решенията и правния режим, който бъде одобрен от ЕК, заявиха от Комисията за финансов надзор пред “24 часа”. Затова от регулатора не искали да спекулират по все още неясна материя. ", "date": "2018.07.31", "title": "Лондон плаши ЕС заради правила  за фондове, няма  да ни засегнат"}
{"url": "https://www.24chasa.bg/novini/article/6990399", "text": "Военната операция срещу терористите в Южна Сирия е завършена. Това заяви специалният представител на руския президент Владимир Путин в разговорите за уреждане на сирийската криза Александър Лаврентиев след срещата за Сирия в Сочи, предаде ТАСС, цитирана от БТА. Искам да потвърдя, че операцията в Южна и Югозападната Сирия срещу бойци на Ислямска държава и на Джебхат ан Нусра е напълно завършена, каза той. В района на Кунейтра, Дараа и сирийско-израело-йорданската граница територията е напълно изчистена от бойци, допълни той. Лаврентиев съобщи, че сирийските военни контролират територията в непосредствена близост до Голанските възвишения след завършване на операцията срещу терористите в южната част на Сирия. Понастоящем на цялата територия в непосредствена близост до линията на разграничение между Израел и Сирия на Голанските възвишения, а също и на йорданската граница са поставени сирийски постове, подчерта дипломатът. Лаврентиев каза още, че е организираният хуманитарен коридор за сирийската провинция Идлиб е създаден с цел връщането на бежанците, а не е създаден в рамките на подготовка на военна операция за завземане на града. Той каза, че Русия е готова да окаже помощ в борбата с терористите, ако умерената опозиция не се справи с тях самостоятелно. Лаврентиев заяви, че Русия е готова да работи открито с умерената опозиция в борбата с тероризма. Руският дипломат каза още, че за месец руските военни са обезвредили над 26 безпилотни самолета, насочени към военновъздушната база Хмеймим в Сирия Лаврентиев каза, че разчита представители на САЩ да участват в следващата среща за Сирия във \"формат Астана\", която може да се проведе през септември или октомври. Той съобщи още, че среща на върха на Русия, Турция, Иран, Германия и Франция, посветена на темата за Сирия, е планирана на 7 септември.", "date": "2018.07.31", "title": "Русия: Военната операция срещу терористите в Южна Сирия е завършена"}
{"url": "https://www.24chasa.bg/novini/article/6990359", "text": "Допълнителни 150 млн. лв. ще отпусне държавата догодина за хората с увреждания. Това заяви премиерът Бойко Борисов след среща с майките на деца с увреждания, представителните организации, социалния министър Бисер Петков, здравния Кирил Ананиев, вицепремиера Томислав Дончев и омбудсмана Мая Манолова. Участниците в срещата си стиснаха ръцете до края на годината да се допълни регистърът на хората с увреждания с данни от здравното министерство. По този начин За регистъра в Агенцията за хората с увреждания бяха похарчени над 5 млн. лв., но той не работи. “Обновяването на информационната система и тази проверка, която ще направим, ще покажат дали всичките 700 хил. хора с увреждания се нуждаят от помощ. Дали всички тези 88 хил., които имат право на чужда помощ, се нуждаят от нея и дали те са реално съществуващи. Защото като няма електронен регистър, може да има и злоупотреби, така че може и да се спестят пари”, обясни Борисов. Всички страни се обединиха, че трите закона - за хората с увреждания, за личната помощ и за социалните услуги, трябва да са готови до края на септември. Спорната тема се оказа медицинските и помощните средства за хората с увреждания и под коя шапка да са. Министерството на здравеопазването в момента подготвя стандарт за помощните средства. “От март настояваме да отидат под шапката на МЗ, да има ясни и точни стандарти, така че тези средства да не увреждат допълнително хората с увреждания. Има воля в правителството да се засили контролът за разходването на средствата в това направление”, каза Адриана Стоименова от национално представителните организации. Сега търговците продават слуховите апарати на двойно по-високи цени. Една от най-разпространените схеми е като често хората и доставчиците си разделят помощта. “Сигналите, които имат родителите на деца с увреждания за нередности - особено за колички, слухови апарати и подобни, веднага ще ги даваме за проверка от полицията или прокуратурата. Разбрали сме се да станем активни участници, а не само наблюдатели”, категоричен бе Бойко Борисов. Майките за пореден път поискаха личен асистент. Те излязоха с оптимизъм от срещата, но палатките им остават. “Не искаме помощи на калпак, а според индивидуалните нужди”, обясни представителката им Мая Стоицева. Майките искат подобряване на критериите за финансовата подкрепа. Различните групи хора с увреждания имат диаметрално противоположни позии по основни теми, подчерта Борисов и допълни, че е много голям напредък събирането им на една маса. Следващия вторник работната група ще се събере отново. Петър Мавродиев е роден на 7 ноември 1999 г. в Пловдив. Появил се е на бял свят в седмия месец. Страда от детска церебрална парализа, която е засегнала крайниците му. 18-годишният младеж стана известен, след като в понеделник баща му Емил Мавродиев го закара в инвалидна количка в приемната на Министерския съвет и го остави там, за да види премиерът Бойко Борисов какво е в България да се грижиш за човек с увреждания. - Реално ние търсехме решение както на своите проблеми като семейство, така и на хората с увреждания. Чудехме се какво да предприемем, за да може някой да ни чуе и види. За родителите ми, които вече 18 г. се борят за мен, не е лесно да ме оставят на когото и да било. Предизвика внимание и реакция от медиите и обществото. Вярно е, че в социалните мрежи се появиха коментари, че сме отишли при премиера Бойко Борисов да водим пазарлъци за пари, но ние не го направихме за това. Не сме му поставяли лични искания. Трябва нещо да се случи, защото сега хората с увреждания са оставени на произвола. Държавата трябва да се погрижи за нас. Много се надявам да има промени в социалната политика. - Целта ни беше среща с премиера. Искахме да говорим лично с него. Радвам се, че това се случи. Бойко Борисов дойде много бързо. Показа, че има желание да ни чуе. Проведохме смислен, свободен, чисто човешки разговор за това как живеят в България хората с увреждания. - Казах му, че хората с увреждания се нуждаят от ежедневна рехабилитация. У нас има специалисти, но няма подходящи центрове и оборудване. Семействата са принудени да плащат от джоба си. А процедурите не са евтини. В различните градове ножицата е много голяма. Моите родители успяваха да се справят досега, но вече не могат. Обясних на премиера и защо смятам, че е необходим закон за личната помощ - да се прави реална социална оценка на отделния човек с увреждания и да му бъде осигурена индивидуална грижа. Имам наблюдения от Австрия, където бях опериран. Там се назначават асистенти, които получават адекватно възнаграждение. Близките пък могат да ходят на работа и да са осигурени за пенсия. Моята майка реално няма стаж, тъй като 18 г. е неотлъчно до мен. Тя ми е като личен шофьор. Мисля, че премиерът Борисов разбра каква борба ежедневно водят хората с увреждания у нас, за да живеят, и има желание да промени нещата. - Родителите ми бяха много развълнувани. Емоциите им дойдоха в повече. Аз запазих хладнокръвие и успях да изложа проблемите пред премиера. За да имат достоен живот, хората с увреждания не само да получават помощи, но да им се даде възможност да работят. - С неразбиране от страна на физически здравите. Много и нямаме нужда от нищо повече и никой няма необходимост от нас. Такива представи трудно се преобръщат, защото другият човек не се е сблъскал с проблеми като нашите. На мен самия ми е тежало, когато не мога да намеря подходящите думи, за да бъда разбран. - Имах шанса да уча в Националната търговска гимназия в Пловдив. Ръководството направи в сградата специален асансьор с подход за инвалидна количка, за да мога аз и други деца с увреждания да се придвижваме и да имаме удобства. Съучениците ми винаги проявяваха разбиране. Получих от тях огромна помощ. Организираха мащабна дарителска кампания, благодарение на която м.г. ми бе направена операция във Виена за удължаване на скъсените ми сухожилия и за изправяне на левия ми крак, който бе леко деформиран. Част от средствата за интервенцията бяха от здравната каса, останалото събраха съучениците ми, приятели, близки. Струваше 12 000 евро. След операцията периодът на възстановяване бе труден, но успях да се справя. Сега имплантите трябва да се извадят. Ще струва 6000 евро. Уверенията на лекарите са, че ще мога по-лесно да ходя. - Приет съм студент в профил “Специална педагогика” в Пловдивския университет. Искам да завърша и да мога да работя в тази област. Смятам, че това, което съм преживял, може да ми помогне да се изградя като специалист, за да съм полезен и на други хора. Да им подам ръка, за да се изградят като характери. Мечтая си да водя нормален социален живот - не обичам да съм затворен вкъщи и в себе си. Искам да ходя свободно, да се срещам с хора, да общувам, да се радвам на обикновените човешки неща.", "date": "2018.07.31", "title": "Борисов дава още 150 млн. лв. за хората с увреждания, но иска проверки за течове (Обзор)"}
{"url": "https://www.24chasa.bg/novini/article/6990407", "text": "Полицейските кучета в Цюрих патрулират с обувки, за да бъдат предпазени лапите им от нагорещения асфалт, предаде ДПА, цитирана от БТА. В очакване температурите да останат над 30 градуса Целзий през седмицата, дресьорите на кучетата се надяват да вдъхновят и собствениците на домашни питомци да последват примера. Температурата на асфалта се нагрява до минимум 50 градуса в големи горещини. Ако настилката е толкова жежка, че човек не може да задържи ръка върху нея повече от 5 секунди, това означава, че температурата е висока и за кучешките лапи, обясняват от полицията в социалните медии. Съветът е по-едрите кучета да носят обувки, а по-дребните да бъдат носени на ръце. За полицейските кучета в Цюрих носенето на обувки не е необичайно. Освен в летните жеги, косматите служители биват обувани, за да се предпазят лапите им от счупени стъкла, или за да не драскат автомобилните седалки по време на акции за търсене на наркотици.", "date": "2018.07.31", "title": "Полицейските кучета в Цюрих патрулират с обувки заради горещия асфалт"}
{"url": "https://www.24chasa.bg/novini/article/6990221", "text": "Трима руски граждани, притежаващи журналистически карти, бяха убити снощи близо до град Сибю в Централноафриканската република, предаде Франс прес, цитирайки източници от полицията, силите за сигурност и религиозни представители в ЦАР. Телата на тримата са били открити на 23 км от града, намиращ се в централната част на страната, според полицейски източник. Тримата са били убити на път, на който неизвестни въоръжени лица са издигнали преграда. \"Те се връщаха от Кага Бандоро\", уточнява религиозен представител в град Сибю. Това е първият известен случай на убийство на руски граждани в ЦАР, където от няколко месеца присъствието на Русия е все по-забележимо, подчертава АФП. В началото на 2018 г. Москва изпрати военни инструктори в Банги. Освен това Русия доставя оръжие на армията на страната и гарантира сигурността на президента на републиката Фостен-Аршанж Туадера, чийто съветник по сигурността е руснак. Москва успя да получи разрешение от ООН да продаде оръжия на централноафриканското правителство и през декември 2017 г. достави значително количество оръжия. Освен това Русия получи разрешение да обучи два батальона от въоръжените сили (около 1300 души). Официално руската програма цели да подсили правителствената армия в страна, голяма част от територията на която е под контрола на въоръжени групировки. С това обаче Москва засилва и влиянието си в стратегическа страна, богата на ресурси като диаманти, злато, уран и дървесина, отбелязва АФП. В края на май президентът Туадера се срещна с руския си колега Владимир Путин в Санкт Петербург. Той благодари на Русия за помощта, получена в момент, когато страната е в тежка хуманитарна ситуация и опитва да постигне помирение. В отговор Путин заяви, че ще бъдат разгледани начини за подобряване на отношенията, особено в хуманитарната и икономическата сфери. В началото на този месец Русия се опита да организира среща между централноафриканското правителство и въоръжени групи в суданската столица, но тя не се състоя. Според руската агенция ТАСС двама от тримата убити са били сътрудници на руския в. \"Известия\". ТАСС обаче допълва, позовавайки се на информация от руското посолство в ЦАР, че личните документи на убитите все още не са открити и не е ясно дали наистина те са руски граждани.", "date": "2018.07.31", "title": "Трима руснаци с журналистически\nкарти убити в ЦАР"}
{"url": "https://www.24chasa.bg/novini/article/6990142", "text": "В Сърбия са регистрирани 70 болни от западнонилска треска, пренасяна от заразени комари, и петима пациенти са починали, съобщи Институтът за обществено здравеопазване на Сърбия \"Д-р Милан Йованович Батут\", цитиран от Танюг и БТА. Починалите са мъже, четирима от южнобанатски окръг и един от Белград. Най-много са заболелите в Белград - 30. От 2012 до 2017 г. в Сърбия са регистрирани 574 случая на западнонилска треска, починали са 61 души. Западнонилската треска е сезонна болест и се регистрира в периода на най-голяма активност на комарите. Опитът показва, че първите заболели се регистрират главно през втората половина на юли и най-много са през август. Повечето заразени хора нямат никакви симптоми, а при малък брой има симптоми, подобни на грип. В много редки случаи има сериозни усложнения като менингит и енцефалит.", "date": "2018.07.31", "title": "5-има са починали от западнонилска треска в Сърбия, 70 са заразени"}
{"url": "https://www.24chasa.bg/novini/article/6990156", "text": "Френският президент Еманюел Макрон ще се срещне в петък с британския премиер Тереза Мей в лятната си резиденция в Южна Франция, съобщи днес Елисейският дворец, цитиран от Ройтерс и БТА. Източник от президентството каза, че срещата на двамата лидери ще бъде във Фор дьо Брегансон на малък остров край Тулон в петък вечерта. След това ще има частна семейна вечеря с участието на съпругата на Макрон - Бриджит, и съпруга на Мей - Филип. Няма официално съобщение за дневния ред на разговорите. По-рано днес британският външен министър Джереми Хънт се срещна в Париж с френския си колега Жан-Ив Льо Дриан, за да обсъдят Брекзита. В интервю за френско радио Хънт подчерта желанието на Лондон Европейската комисия да се отнесе по-сериозно към британските предложения, за да има, по думите му, \"прагматичен и разумен\" изход от преговорите за условията по излизането на Великобритания от ЕС.", "date": "2018.07.31", "title": "Макрон и Мей ще се срещнат в петък в лятна резиденция в Южна Франция"}
{"url": "https://www.24chasa.bg/novini/article/6990178", "text": "Германия регистрира най-горещия си ден за тази година, след като температурата в град Бернбург достигна 39,2 градуса, предаде ДПА. Отчетена около 14,30 часа местно време, температурата е най-високата, откакто в централната провинция Саксония-Анхалт, където се намира градът, се води подобна статистика, предава БТА. Европа е обхваната от топлинна вълна, която не дава признаци за скорошно оттегляне. От Германската метеорологична служба отбелязват, че до края на деня могат да постъпят данни за нов температурен рекорд. Най-високата температура в Германия - 40,3 градуса Целзий, е измерена в Китцинген, Бавария, през 2015 г.", "date": "2018.07.31", "title": "Най-горещият ден в Германия за тази година - 39,2 градуса измериха в Бернбург"}
{"url": "https://www.24chasa.bg/novini/article/6989987", "text": "Китай призова днес Вашингтон да попречи на транзитното пътуване през САЩ на президентката на Тайван Цай Ингвен, която идния месец трябва да мине през страната на път за Латинска Америка, възможност, която вбесява Пекин, предаде Франс прес. Цай ще пътува през Лос Анджелис и Хюстън по време на пътуването си до Парагвай и Белиз, от 12 до 20 август, обяви в понеделник правителството в Тайпе. \"Настояваме САЩ да спазват принципа за \"един Китай\", да не позволяват т.нар. транзит на високопоставената тайванска служителка и да престанат да изпращат погрешни сигнали към силите, които се борят за независимост на Тайван\", заяви на пресконференция Гън Шуан, говорител на китайското външно ведомство, предава БТА.  Комунистически Китай смята Тайван за неразделна част от територията си, въпреки че след 1949 г. островът се управлява независимо от съперничещ режим. Пекин обаче отказва да признае суверенитета на Тайван и забранява на партньорите си - в името на принципа за \"един Китай\", да имат дипломатически отношения с Тайпе. Само 18 държави поддържат дипломатически отношения с Тайпе вместо с Пекин, сред тях са Парагвай и Белиз, които Цай ще посети през август, и Ватикана. Буркина Фасо и Доминиканската рапублика неотдавна скъсаха дипломатическите си връзки с Тайван, за да установят дипломатически отношения с Пекин, което, според Тайпе, е резултат от \"доларова дипломация\" на Китай, посочва АФП.", "date": "2018.07.31", "title": "Китай негодува заради транзитно пътуване на тайванската президентка през САЩ"}
{"url": "https://www.24chasa.bg/novini/article/6990002", "text": "Най-малко шестима души загинаха, а 14 бяха ранени при терористична атака днес срещу службата по миграция в източния афганистански град Джалалабад, който е административен център на провинция Нангархар, предаде Ройтерс, цитирана от БТА. Афганистански представител съобщи, че и последният от тримата нападатели е бил убит при отразяване на атаката, отнела живота на един служител на охраната и петима цивилни. Според съобщения на местните власти атентатор самоубиец е детонирал кола-бомба пред учреждението, за да проправи път на другите двама нападатели да влязат. Окончателният брой на жертвите може да нарасне. Сохраб Кадери, който е член на местния провинциален съвет, твърди, че броят на загиналите при атаката е осем души, а 30 са ранени. Никой не е поел отговорност за нападението, но талибаните и групировката \"Ислямска държава\" предприемат почти ежедневни атаки в провинция Нангархар.", "date": "2018.07.31", "title": "6 загинаха и 14 са ранени при атака в Джалалабад"}
{"url": "https://www.24chasa.bg/novini/article/6990006", "text": "Полицаи и ловци край Мадан издирват възрастна жена, която от няколко дни е в неизвестност. В същото време друга жена беше приета в болница в тежко състояние, след като беше открита в езеро край Смолян, съобщи  Четири дни в района на Мадан издирват 78-годишната Катя Иванова. Възрастната жена изчезнала в събота, а близките й подали сигнал в полицията, след като не успели да я намерят сами. Вече е започнало издирване с полицията, членове на ловната дружинка и доброволци. Жената е самотно живееща в апартамент в жилищен блок в началото на Мадан. От квартала я видели последно в събота привечер. В същото време в Смолян бе обявена за издирване 61-годишната Радка Стоименова от смолянския квартал \"Долно Райково\". Сигналът в полицията подали близките й вчера около 16 часа. След разгласа в интернет, тя е открита жива в езерото \"Рибката\" на входа на Смолян. Рибари я видели в езерото и се обадили в полицията. Жената е извадена от водите около полунощ. В спасяването й се включили служители от полицията и доброволци. Веднага е транспортирана в болницата за оказване на медицинска помощ. Приета е с 33 градуса телесна температура, с тежка хипотермия и аспирация от поетата вода. В момента е в стабилно състояние и няма опасност за живота й.", "date": "2018.07.31", "title": "Ловци и полиция дирят възрастна жена край Мадан, откриха друга в езеро край Смолян"}
{"url": "https://www.24chasa.bg/novini/article/6990023", "text": "Гърция се върна към растеж, макар и скромен, който ще продължи и през 2019 година, но рисковете от влошаване на конюнктурата продължават да са значителни. Това сочи оценката на Международния валутен фонд (МВФ), който продължава да се съмнява, че страната може да разчисти дългосрочния си дълг, съобщива БТА. Гръцката икономика, която излезе от рецесия през 2017 година, постигайки нарастване от 1,7 на сто, би трябвало да се увеличи с 2 процента тази година и с 2,4 на сто през 2019-а, се посочва в публикуваната днес годишна оценка на икономиката на страната на МВФ. Високата безработица би трябвало бавно да намалява от 21,5 на сто за миналата година до 19,9 на сто през 2018-а и до 18,1 на сто през 2019 година. Този напредък обаче е изправен пред значителни рискове, подчертават експертите на Фонда, имайки предвид затягането на кредитирането, политическия календар в страната и опасността от \"умора от реформите\". След подписването през юни на споразумение за излизането на Гърция от програмите за подпомагане, които действат от осем години, редица високопоставени служители на Фонда се опасяват дали страната ще може да изчисти задълженията си в дългосрочна перспектива, отбелязва АФП. Тези членове на управителния съвет на Фонда подчертават необходимостта оценките да се правят въз основа на реалистични хипотези за растежа и бюджетните цели. Споразумението с европейските кредитори предвижда облекчаване на дълга на Атина (178 на сто от брутния вътрешен продукт на страната и е най-високият в Европа) чрез удължаване на периодите на изчистване на задълженията, за да се гарантира доверието на пазарите във възможностите на страната да се справи със задълженията си. В доклада си МВФ признава, че макар мерките за облекчаване на дълговото бреме да отварят достъпа до финансиране в средносрочна перспектива, то подобряването на задлъжнялостта на страната трудно може да запази този темп. Без допълнително облекчаване на дълга, би могло да се окаже, че Атина трудно ще запази достъпа си до финансовите пазари в дългосрочна перспектива, предупреждава отново МВФ.", "date": "2018.07.31", "title": "Международният валутен фонд продължава да е обезпокоен заради дълга на Гърция"}
{"url": "https://www.24chasa.bg/novini/article/6990008", "text": "Преди около 3000 години пастири гравирали скала в долината Тайра в пустинята Атакама, превръщайки обекта, който претендира да бъде включен в Списъка на световното наследство на ЮНЕСКО, в център на скалното изкуство в Чили, предаде Франс прес. Най-важната част от спектакъла в тази своеобразна галерия на открито, разположена на 3150 метра надморска височина в северната част на страната, е свързана с обекта Алеро Тайра, където има поредица рисунки на лами. Става въпрос за животно, което се среща във всички части на Андите и хилядолетия наред е било главният източник на богатство за местните жители. Било е принасяно в жертва в рамките на различни ритуали, включително в чест на Пачамама, богинята на плодородието в митологията на инките, предава БТА.  Деветдесет на сто от скалните рисунки в охра, бяло и червено изобразяват лами и малките им, които са кърмени или се движат близо до родителите си. Изобразени са също лисици, щрауси, кучета, яребици, змии. \"Няколкото човешки фигури са с малки размери, сякаш хората са се опитали да останат незабелязани\", поясни археологът Хосе Беренгер, който от 35 години изследва обекта. Въпросните скални рисунки са открити през 1944 г. и датират отпреди 2400-2800 години.", "date": "2018.07.31", "title": "Пустинята Атакама съхранява скални рисунки отпреди близо 3000 години"}
{"url": "https://www.24chasa.bg/novini/article/6990036", "text": "PPF Group завърши придобиването на телекомуникационните активи на мобилния оператор Теленор в Централна и Източна Европа, по-специално в Унгария, България, Черна гора и Сърбия. PPF Group, която е собственост на чешкия милиардер Петр Келнер, получи всички необходими разрешения от съответните органи и изпълни всички други необходими процедури. В резултат PPF Group вече притежава пълен контрол над операциите на Telenor в гореспоменатите страни, съобщиха от компанията.  Общата стойност на закупените активи е 2,8 млрд. евро (изчислена на база стойност на предприятията). PPF Group финансира сделката чрез синдикиран заем. Покупката е най-голямата в телекомуникационния сектор в Централна и Източна Европа от 2011 г. насам. Новият собственик е взел решението да освободи от длъжност всички досегашни членове на съвета на директорите. До момента в него влизаха норвежците Анне Флагщат, Вегард Торенсен, Александра Райх, Оле-Бьорн Шилстед (който беше и изпълнителен директор) и Оле-Якоб Бел. Сега броят се свива до три и на позициите са избрани Владимир Радойчич и чехите Ян Хануш и Марек Слачик, пише  Владимир Радойчич до момента беше прокурист и технически директор в българския \"Теленор\", като същевременно заема тази позиция (на СТО) в Telenor и за Централна и Източна Европа. В България той е директор от май 2015 г. насам, а в ЦИЕ – от март 2017 г. Преди това е работил на различни длъжности в България и Сърбия, като общият му стаж в Telenor надхвърля 18 години. Ян Хануш и Марек Слачик са част от телекомуникационния отдел на PPF Group. Според данни от обществените им профили в LinkedIn Хануш е в компанията от ноември 2017 г., а до март 2018 г. е работил по координирането на сделките по закупуването на бизнеса на Telenor в България, Сърбия, Черна гора и Унгария. В момента  отговаря за търговската дейност и човешките ресурси на телекомуникационния отдел. Преди да стане част от PPF, Хануш е работил предимно в чешки компании в хранителния сектор. Марек Слачик е в PPF от юли 2018 г., като заема позицията търговски директор по телекомуникационните въпроси. Преди това той е бил на същата позиция в руския телеком Beeline от септември 2016 до юли 2018 г. Най-дълго време Слачик е прекарал в Telenor, където е работил 7 години между 2009 и 2016 г. Работил като маркетинг директор в Норвегия, Швеция и Сърбия, а между 2012 и 2015 г. е бил изпълнителен директор на датското подразделение на компанията.", "date": "2018.07.31", "title": "\"Теленор\" от днес официално е на Келнер"}
{"url": "https://www.24chasa.bg/novini/article/6990048", "text": "Литовските власти \"настоятелно\" призовават потребителите, особено държавните служители, да не инсталират електронното приложение на известна руска компания за поръчване на таксита, защото то може незаконно да събира техните данни, предаде Асошиейтед прес, цитирана от БТА. Ритис Райнис, ръководител на Литовския национален център за киберсигурност, каза се провеждат \"различни тестове\" на приложението за таксита на Яндекс. Централата на компанията, разработила приложението, е в Амстердам, Холандия, но тя е част от голямата компания-търсачка Яндекс. Тя навлезе на литовския пазар в четвъртък. Приложението, освен всичко друго, позволява достъп до микрофона, камерата и местната мрежа на потребителя. Арам Саркисян, директор, отговарящ за глобалната стратегия на Яндекс, каза пред Балтийската информационна агенция, че компанията \"обработва и съхранява данни на (намиращи се в ЕС) потребители, стриктно според правилата на ЕС\", но допълни, че не възразява тя да бъде подложена на проверка.", "date": "2018.07.31", "title": "Руско електронно приложение за таксита\nможело да шпионира потребителите"}
{"url": "https://www.24chasa.bg/novini/article/6990062", "text": "Заради ремонта на бул. \"Васил Левски\" от бул. \"Граф Игнатиев\" до бул. \"Цар Освободител\" се въвеждат промени в организацията на движение, съобщиха от пресцентъра на Столична община, цитирани от БТА. От 00.00 часа на 31 юли до 24.00 часа на 3 август се забранява влизането на пътни превозни средства по източната половина от пътното платно на бул. \"Васил Левски\", между ул. \"Граф Игнатиев\" и ул. \"ген. Гурко\" и между ул. \"ген. Гурко\" и бул. \"Цар Освободител\". Движението на пътни превозни средства ще се извършва двупосочно в западната половина от пътното платно на булеварда в същия участък. От 00.00 часа на 31 юли до 24.00 часа на 3 август се закриват местата за почасово платено паркиране: по бул. \"Васил Левски\" на 50 м преди ул. \"Проф. Н. Михайлов\" в посока ул. \"Ген. Гурко\"; по бул. \"Васил Левски\" от ул. \"Граф Игнатиев\" до ул. \"Юри Венелин\". Въвежда се промяна в режима на работа на светофарните уредби на следните кръстовища: бул. \"Васил Левски\" - ул. \"Граф Игнатиев\" - бул. \"Патриарх Евтимий\", бул. \"Васил Левски\" - ул. \"Ген. Гурко\", бул. \"Васил Левски\" - бул. \"Цар Освободител\". От 00.00 часа на 31 юли до 24.00 часа на 3 август превозните средства от системата на градския транспорт, преминаващи през участъка ще се движат по променени маршрути. Автобусите по линия 9 - в посока ул. \"Ген. Гурко\", ще се движат по скъсен маршрут до бул. \"Евлоги и Христо Георгиеви\", надясно по бул. \"Цар Освободител\", надясно по бул. \"Васил Левски\", надясно по ул. \"Шипка\" и по маршрута си до Автобаза \"Искър\". Автобусните от линия 84 - в посока ул. \"Ген. Гурко\", ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 2 - от моста на Стадион \"Васил Левски\" - наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си. Автобусите от линия 94 - в посока СУ \"Св. Климент Охридски\", ще се движат по следния маршрут - от бул. \"Черни връх\", надясно по бул. \"Евлоги и Христо Георгиеви\" до пл. Орлов мост, обратен завой по бул. \"Евлоги и Христо Георгиеви\" до бул. \"Черни връх\" и по маршрута си до Студентски град. Автобусите по линия 184 - в посока ул. \"Ген. Гурко\", ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 1 - от моста на стадион \"Васил Левски\" наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си. Нощната автобусна линия 2 - не се променя, като преминава през ремонтния участък с автомобилите; Маршрутите на тролейбусни линии 1, 2, 5 и 8 не се променят. Автобусите по линиите 9, 84, 94 и 184 ще спират на всички съществуващи спирки по променените маршрути. Разкрива се временна еднопосочна спирка на бул. \"Цар Освободител\" на 50 метра от пл. Орлов мост за автобусна линия 9.", "date": "2018.07.31", "title": "Променят движението заради ремонта на бул. \"Васил Левски\" в София"}
{"url": "https://www.24chasa.bg/novini/article/6990035", "text": "През първите 6 месеца на годината в България са гостували над 3,6 милиона чуждестранни туристи, ръстът им спрямо същия период на 2017 г. е 8,9 процента. Най-много са били гостите ни от Румъния - над 575 хиляди души, след тях по численост са съседите от юг - гърци и турци. Все повече туристи идват в България от Полша, Великобритания, Франция. Сезонът за посещенията се разширява - например само през неактивните месеци април и май в страната ни са дошли 1 240 000 чужди туристи, това е ръст от 11,5 на сто. Тези и други любопитни факти за развитието на туризма изнесе днес в Габрово зам.-министърът на туризма Ирена Георгиева, която участва в третата поред кръгла маса за представяне на съвместния проект на Министерството на туризма и Министерството на земеделието и храните \"Сподели България\". Този продукт цели да предизвика интереса на туристите към страната ни целогодишно, като освен към популярните морски и зимни курорти ги насочи и към вътрешността на страната или към нейните непознати гранични райони като Сакар планина. За тази цел са изготвени 12 винено-кулинарни дестинации, които да насочат туроператорите по принцип към определени обекти с маркетингова стойност, без да им налагат конкретни туристически маршрути. В тях освен на природни и исторически забележителности, се залага на традиционни храни и много вино. Фокусът на вниманието в Габрово беше към две от тези дестинации - \"Старите столици\" и \"Източна Тракия\". Първата включва районът от Габрово до Велики Преслав и Плиска през Велико Търново и Шумен, втората - от Стара Загора до Карнобат през Сливен и Ямбол. В тях са включени емблематични туристически обекти като Мадарският конник и още 12 подобни на север, както Карановската могила край Нова Загора и още 7 известни туристически обекта на юг. Дестинацията \"Старите столици\" кани туристите да опитат и прочутия осмарски пелин, в \"Източна Тракия\" ще ви изкушат с червеното вино \"Памид\" - това е най-разпространеният в България сорт грозде. Габрово е мястото, където туристите могат да опитат бяло сладко и \"габровски шоколад\" - сладко от изчезващите вече балкански сини сливи - караджейки, във Великотърновско предлагат еленски бут и горнооряховски суджук. Стара Загора пък е градът, в който могат да се хапнат хинап и фурми, набрани направо от двора. Когато обсъжданията на дестинациите завършат през есента, окончателният вариант на проекта \"Сподели България\" ще заеме окончателно своето място в програмата за национална туристическа реклама, в която вече е включен. А чрез платформата \"Аз обичам България\" близо 500-те обекта от проекта, ще могат да се популяризират и чрез вайбър в мобилните телефони. Виното и храната са широко разработени в туризма на Европа. Туризмът е емоция, храната е личното преживяване на туриста, каза още зам.-министър Георгиева, която обясни, че големите туристически вериги залагат основна на два фактора, когато изготвят маршрутите си - храната и хигиената. Чрез храната можем да направим по-разпознаваема и привлекателна България, около тази тези да обединиха участниците в дискусията. Освен розовото масло, лавандулата и киселото мляко, за България е емблематично и виното, което е различно за отделните региони. А иновативните продукти се търсят все повече, казаха участниците. За пример бе посочен Тетевен, където от скоро имат празник на саламурата - вид рибена чорба, приготвена от дребни речни рибки. Или пък великотърновското село Никюп, където през всяка първа събота на август организират свой празник на динята. Габрово не случайно бе домакин на кръглата маса. Областният управител Невена Петкова сподели, че туризмът е приоритет в облстната стратегия за развитие в периода 2014-2020 г., а зам.-кметът на града Нела Рачевиц се похвали, че Габрово е втория български град след София, приет м.г. в мрежата на ЮНЕСКО \"Творчески градове\", в която членуват 180 градове от света. Сега пък градът е кандидат за член на международна бизнесмрежа за креативен туризъм. А областният управител на Велико Търново проф. Любимора Попова се пошегува със своите габровски домакини: \"Нали има една габровска приказка: Ела ми на гости в Габрово, че да те заведа у комшията за видиш как посреща... Аз ще кажа: габровци, канете гости, но ги водете и в Търново, и ние добре посрещаме\". Тя даде и един по-различен, неочакван поглед към проекта: той е полезен и за младите българи, които трябва да опознават страната си, за да направят по-добър информиран извод за себе си къде да живеят и да създадат семейство. Изпълнителният директор на Изпълнителната агенция по лозята и виното Красимир Коев не на шега посъветва габровци: \"Зная, че във вашия край няма лозя, но вино се прави и от плодове. А условията при вас не са лоши и да отглеждате грозде - готов съм да ви предоставя информация как да изграждате нови лозови масиви\".", "date": "2018.07.31", "title": "Старите столици канят на осмарски пелин, Източна Тракия - на памид"}
{"url": "https://www.24chasa.bg/novini/article/6990061", "text": "\"Лекари започнаха да ни заблуждават, че това не е лекарска грешка, че това се случва. Тя има операции от апандисит, има срязване на мастна жлеза, с пълна упойка има операция на гръбначния стълб, има операция на коляното с упойка. Тя не е имала проблеми с упойки досега и не е боледувала от нищо\". Това разказа пред Нова телевизия Веска Петрова - майка на починалата в Плевен 38-годишна родилка. „Преди да излязат резултатите от аутопсията не можем да дадем някакво изявление, тъй като не знаем какво се е случило. Всичко е спазено”, заяви Момчил Цветков, пиар на УМБАЛ „Д-р Георги Странски”, Плевен. Екип от Медицинския одит на здравното министерство вече прави проверка на място в болницата. „Това, което знаете вие, знаем всички, е, че се е създал тежък проблем по време на въвеждане в анестезия, води се час, час и нещо реанимационни мероприятия, което води до летален изход”, обясни д-р Бойко Пенков, зам.-министър на здравеопазването. „Оценката е била, че жената е здрава, тъй като имало планирано секцио, а това се появява по време на въвеждане в анестезия, така че дали е сърдечен проблем, който е създал проблема, или белодробна емболия – не знаем. Въвеждащият анестезията е много опитен колега с дълъг стаж”, обясни зам.-министър Пенков. Междувременно, състоянието на бебето остава тежко. Здравните власти твърдят, че лекарите нямало как да го извадят по-рано, защото се борели за живота на майка му. „В тежка хипоксия се е оказал плодът и в момента се води борбата за неговия живот”, обясни още Пенков. „Опитват се да покрият всичко, защото, ако тук почине човек, скандалът е голям”, смята Владислав Якимов.", "date": "2018.07.31", "title": "Майката на починалата в Плевен родилка: Досега не е имала проблеми с упойки (Видео)"}
{"url": "https://www.24chasa.bg/novini/article/6990082", "text": "Заради изграждането на външно топлозахранване и абонатна станция на Бизнес парк - София се въвежда временна организация на движението, съобщиха от пресцентъра на Столична община. Забранява се влизането на пътни превозни средства от 4 август до 24.00 часа на 5 август по ул. \"д-р Атанас Москов\" между ул. \"Бизнес парк София\" и ул. \"442\"; от 8 август до 24.00 часа на 22 август по северната половина от пътното платно на ул. \"д-р Атанас Москов\", в участък от 111 м, считано от ул. \"Бизнес парк София\" в западна посока. Движението ще се извършва в южната половина от пътното платно на ул. \"д-р Атанас Москов\", като същото се регулира с преносима светофарна уредба. Забранява се влизането на пътни превозни средства от 23 август до 24.00 часа на 14 септември по северната половина от пътното платно на ул. \"д-р Атанас Москов\", в участък от 80 м, считано от ул. \"Бизнес парк София\" в източна посока. Движението ще се извършва в южната половина от пътното платно на ул. \"д-р Атанас Москов\" и ще се регулира с преносима светофарна уредба. За същото време се променя маршрута на автобусни линии 113 и 213 и нощната автобусна линия 1 (в посока към ж.к. \"Младост 4\"): от ж.к. \"Младост 1\", пл. Централна гара и ж.к. \"Люлин 1\" и 2 по маршрутите си до кръстовище ул. \"Филип Аврамов\" - ул. \"Самара\" - ул. \"проф. Александър Танев\", по ул. \"проф. Александър Танев\" до обръщателното ухо в ж.к. \"Младост 4\", двупосочно. Закриват се спирките: с кодове 2388 и 2389 \"БЛ. 442, Ж.К МЛАДОСТ-4\"; с кодове 2390 и 2391 \"Бизнес парк София\"; с кодове 2392 и 2393 \"БЛ. 472 ж.к. \"Младост 4\"; с кодове 2394 И 2395 \"Бл. 480 ж.к. \"Младост 4\". Автобусите ще спират на всички съществуващи спирки в променения участък от маршрута. Изместват се съответно спирките: с код 2392 \"Бл. 472 ж.к.\"Младост 4\" на ул. \"Д-р Атанас Москов\" напред след кръстовището с ул. \"442\", с код 2393 \"БЛ. 472 ж.к. \"Младост 4\" на ул. \"Д-р Атанас Москов\" назад преди кръстовището с ул. \"442\".", "date": "2018.07.31", "title": "Въвеждат временна организация на движението в района на столичния Бизнес парк"}
{"url": "https://www.24chasa.bg/novini/article/6990064", "text": "Италиански политици и неправителствени организации обвиниха в нарушаване на международното право италиански търговски кораб, върнал в Либия 108 мигранти, спасени в международни води, предаде Франс прес. Снабдителният кораб \"Асо Вентото\" открил мигрантите снощи на лодка на около 60 морски мили северозападно от Триполи, показва маршрута му на сайтовете за следене на морския трафик. През последните години италианската брегова охрана координираше операциите си и мигрантите бяха отвеждани в Италия. От миналия месец насам обаче Рим разчита на либийската брегова охрана, която позволи на кораба да отведе мигрантите в Триполи, предава БТА.  \"Либия не е сигурно пристанище и това може да доведе до нарушаване на международното право\", коментира Върховният комисариат на ООН за бежанците, добавяйки, че все още събира информация по случая. Германската неправителствена организация Сий Уоч подчерта, че това е първият случай от години, при който италиански кораб връща мигранти в Африка. Италианският депутат Никола Фратояни, който в момента се намира на борда на кораб на испанска хуманитарна организация, заяви пред италиански медии, че не е ясно дали капитанът е действал по инструкции на италианската брегова охрана, но ако е така, това би представлявало много сериозен прецедент на колективно отхвърляне. През 2012 г. Европейският съд по правата на човека осъди Италия за случай от 2009 г., при който италиански военен кораб върна мигранти в Либия. Тогава в Триполи управляваше диктаторът Муамар Кадафи, който беше свален през 2011 г., след което страната потъна в хаос. По-рано днес беше съобщено, че корабът \"Акуариус\" на хуманитарните организации \"Лекари без граници\" и \"Ес О Ес Медитеране\" ще се върне в морето утре след едномесечен престой в Марсилия. През юни тази година \"Акуариус\" предизвика дебати, спасявайки в морето мигранти, които Малта и Италия отказаха да допуснат в своите пристанища. В крайна сметка той беше приет от Испания, припомня АФП.", "date": "2018.07.31", "title": "Италиански кораб върна мигранти в Либия, \nпредизвиквайки скандал"}
{"url": "https://www.24chasa.bg/novini/article/6990094", "text": "Районна прокуратура – Благоевград е внесла за разглеждане в съда обвинителен акт срещу Елмас Донева и Иван Методиев за извършени от тях престъпления, свързани с трафик на хора с цел сексуална експлоатация. Донева застава на подсъдимата скамейка за това, че през различни периоди от 2009 г. до 2017 г. набирала и убеждавала различни жени да извършват сексуални услуги срещу заплащане. Тя ги настанявала в ангажираните от нея жилища в градовете Лимасол и Ларнака в Република Кипър с цел да бъдат използвани за развратни действия. За предоставяните от тях сексуални услуги тя обещавала, давала и получавала облаги. Предлагала и давала на проституиращите жени част от сумите, осигурявала помещения, грижи, обезпечавала с камери и физическа охрана, а също така намирала клиенти. В отделни случаи обвиняемата транспортирала от Благоевград до София и превела през границата - ГКПП Аерогара София – Летище Ларнака, няколко жени с цел да бъдат използвани за проституция в Кипър. Част от престъпните деяния Елмас извършила сама, а други в съучастие с Методиев – другият обвиняем по делото. Той също набирал жени за развратни действия срещу заплащане, както в България, така и в Кипър, транспортирал ги, превеждал през границата и настанявал в различни хотели и квартири. За целта той упражнявал принуда чрез употреба на физическо насилие, закани и заплахи. Обвиняемата е била задържана на 27 ноември м. г. в София по време на съвместна операция, провеждана от създадения в гр. Хага, чрез Евроджъст, международен екип за разследване. Тогава нейният съучастник – И.М., успял да напусне пределите на страната, като заминал за Кралство Испания. Четири месеца по-късно, след издадената срещу него Европейска заповед за арест, той e бил заловен в Република Словения и предаден на разследващите органи в Република България. Предстои делото срещу двамата обвиняеми да продължи в съда.", "date": "2018.07.31", "title": "Съдят сводничката Елмас и помощникът й Иван за трафик на проститутки в Кипър"}
{"url": "https://www.24chasa.bg/novini/article/6990091", "text": "1. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА ИЗПЪЛНЕНИЕТО НА ЗАКОНА ЗА ЕКСПОРТНИЯ КОНТРОЛ НА ПРОДУКТИ, СВЪРЗАНИ С ОТБРАНАТА И НА ИЗДЕЛИЯ И ТЕХНОЛОГИИ С ДВОЙНА УПОТРЕБА ПРЕЗ 2017 Г. ОТ МЕЖДУВЕДОМСТВЕНИЯ СЪВЕТ ПО ОТБРАНИТЕЛНА ИНДУСТРИЯ И СИГУРНОСТ НА ДОСТАВКИТЕ КЪМ МИНИСТЕРСКИЯ СЪВЕТ. 2. ДОКЛАД ЗА ОДОБРЯВАНЕ НА ОТЧЕТ ЗА НАПРЕДЪКА КЪМ 29 ЮНИ 2018 Г. В ИЗПЪЛНЕНИЕТО НА МЕРКИТЕ, ОДОБРЕНИ С РЕШЕНИЕ № 411 НА МИНИСТЕРСКИЯ СЪВЕТ ОТ 2016 Г. ЗА ПРИЕМАНЕ НА ПЛАН ЗА ДЕЙСТВИЕ С МЕРКИ, АДРЕСИРАЩИ ОСНОВНИТЕ ПРОБЛЕМНИ ОБЛАСТИ, ВЪЗПРЕПЯТСТВАЩИ НАРАСТВАНЕТО НА ИНВЕСТИЦИИТЕ, УТВЪРДЕНИ С РЕШЕНИЕ № 617 НА МИНИСТЕРСКИЯ СЪВЕТ ОТ 2015 Г. 3. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА ОБЩИНСКИТЕ ПРОГРАМИ ЗА ОВЛАДЯВАНЕ НА ПОПУЛАЦИЯТА НА БЕЗСТОПАНСТВЕНИ КУЧЕТА НА ТЕРИТОРИЯТА НА РЕПУБЛИКА БЪЛГАРИЯ ЗА 2017 Г. 4. ПРОЕКТ НА РЕШЕНИЕ ЗА ОТПУСКАНЕ НА ПЕРСОНАЛНИ ПЕНСИИ ПО КОДЕКСА ЗА СОЦИАЛНО ОСИГУРЯВАНЕ. 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2018 Г. 6. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА ДЕЙНОСТТА НА СЪВЕТА ЗА КООРДИНАЦИЯ В БОРБАТА С ПРАВОНАРУШЕНИЯТА, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ ПРЕЗ 2017 Г. И НА ОТЧЕТ ЗА ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2017 Г. ЗА ИЗПЪЛНЕНИЕ НА НАЦИОНАЛНАТА СТРАТЕГИЯ ЗА ПРЕВЕНЦИЯ И БОРБА С НЕРЕДНОСТИТЕ И ИЗМАМИТЕ, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ ЗА ПЕРИОДА 2014-2020 Г. 7. ПРОЕКТ НА РЕШЕНИЕ ЗА ОПРЕДЕЛЯНЕ НА „МНОГОПРОФИЛНА БОЛНИЦА ЗА АКТИВНО ЛЕЧЕНИЕ ПО НЕВРОЛОГИЯ И ПСИХИАТРИЯ „СВ. НАУМ“ ЕАД - СОФИЯ, ЗА УНИВЕРСИТЕТСКА БОЛНИЦА. 8. ПРОЕКТ НА РЕШЕНИЕ ЗА ОПРЕДЕЛЯНЕ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ „СВ. ЕКАТЕРИНА“ ЕАД - СОФИЯ, ЗА УНИВЕРСИТЕТСКА БОЛНИЦА. 9. ПРОЕКТ НА РЕШЕНИЕ ЗА ОПРЕДЕЛЯНЕ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ „СВ. ИВАН РИЛСКИ“ ЕАД - СОФИЯ, ЗА УНИВЕРСИТЕТСКА БОЛНИЦА. 10. ПРОЕКТ НА РЕШЕНИЕ ЗА ВЪЗЛАГАНЕ НА НАЦИОНАЛНАТА АГЕНЦИЯ ЗА ПРИХОДИТЕ ДА ИЗВЪРШИ ПРОДАЖБА НА ИМУЩЕСТВО, ОТНЕТО В ПОЛЗА НА ДЪРЖАВАТА. 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ - ПУБЛИЧНА ДЪРЖАВНА СОБСТВЕНОСТ, ЗА ИМОТИ - ЧАСТНА ДЪРЖАВНА СОБСТВЕНОСТ. 12. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД - СОФИЯ. 13. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧНО ВЪЗМЕЗДНО ПРАВО НА СТРОЕЖ ВЪРХУ ПОЗЕМЛЕН ИМОТ В ГОРСКА ТЕРИТОРИЯ БЕЗ ПРОМЯНА НА ПРЕДНАЗНАЧЕНИЕТО НА ТЕРИТОРИЯТА - ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА С. ЗВЕРИНО, ОБЩИНА МЕЗДРА. 14. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ - ЧАСТНА ДЪРЖАВНА СОБСТВЕНОСТ, ЗА ИМОТИ - ПУБЛИЧНА ДЪРЖАВНА СОБСТВЕНОСТ. 15. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“, ЗА ИМОТ - ЧАСТНА ДЪРЖАВНА СОБСТВЕНОСТ. 16. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „КИТЕН – ЮГ“, ОБЩИНА ПРИМОРСКО, ОБЛАСТ БУРГАС. 17. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 1 ОТ ЗАКОНА ЗА ПОДЗЕМНИТЕ БОГАТСТВА - МЕТАЛНИ ПОЛЕЗНИ ИЗКОПАЕМИ - МЕДНИ РУДИ С ПОПЪТНИ КОМПОНЕНТИ ОТ МОЛИБДЕН И ЗЛАТО, ОТ НАХОДИЩЕ „ПРОХОРОВО“, УЧАСТЪК „ПРОХОРОВО“, РАЗПОЛОЖЕНО НА ТЕРИТОРИЯТА НА ОБЩИНА „ТУНДЖА“, ОБЛАСТ ЯМБОЛ, И ОБЩИНА НОВА ЗАГОРА, ОБЛАСТ СЛИВЕН, НА „ПРОХОРОВО МАЙНИНГ“ АД - СОФИЯ. 18. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 4 ОТ ЗАКОНА ЗА ПОДЗЕМНИТЕ БОГАТСТВА - ТВЪРДИ ГОРИВА - ЛИГНИТНИ ВЪГЛИЩА, ОТ НАХОДИЩЕ „АЛДОМИРОВСКИ ВЪГЛИЩЕН БАСЕЙН“, УЧАСТЪК „РАДУЛОВЦИ“, ОБЩИНА СЛИВНИЦА, СОФИЙСКА ОБЛАСТ, НА „МИННА КОМПАНИЯ“ ЕООД - СОФИЯ. 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ПРЕДПРИЯТИЯТА НА СОЦИАЛНАТА И СОЛИДАРНА ИКОНОМИКА. 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА СЕМЕЙНИ ПОМОЩИ ЗА ДЕЦА. 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА УСЛОВИЯТА И РЕДА ЗА ОТПЕЧАТВАНЕ И КОНТРОЛ ВЪРХУ ЦЕННИ КНИЖА, ПРИЕТА С ПОСТАНОВЛЕНИЕ № 289 НА МИНИСТЕРСКИЯ СЪВЕТ ОТ 1994 Г. 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ИКОНОМИКАТА, ПРИЕТ С ПОСТАНОВЛЕНИЕ № 447 НА МИНИСТЕРСКИЯ СЪВЕТ ОТ 2014 Г. 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ. 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ИЗПЪЛНИТЕЛНАТА АГЕНЦИЯ ПО ГОРИТЕ, ПРИЕТ С ПОСТАНОВЛЕНИЕ № 173 НА МИНИСТЕРСКИЯ СЪВЕТ ОТ 2011 Г.", "date": "2018.07.31", "title": "Вижте какво решава Министерският съвет утре"}
{"url": "https://www.24chasa.bg/novini/article/6990089", "text": "14-годишният Илия е не се прибрал в събота вечерта в Центъра за настаняване от семеен тип в град Добрич - потвърди възпитателят Диян Костадинов. Той е в Центъра от около година и половина и е изпратен от дирекция „Социално подпомагане” в София заради бягство, скитничество и просия. Очаквали са, че със смяна на средата, детето ще се научи на ред, което не се е случило. Родителите му живеят в София. Още в събота след края на вечерния час, който е в 22 ч., към 23 ч. от центъра е подаден сигнал за издирване – към полицията, Детската педагогическа стая и към Агенцията за закрила на детето. „И друг път е изчезвал за по ден. За времето, което е при нас, има 4-5 бягства, че и повече. Бил е намиран дори в курорта „Албена”. През въпросния съботен ден е бил с други деца, но се е отклонил от тях. Самото дете е свикнало на свободен режим, не се съобразява с правила и норми. Родителите му не го търсят. Оправно момче е, така, че се надявам да се прибере по живо, по здраво” – казва Костадинов. По неофицално информация, той е в Добрич със своя близнак Найден. Имало подадена молба от родителите да ги вземат за лятна ваканция, но софийските наблюдатели отказали.", "date": "2018.07.31", "title": "14-годишен от социален дом в Добрич\nе в неизвестност от събота"}
{"url": "https://www.24chasa.bg/novini/article/6990103", "text": "Турски съд е отхвърлил жалба на американския пастор Андрю Брънсън с искане да бъде освободен от домашен арест, докато трае процесът срещу него по обвинения в тероризъм, съобщи Ройтерс, цитирана от БТА. Адвокатът на пастор Брънсън Джем Халавурт заяви пред Ройтерс, че не е бил уведомен за съдебното решение. Американският пастор Андрю Брънсън бе поставен под домашен арест миналата сряда, след като прекара близо две години в затвор в Турция. Турските власти обвиняват пастора, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Анкара разглежда тези две организации като терористични. Турция обвинява Гюлен и неговото движение за организирането на опита за преврат от юли 2016 г. Пастор Брънсън, който живее в Турция от двайсетина години, е обвинен също в шпионаж с политически или военни цели. Той рискува да получи присъда до 35 години затвор, ако бъде признат за виновен в процеса, започнал на 16 април. Президентът на САЩ Доналд Тръмп и вицепрезидентът Майк Пенс заявиха миналата седмица, че Вашингтон ще наложи санкции на Анкара, ако не бъде освободен пастор Брънсън.", "date": "2018.07.31", "title": "Турски съд отхвърли жалба за отмяна на домашния арест на пастор Брънсън"}
{"url": "https://www.24chasa.bg/novini/article/6989724", "text": "Тайланд поиска от Великобритания да екстрадира свалената с преврат през 2014 г. и осъдена задочно на затвор за немарливо отношение бивша министър-председателка Инглук Шинаватра, съобщи днес премиерът Прают Чан-оча, цитиран от Ройтерс и БТА. Инглук избяга от страната през август м. г., за да не бъде пратена зад решетките във връзка с измама със субсидии за отглеждането на ориз, довела до загуби за милиарди долари. Тя отрече да е извършила нещо нередно и каза, че делото срещу нея е било политическо. Миналия септември Върховният съд я осъди задочно на пет години затвор. Прают каза, че искането е необходима процедура между двете държави, които имат договор за екстрадиция. Бившата премиерка и брат й, отстраненият бивш министър-председател Таксин Шинаватра, бяха в центъра на борба за власт, която повече от десетилетие доминираше тайландската политика и изправи традиционните роялисти и военния елит срещу семейство Шинаватра и техните привърженици в северните и североизточните селски райони на страната, отбелязва Ройтерс.", "date": "2018.07.31", "title": "Тайланд иска от Великобритания да предаде осъдена бивша министър-председателка"}
{"url": "https://www.24chasa.bg/novini/article/6989675", "text": "Как да не се удавим през лятото - вижте във видеото. Най-опасни са реките и язовирите, а в морето - южните части на българските  плажове, защото духат главно североизточни ветрове, казва доц. Стоян Андонов, председател на Националната комисия по водно спасяване при Българския червен кръст. (Вижте интервю с него във видеото.) Съответно на плажове със западно изложение най-опасни са северните части. Такива плажове има по Халкидическия полуостров и по Йонийското крайбрежие на Гърция. Най-често се давят хора над 50 години. Вероятно защото имат още самочувствие на добри плувци и опитни хора, но реалното им физическо състояние не е толкова добро, колкото си мислят. Главното, което трябва да се избягва е преохлаждането на тялото. Затова реките се толкова опасни - там водата има слоеста структура, като затоплени са само най-повърхностите части на водата. Много хора се давят в канали, язовири или езера по същата причина. Изабщо не е препорачително къпането в река Дунав или другите по-големи реки на българска територия. Течението е мощно и затруднява опитни плувци. Има специфика как трябва да се плува, за да бъдат преодолявани капаните на течението и водовъртежите.                                                                                                                                                                                                                                                                                                                       ", "date": "2018.07.31", "title": "Как да не се удавим през лятото? (Видео)"}
{"url": "https://www.24chasa.bg/novini/article/6989758", "text": "Националните интереси на Иран са определящ фактор по въпроса дали Ормузкият проток ще бъде отворен за корабоплаване, заяви днес командващият военноморските сили на Ислямската република контраадмирал Хосейн Ханзади, цитиран от агенция Тасним, предаде ТАСС, цитирана от БТА. \"До днес ВМС на Иран гарантират сигурността на Ормузкия проток и в бъдеще смятаме да продължим тази практика. Бъдещо решение за това да остане ли протокът отворен или не зависи от националните интереси на Иран\", каза контраадмиралът. Ханзади посочи, че САЩ не могат да повлияят на позицията на ВМС на Иран по отношение на Ормузкия проток. По-рано Корпусът на гвардейците на Ислямската революция, елитно поделение на иранските въоръжени сили, заплаши да затвори Ормузкия проток за транспортиране на петрол в други държави, ако САЩ продължат санкционната политика спрямо Иран. В отговор Пентагонът заяви, че е готов да гарантира свободата на корабоплаване в региона. През май президентът на САЩ Доналд Тръмп обяви, че изтегля страната си от Съвместния всеобхватен план за действие - сделка, която ограничаваше ядрените разработки на Техеран в замяна на премахването на санкциите на Съвета за сигурност на ООН и едностранните ограничителни мерки, въведени от Съединените щати и Европейския съюз. В началото на този месец директорът на отдела за политическо планиране в Държавния департамент на САЩ Брайън Хук обяви, че САЩ смятат да намалят \"до нула\" приходите на Иран от петрол с помощта на енергийни санкции, които ще бъдат възобновени на 4 ноември.", "date": "2018.07.31", "title": "Иран: От нас зависи дали Ормузкият проток ще остане отворен"}
{"url": "https://www.24chasa.bg/novini/article/6989775", "text": "Разчистено е едното платно на пътя Кричим-Девин и автомобилите ще се пропускат по него, съобщиха от пресцентъра на ОД на МВР-Пловдив, цитирани от БТА. По-рано движението по пътя в района на смолянското село Осиково бе спряно заради преляла вода от дере. Полицейски служители отклоняваха автомобилите по обходни маршрути.", "date": "2018.07.31", "title": "Движението по пътя Кричим-Девин се пропуска в едното платно"}
{"url": "https://www.24chasa.bg/novini/article/6989535", "text": "Окръжна прокуратура – Русе внесе в съда обвинителен акт срещу извършител на кражба на пари от трезор на банков клон в дунавския град. Обвинението срещу И. П. е за извършена на 27.03.2016 г. кражба от трезор на банковия клон на „Пощенска банка“ в гр. Русе на сумата от 188 385, 52 лева. Престъплението е по чл. 196 а, вр.чл.195, вр. чл.194 от НК. В трезора бе проникнато през сервизно помещение, намиращо се в подземен гараж. Обвиняемият е използвал технически средства, с помощта на които е направил отвор в стената, през който е извадил парите. По делото са извършени технически и ДНК експертизи. Разпитани са 22 свидетели. Издирването на съучастника му продължава в отделно дело. Обвинението е за кражба в особено големи размери, представляваща особено тежък случай. За това престъпление се предвижда наказание от 10 до 20 години лишаване от свобода и конфискация на част или цялото имущество на виновното лице. По искане на прокуратурата обвиняемото лице е с взета мярка за неотклонение „задържане под стража“ и до началото на съдебния процес то е преведено от Окръжна прокуратура – Русе в Затвора – Белене. Предстои насрочване на делото за разглеждане от съда. Обирът беше извършен през почивните дни, на 26 срещу 27 март 2016 г., в трезора на „Пощенска банка“, който се намира в центъра на Русе, на главната улица „Александровска“ № 1. Клонът осъмна рано сутринта затворен и с полицейска лента отпред. Сигналът за обира е бил подаден в 8 часа. Оказа се, че обирът е станал през разбита е била стена при подземните гаражи под банката, откъм намиращо се отзад училище. Кражбата е реализирана през малък отвор в бетонната стена с помощта на шило, чук и горелка. Според полицията, крадците са действали през почивните дни и са знаели точно мястото, през което могат да проникнат, без да задействат системите за сигурност. Така, през направения отвор апашите успели да проникнат в съседно външно помещение в трезора, където са се съхранявали парични средства. Със специално подготвени приспособления през дупката те придърпали част от парите, които са се намирали на рафт. Отнети са средства в различни валути - 150 000 лв., 7000 британски паунда и 12 000 щатски долара. Общата стойност е изчислена за 188 385, 52 лв. В хода на образуваното досъдебно производство по случая били събрани данни за вината на мъж на 48 години, като извършител на деянието, в съучастие друго лице, което все още се издирва. Крадецът, с инициали И.П. бе задържан в София и докаран в Русе. Мъжът, бе привлечен в качеството на обвиняем по досъдебното наказателно производство и задържан с постановление на прокуратурата за 72 часа, след което мярката му бе удължена за постоянно.", "date": "2018.07.31", "title": "Крадец, задигнал над 180 000 лв. от банков клон в Русе, застава пред Темида (Обновена)"}
{"url": "https://www.24chasa.bg/novini/article/6989528", "text": "Мъж е загинал на място, а четирима са ранени в тежка катастрофа на пътя от Враца за с. Лиляче в ранния следобед при челен удар между БМВ с врачанска регистрация и \"Фолксваген\" с монтански номера. От жестокия сблъсък колите били напълно смазани и пожарникарите рязаха ламарините, за да измъкнат пострадалите и загиналия пътник от предната седалка на монтанската кола. В спешния център във Враца са откарани четирима с различни наранявания. Най-тежко е състоянието на 25-годишен от Криводол, който се возел в БМВ-то. Тежкият пътен инцидент станал край отбивката за село Лиляче по второкласния път между Враца и Криводол, през който е отбито движението на тирове от Е-79 заради ремонта на моста при село Краводер.", "date": "2018.07.31", "title": "Един загина, четирима ранени след челен сблъсък на пътя Враца - Криводол"}
{"url": "https://www.24chasa.bg/novini/article/6989772", "text": "Македонският премиер Зоран Заев призова днес гражданите на Република Македония да гласуват на референдума, насрочен на 30 септември, като подчерта, че сега е моментът всеки гражданин на страната да поеме отговорност за бъдещето, предаде агенция МИА. \"Всеки от нас е длъжен да поеме отговорността за своето бъдеще и за бъдещето на своята страна. Вашият глас е ваше право. Не позволявайте някой да злоупотреби с вашето право\", заяви Заев на пресконференция, на която беше придружен от всички министри в правителството, цитиран от БТА. Премиерът подчерта, че гражданите не бива да позволяват някой да ги разколебае да изразят мнението си за договора с Гърция за новото име Република Северна Македония и за членството на страната в Европейския съюз и НАТО. Той добави, че правителството ще зачете резултата от демократичното гласуване, независимо какъв е той. \"Сега е време за решение. Спомнете си референдума от 1991 г. /за независимост от бивша Югославия/, голямо решение на голям държавотворен народ, който избра своето бъдеще, избра независимата държава. Тогава показахме, че сме народ, който се учи от историята, за да не повтаря нейните травми\", каза Заев. Той призова и всички \"честни членове\" на опозиционната партия ВМРО-ДПМНЕ да схванат важността на момента, и още веднъж заяви, че вратите за тях са отворени. Вчера македонският парламент насрочи за 30 септември референдум с консултативен характер, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция\". Депутатите от ВМРО-ДПМНЕ напуснаха парламентарната зала преди гласуването.", "date": "2018.07.31", "title": "Заев: Сега е моментът да поемем отговорност за бъдещето"}
{"url": "https://www.24chasa.bg/novini/article/6989763", "text": "След 50 години чакане Карнобат ще има нова пожарна. Днес бе направена първа копка за новата сграда, която ще се намира близо до автогарата в града. Шефът на пожарната в Карнобат Димитър Грозев припомни, че през 2011 г. общината предоставя на МВР терен с право на строеж, а 5 г. по-късно е изготвено разрешение за строеж, а обществената поръчка за избор на строител е приключена миналата есен. Проектът е на стойност близо 2 млн.лв., предвижда се новата пожарна да е разположена на комуникативно място, близо до автогарата. \"Тази инвестиция е изключително важна за Карнобатска и Сунгурларска общини, обслужвани от местните огнеборци. Площта им на действие е огромна - близо 1 500 кв.км., включващи 60 населени места и 40 000 души, множество обработваеми земи, горски фонд и частни имоти. Виждал съм какво е героизъм и смятам, че огнеборците от Карнобат заслужават да работят при по-добри условия\", каза карнобатският кмет Георги Димитров. Според областния управител Вълчо Чолаков, който бе сред присъстващите на първата копка, местните огнеборци покриват втората най-голяма територия в страната. \"Това е изключително задължаващо, но и обществото е в дълг към пожарникарите, които години наред се сблъскат с лоши условия на труд и остаряла материално-техническа база\", подчерта Чолаков. Символично начало на проекта, разбивайки бутилка шампанско,даде началникът на \"Оперативни дейности\" в Главна дирекция \"Пожарна безопасност и защита на населението\" старши комисар Красимир Шотаров, който подчерта, че пожарникарите в България имат нужда ежедневно да получават благодарности за това, което вършат и признание за трудностите, пред които професията им ги изправя.", "date": "2018.07.31", "title": "Карнобат ще има нова пожарна, днес направиха първата копка (Снимки)"}
{"url": "https://www.24chasa.bg/novini/article/6989796", "text": "Прокуратурата е внесла днес в Софийския градски съд обвинителен акт срещу Илия И. и Иван Т. за нарушаване на изборните права на гражданите по време на кампанията за парламентарни избори през 2014 г., съобщиха от пресцентъра на прокуратурата, цитирани от БТА. Двамата мъже са с обвинения за купуване на гласове и могат да получат от една до шест години лишаване от свобода и глоба от 5 000 лв. до 20 000 лв. В момента те са на свобода срещу подписка. Илия И. и Иван Т.били регистрирани като кандидати за народни представител от политическа партия \"Движение за права и свободи\" /ПП \"ДПС\"/ в тридесет и първи избирателен район - Ямболски. Двамата кандидати взели решение чрез обещание за имотни облаги да мотивират гласоподавателите да упражнят избирателните си права в полза на Илия И., обясняват от държавното обвинение. Те наели помещение в ромския квартал на Ямбол, в което започнали предизборна агитация на населението, два месеца преди изборите. Според данни по делото обещавали различни суми на живеещите в района, ако те гласуват за Илия И. Иван Т. водел тетрадка, в която отбелязвал на кое лице каква сума е обещана и колко члена от съответното семейство ще гласуват. Сумите варирали между 20 лв. и 50 лв. за глас. По делото има и данни, че Илия И. предоставил сумата от 2000 лв. на група от лица, като поел ангажимента за изплащане на остатъка от обещаната сума след изнасяне на резултатите от изборите.", "date": "2018.07.31", "title": "Внесоха в съда обвинение срещу кандидат-депутати за купуване на гласове"}
{"url": "https://www.24chasa.bg/novini/article/6989813", "text": "Боб Удуърд, един от американските журналисти, чиито разкрития за скандала \"Уотъргейт\" принудиха президента Ричард Никсън да подаде оставка, описва в нова книга методите на управление на президента Доналд Тръмп, предаде Франс прес. Книгата \"Страх: Тръмп в Белия дом\", която ще излезе на пазара на 11 септември, \"разкрива безпрецедентни подробности за тягостния живот в Белия дом при Тръмп и за начина, по който президентът взема решения по особено важни въпроси от външната и вътрешната политика\", посочва издателство \"Саймън и Шустър\", предаде БТА.  Президентското управление на Тръмп, започнало преди по-малко от две години, е белязано от шумното напускането на висши сътрудници, скандали заради необосновани разходи и натрапчивата тема за предполагаемо съглашателство с Русия по време на предизборната кампания, отбелязва Франс прес. Боб Удуърд и Карл Бърнстейн от в. \"Вашингтон пост\" се превърнаха в символ на разследващата журналистика със своето започнало през 1972 г. разследване на аферата за подслушване на Демократическата партия, станала известна като \"Уотъргейт\". Разкритията им принудиха през август 1974 г. президента Никсън да подаде оставка. Новата книга на 75-годишния Удуърд, който все още е член на реакционния екип на \"Вашингтон пост\", е последната от поредица, посветена на управлението на няколко американски президенти.", "date": "2018.07.31", "title": "Журналист, разследвал аферата \"Уотъргейт\",  описва в книга управлението на Тръмп"}
{"url": "https://www.24chasa.bg/novini/article/6989827", "text": "Северна и Южна Корея изразиха разбирателство за разоръжаване на т. нар. Съвместната зона за сигурност в демилитаризираната зона по 38-ия паралел, предаде южнокорейската агенция Йонхап. На преки преговори, първите от 14 юни, между военни делегации на високо равнище бе постигнато също съгласие за ексхумиране на тленни останки в демилитаризираната зона и за пробно изтегляне на граничната охрана, предава БТА. \"Решихме да продължим дискусиите за конкретния график, методите и други въпроси и за прилагането им чрез уведомяване и работни контакти\", каза ръководителят на петчленната делегация на Юга генерал-майор Ким До-гьон. Делегацията на Севера бе оглавена от генерал-лейтенант Ан Ик-сан. Продължилите повече от шест часа и половина разговори бяха проведени в граничното село Панминчжон. След тях не бе направено съобщение за медиите, което е знак, че няма постигнати конкретни резултати, отбелязва Йонхап.", "date": "2018.07.31", "title": "Северна и Южна Корея се съгласиха за разоръжаване в общата им зона за сигурност"}
{"url": "https://www.24chasa.bg/novini/article/6989831", "text": "Заради горещините в Хърватия в сила днес е червен код на цялото адриатическо крайбрежие на страната, от Истрия до крайния юг, както и за Далматинско Загоре, съобщи хърватският сайт индекс, цитиран от БТА. Според картата на Метеоаларма хърватската част на Адриатическо море днес е най-опасното място в Европа, защото само тук е в сила червен код. Метеоролозите прогнозират през деня температурата да достигне до 35 градуса. Утре също се очакват подобни температура в Далмация.", "date": "2018.07.31", "title": "Червен код на цялото адриатическо крайбрежие на Хърватия заради жегите"}
{"url": "https://www.24chasa.bg/novini/article/6989840", "text": "Мъж, планирал самоубийствено нападение в Австралия, беше осъден на затвор за срок от 17 години и четири месеца, 13 от тях - без право на замяна, предадоха ДПА и Асошиейтед прес, като се позоваха на местна медия и съдебни източници. Агим Круези планирал през 2014 г. да направи и използва самоделни взривни устройства за атентат, след като властите му попречили да напусне Австралия, за да се бие в редовете на съюзената с Ал Каида организация Джебхат ан Нусра в Сирия, съобщи австралийската информационна агенция ААП. Двадесет и пет годишният мъж от столицата на провинция Куинсланд, Брисбън, се призна за виновен по обвинения, че се е готвел да влезе в чужда държава и се е подготвял да извърши терористичен акт, предава БНА. \"Оставате сериозна заплаха за обществото\", каза съдия Розалин Аткинсън при произнасянето на присъдата. Според нея Круези не се разкайва и не се е отказал от екстремистките си убеждения. След като през 2014 г. паспортът му бил анулиран, а той бил задържан на летището в Брисбън, Круези се сдобил с 10 литра бензин и се опитал да купи газови бутилки и корк за направата на коктейли \"Молотов\", за да извърши атентат. Купил си също лък и стрели. При претърсване на жилището му същата година полицията открила скъсена полуавтоматична пушка, балаклави, няколко броя мачете, а също екстремистка литература и знаме на групировката \"Ислямска държава\" на стената в спалнята му.", "date": "2018.07.31", "title": "17 години затвор дадоха на 25-годишен австралиец, планирал атентат"}
{"url": "https://www.24chasa.bg/novini/article/6989845", "text": "Беким Чолаку, началникът на кабинета на косовския президент твърди, че в Брюксел ще се разговаря и за проблема на населената с албанци Прешевска долина в южна Сърбия, предаде Танюг, цитирана от БТА. Сърбия има задължението да зачита правата на общностите, в този случай на албанците, в съответствие с високите европейски стандарти, каза той, цитиран отг косовската телевизия. Чолаку каза, че Сърбия е далече от изпълнението на тези стандарти, когато става въпрос за правата на албанците в Прешевската долина.", "date": "2018.07.31", "title": "Сърби и косовари ще разговарят в Брюксел и за проблема с албанците в Прешевската долина"}
{"url": "https://www.24chasa.bg/novini/article/6989875", "text": "Мъж загина тази сутрин, след като се самовзриви на празно футболно игрище във Вервие, предаде Франс прес, като се позова на заместник-кмета на източния белгийски град Хасан Айдин. Човекът, чиято самоличност още не е установена, се е самовзривил в 8,30 ч. (9.30 ч. българско време) в средата на терена. Той е бил сам, обясни по телефона Айдин пред АФП. За момента най-вероятна е хипотезата за самоубийство, тъй като ако е искал да причини жертви, мъжът е щял да отиде на друго място по друго време, каза заместник-кметът на Вервие. При експлозията няма други жертви, предава БТА.  Съдейки по тленните останки, става въпрос за европеец на петдесетина години, който изглежда е бил бивш военен, уточни Айдин. На запитване на АФП федералната прокуратура, която се занимава с делата за тероризъм в Белгия, отговори, че не работи по случая, което вероятно означава, че не става въпрос за терористичен акт.", "date": "2018.07.31", "title": "Мъж се самовзриви на празно футболно игрище в Белгия"}
{"url": "https://www.24chasa.bg/novini/article/6989909", "text": "41-годишен пътник от лек автомобил е загинал при катастрофа в района на ломското село Дондуково. Сигналът за трагичния инцидент е получен днес в 12,45ч. Това съобщиха от ОД на МВР- Монтана. Водачът на лекия автомобил „Алфа Ромео” с монтанска регистрация – 29- годишният Т.П. от село Динково, обл. Видин, е изгубил контрол над волана и се е ударил в крайпътно дърво в района на село Дондуково. Починал е пътник от лекия автомобил на 41 г. от видинското село Дреновец. Проба с дрегер е отчела 1,88 промила алкохол в издишания от водача въздух. По случая е образувано досъдебно производство в РУ Лом.", "date": "2018.07.31", "title": "Пътник в кола загина при катастрофа край ломското село Дондуково"}
{"url": "https://www.24chasa.bg/novini/article/6989459", "text": "Провеждане на учебни часове в музеите и художествените галерии и съвместна работа на музейни работници и педагози за изработване на образователни програми предвижда Споразумение за сътрудничество между Министерството на културата (МК) и Министерството на образованието и науката (МОН). Документът беше подписан днес от министрите Боил Банов и Красимир Вълчев в Националния политехнически музей в София. Предвижда се още посещение на музейни експерти в училищата и изнесени занимания за децата в предучилищна възраст. Музеите и художествените галерии ще разработят конкретни проекти на музейни образователни програми и инициативи за всеки клас или група, които ще се обявяват на електронните страници на културните институти в началото на всяка учебна година, съобщават от пресцентъра на министерството на културата.  Учредява се и съвместна награда на двете министерства „Музейна образователна дейност“, която ще се връчва ежегодно на училище, учител, музей и музеен специалист. Министърът на културата Боил Банов посочи, че подписването на това споразумение се чака от 25 години. „Надявам се това споразумение да се превърне в инструмент за това младите хора да имат чувство и съзнание за това накъде вървят“, заяви той. По думите на министър Вълчев Споразумението е част от приобщаването на културните институти към образованието. Той припомни, че близо половин милион лева вече са отделени за посещение на ученици в музеи и други културни институти.", "date": "2018.07.31", "title": "В музеите и галериите ще се провеждат учебни часове"}
{"url": "https://www.24chasa.bg/novini/article/6989465", "text": "Двама мъже са задържани за скандал в Дупница. Сигнал за възникнал конфликт между клиенти на заведение с последвало сбиване бил подаден снощи в полицията. Пострадал е 49-годишен мъж, който бил настанен в болнично заведение, съобщиха от пресцентъра на МВР. В резултат на предприетите оперативно - издривателни действия били установени участниците в сбиването - двама мъже на 37 и 39 години. По случая е образувано досъдебно производство, уведомена е прокуратурата.", "date": "2018.07.31", "title": "Задържаха двама мъже заради сбиване в Дупница"}
{"url": "https://www.24chasa.bg/novini/article/6989488", "text": "Ръководителят на управлението за гражданско въздухоплаване на Малайзия обяви днес, че подава оставка, за да поеме отговорност, след като следствен доклад за изчезването на полет MH370 на Малайзийските авиолинии през 2014 г. отчете пропуски в работата на авиодиспечерската служба, предадоха световните агенции. Оповестеният вчера доклад повдигна възможността самолетът да е бил похитен, въпреки че няма категорични доказателства защо той се е отклонил от курса и е летял седем часа след прекъсване на комуникациите, предава БТА. Ръководителят на управлението за гражданско въздухоплаване, Азхарудин Абдул Рахман, каза, че докладът не е обвинил оглавяваната от него служба за загубата на самолета, но е установил нарушения в работата на авиодиспечерския център в Куала Лумпур. \"Затова със съжаление и след дълъг размисъл реших да подам оставка като председател на управлението за гражданско въздухоплаване на Малайзия. Решението влиза в сила до 14 дни след уведомлението за оставката, което подадох днес\", каза той. Самолетът с 239 души, пътувал от Куала Лумпур за Пекин, изчезна на 8 март 2014 г. и се предполага, че се е разбил в южната част на Индийския океан. Според следствения доклад причината за изчезването не може да се определи, докато не бъдат намерени останките и черните кутии на самолета. В доклада обаче се казваше, че разследването е установило пропуски в работата на авиодиспечерската служба, включително че тя не е предприела бързи действия за спешен отговор и е разчитала твърде много на информация от Малайзийските авиолинии, а не се е свързала с армията за помощ. Според доклада авиодиспечерите не са уведомили навреме китайските власти, че с екипажа на самолета вече не може да се установи контакт, а това е затруднило първоначалното своевременно определяне на местоположението на самолета и по-нататъшното му издирване.", "date": "2018.07.31", "title": "Шефът на малайзийската авиация подаде оставка заради изчезнал самолет през 2014 г."}
{"url": "https://www.24chasa.bg/novini/article/6989483", "text": "Армения е готова без предварителни условия да установи дипломатически отношения с Турция, но Анкара не показва подобна готовност. Това заяви днес на брифинг говорителят на арменското външно министерство Тигран Балаян, цитиран от ТАСС. По думите му, ако от страна на турските власти има сигнал, че са готови да нормализират отношенията с Армения, той ще бъде разгледан. Анкара и Ереван не поддържат дипломатически и икономически отношения, след като Армения обяви независимостта си през 1991 г. Две години по-късно, през 1993 г., Анкара затвори границата си с Армения, за да подкрепи тюркскоезичния Азербайджан, който е в конфликт с Ереван за контрола на Нагорни Карабах, припомня БТА.  През 2009 г. външните министри на Турция и Азербайджан подписаха в Цюрих протоколи за установяване на дипломатически отношения, но документите не бяха ратифицирани.", "date": "2018.07.31", "title": "Арменско външно: Готови сме за дипломатически отношения с Турция, но тя не"}
{"url": "https://www.24chasa.bg/novini/article/6989494", "text": "10 офиса на НАП ще имат нови банкови сметки за плащане на данъци, осигуровки и други публични вземания от 1 август 2018 г. Това съобщиха от пресцентъра на НАП. По новите сметки ще се нареждат плащания от граждани и юридически лица с регистрация във всички офиси на НАП в град София, включително регистрираните в „Средни данъкоплатци и осигурители“, както и офисите София-област, Габрово, Добрич, Кърджали, Монтана, Перник, Русе, Стара Загора и Ямбол. Няма промяна в банковите сметки на останалите офиси на приходната агенция. Ползвателите на електронната услуга за плащане на задължения към НАП, достъпна в Портала за е-услуги на НАП ще могат да продължат да плащат без такси по електронен път. Запазва се и възможността за плащане без такса на ПОС терминал във всички структури на НАП. Всички клиенти на НАП, засегнати от промените ще получат съобщение по електронната поща, допълват от приходната агенция. Номера на сметки няма да бъдат посочвани в кореспонденцията по имейл от съображения за сигурност. Информация за новите сметки е публикувана на сайта на приходната администрация, в рубриката \"Плащане\", подрубрика \"Банкови сметки\". За допълнителна информация клиентите на НАП могат да се обърнат към колцентъра на агенцията на телефон 0700 18 700 или на имейл infocenter@nra.bg", "date": "2018.07.31", "title": "10 офиса на НАП с нови банкови сметки от 1 август"}
{"url": "https://www.24chasa.bg/novini/article/6989504", "text": "Депутатите от македонския парламент излизат в годишна отпуска от утре до 20 август, съобщава сайтът МКД, цитиран от БТА. Кампанията за референдума, който бе насрочен на 30 септември, според законовите срокове ще започне на 10 септември, което означава, че след лятната отпуска парламентът ще работи до 7 или до 8 септември. Що се отнася за договора между Република Македония и Република Гърция, за който се организира референдумът, той ще бъде публикуван в държавен вестник след произвеждането на референдума. Законът за езиците ще бъде публикуван, когато се прецени, че е моментът за това, тъй като той не е свързан с референдума, заяви на брифинг председателят на македонския парламент Талат Джафери.", "date": "2018.07.31", "title": "Депутатите от македонския парламент излизат в отпуска до 20 август"}
{"url": "https://www.24chasa.bg/novini/article/6989496", "text": "Генерали от двете Кореи се срещнаха днес в граничното село Панминчжон, в демилитаризираната зона, за да преговарят за намаляване на военната конфронтация, предаде Асошиейтед прес. Южнокорейското министерство на отбраната съобщи, че преговорите на равнище генерали са част от усилията за прилагане на споразуменията във военната сфера от срещата на върха между двете Кореи през април. На нея лидерите на двете държави се договориха да работят заедно за премахване на заплахата от нова война на Корейския полуостров, припомня БТА.  Според южнокорейски медии на преговорите се обсъжда намаляване на броя на военните граничари в зоната под общ контрол в Панминчжон и изтегляне оттам на тежките оръжия. Главният южнокорейски преговарящ, който отговаря за политиката към Северна Корея в министерството на отбраната, Ким До-гьон, каза пред репортери преди срещата, че ще се опита да постигне \"значителни\" мерки за намаляване на напрежението и изграждане на доверие, посочва Ройтерс. Ръководителят на севернокорейската делегация Ан Ик-сан отбеляза съобщенията в южнокорейски медии, предполагащи, че той може да се опита да убеди Сеул да настоява за съвместна декларация със САЩ за официален край на Корейската война. \"Преди да определим дали това е вярно или не, осъзнах, че хората в Севера и Юга смятат нашите преговори за важни\", заяви севернокорейският генерал в началото на срещата. \"А то също така изтъкна чувството за дълг на времената и ролята, дадена на армията в усилията на Севера и Юга за мир и благоденствие\", каза той.", "date": "2018.07.31", "title": "Генерали от Северна и Южна Корея преговарят на границата (Снимки)"}
{"url": "https://www.24chasa.bg/novini/article/6989165", "text": "Китайското министерство на търговията поиска в понеделник общественото мнение за ревизираните мерки, касаещи чуждестранните инвеститори със стратегически капиталовложения в китайски компании, чиито ценни книжа се котират на борсата, предава  .  „А-акциите, придобити от чуждестранни инвеститори чрез стратегически инвестиции, не са търгуеми за срок от 12 месеца\", се посочва в преразгледаните от министерството правила. Според настоящите наредби с подобни акции не може да се търгува в продължение на три години. Новите правила са знак, че страната има намерение да отпусне надзора над чуждите стратегически инвестиции. Поправките също разхлабват контрола върху изискванията за чуждестранни инвеститори, като изискването за стратегически инвестиции в китайски компании, регистрирани на борсата, е чуждите компании да притежават реални задгранични активи за не по-малко от 50 милиона щатски долара или да управляват такива за не по-малко от 300 милиона долара. Според настоящите правила, чуждите фирми трябва да притежават активи за не по-малко от 100 милиона долара или да управляват такива за не по-малка от 500 милиона долара. Поправките бяха направени с цел „да се разширят каналите за използване на чуждестранни инвестиции и да се насърчи стабилното развитие на китайския пазар на ценни книжа\", се казва в изявлението на Министерството на търговията. Обществеността може да даде своите препоръки за проекта до 29 август 2018 г. Тази година Китай отбелязва 40-та годишнина от реформите и политиката за отваряне към света и страната предприема редица мерки за разширяване на отварянето.", "date": "2018.07.31", "title": "Китай обмисля да отпусне контрола върху чуждестранните стратегически инвестиции"}
{"url": "https://www.24chasa.bg/novini/article/6989518", "text": "Екип на Изпълнителна агенция \"Медицински одит\" е на място в Плевенската университетска болница, за да провери случая с починалата родилка. Това каза пред журналисти в СБАЛАГ \"Майчин дом\" зам.-министърът на здравеопазването Бойко Пенков. Той уточни, че екип на РЗИ Плевен също е ангажиран със случая.   В момента в неонатологията на болницата се води борба за живота на бебето, потвърди Пенков. \"Понеже усилията са насочени към спасяване на майката, затова се е получила тежка хипоксия при плода   и в момента в неонатологията се води борба за неговия живот\", обясни той. Окончателен резултат по случая ще има след време, тъй като има направена съдебна патоанатомична експертиза, посочи зам.-министърът. \"Това, което знаем, е че се е създал тежък проблем по време на въвеждане в анестезия. От там се водят около час, час и нещо реанимационни мероприятия, които за съжаление водят до летален изход. Съболезнования на близките\", каза Пенков. Той припомни, че оценката преди планираната операция е била, че жената е здрава. Дали е сърдечен проблем или масивна белодробна емболия, ще кажат колегите съдебни медици и патоанатоми, каза той. През цялото време с родилката е имало медицински екип, подчерта Пенков. По думите му лекарят, който е отговарял за анестезията, е много опитен, с много години стаж. След това са се включили най-добрите реаниматори в отделението, каза той. \"Дали е сърдечен проблем или масивна белодробна емболия, ще кажат колегите съдебни медици и патоанатоми\", допълни Бойко Пенков. Попитан за мнението му за идеята на БСП болниците да не са търговски дружества Пенков коментира: \"Чух, че се предлага холдинг. Ние имаме исторически опит с един холдинг в София. Създадохме го, ръкопляскахме, развихме го и после го вкарахме в един фалит. Ако искате пак да пробваме\".", "date": "2018.07.31", "title": "Бойко Пенков: Докато са реанимирали родилката в Плевен, бебето е получило хипоксия"}
{"url": "https://www.24chasa.bg/novini/article/6989512", "text": "Бившият председател на Съюза на съдиите в България (ССБ) съдия Таня Маринова, сега Радуловска ще напусне съдебната система от 1 септември т.г. Маринова, която правораздава в Софийския районен съд от 2007 г., е подала оставка, която днес съдийската колегия на Висшия съдебен съвет (ВСС) прие. Маринова е наказателен съдия и се оттегля по собствено желание. Тя е задължена да приключи до 1 септември възложените й за гледане дела. \"Познавам колегата Радуловска, мисля, че тя няма да остави неизписани дела. Просто не е такъв човек\", каза за нея членът на ВСС Красимир Шекерджиев. Шефът на Върховния административен съд Георги Чолаков също констатира, че съдия Маринова не оставя забатачени дела в състава си. Маринова оглави най-голямата съдийска огранизация през 2012 г., наследявайки поста от съдия Мирослава Тодорова. Съдебните кадровици образуваха и дисциплинарки срещу трима столични районни съдии - Мирослав Петров, Николай Василев и Бисерка Памукова. Те са по предложение Инспектората към Висшия съдебен съвет. На тримата съдии ще се търси отговорност за забавени дела.", "date": "2018.07.31", "title": "Бивша шефка на Съюза на съдиите напуска съдебната система"}
{"url": "https://www.24chasa.bg/novini/article/6989530", "text": "Премиерът Виорика Дънчила има впечатляваща колекция от гафове в сферата на външната политика. Подобни грешки са правили и други румънски висши държавни чиновници, но настоящият премиер изглежда задминава всички. Миналата седмица, по време на посещение в Черна гора, премиерът Виорика Дънчила участва в съвместна пресконференция с черногорския си колега, на която заяви, че се радва да бъде в Прищина (столицата на Косово, което освен това не е признато от Румъния - бел. ред.), вместо да каже Подгорица, която е столицата на Черна гора. \"Радвам се да бъда днес в Прищина, на първото посещение на румънски премиер в Черна гора\", каза Дънчила. Преводачът засече грешката и каза Подгорица, вместо Прищина. Правителството на Черна гора премахна от записа на пресконференцията момента, в който Дънчила изговаря \"Прищина\". Правителството в Букурещ прекъсна предаването на живо на пресконференцията, а по-късно не публикува никакъв запис от нея. Това не е първият гаф на Виорика Дънчила в сферата на външната политика. На 12 май премиерът Дънчила поздрави папа Франциск в комбинация от румънски и английски език. Румънското правителство публикува на сайта си изображения без звук от срещата на премиера с папата. Нещо повече - Дънчила обяви, че папа Франциск ще посети Румъния. Тя обаче бе поставена в неудобна ситуация, защото информацията за посещение на папа Франциск в Румъния не бе потвърдена в прессъобщението на Ватикана. Също така говорителят на Румъно-католическата архиепископия в Букурещ Франциск Добош уточни, че ако се уговори подобна визита, съобщението \"се прави едновременно от двете страни: държавата Ватикан и президентството на Румъния\". Президентът Клаус Йоханис коментира иронично: \"Разрешете ми да мисля, че госпожата не е разбрала много добре за какво се е говорило там\". Гафове белязаха и визитата в Румъния на премиера на Естония Юри Ратас. След полет от два часа и половина заедно с естонския премиер, за откриване на линията Талин-Констанца, премиерът Виорика Дънчила забрави как се казва високопоставения гост. В допълнение, на официалната церемония знамето на балтийската страна бе поставено наобратно. На 8 юни Дънчила отново се оплете в собствените си думи, докато правеше изявления за посещение, направено в Португалия. Вместо да каже \"поемането на председателството на Съвета на Европейския съюз\" от страна на Румъния, премиерът улучи \"поемането на председателството на Румъния\". В интервю от 11 юли Виорика Дънчила каза, че е заявила на председателя на Европейската комисия (ЕК) Жан-Клод Юнкер и на първия заместник-председател на ЕК Франс Тимерманс, че само в седем европейски държави съществува престъплението \"злоупотреба със служебно положение\". По думите на ръководителката на правителството председателят на ЕК й бил казал, че ще подкрепи Румъния за отмяна на Механизма за сътрудничество и проверка, когато страната поеме председателството на ЕС от януари 2019 г. Вариантът на Европейската комисия бе различен. След срещата председателят на ЕК Жан-Клод Юнкер заяви на премиера Виорика Дънчила, че я насърчава да се върне \"нормалният политически дискурс в страната\", уточнявайки, че е от съществено значение Румъния \"да не отстъпва от постигнатия напредък\" в Механизма за сътрудничество и проверка. Това съобщи говорителят на ЕК Кристиян Виганд. Само за шест месеца от мандата си Дънчила натрупа многобройни гафове в сферата на външната политика. Все пак, във времето и други политически лидери са правили грешки в тази чувствителна област. През 2011 г. тогавашният външен министър Теодор Баконски заяви в интервю, че Румъния може да се откаже едностранно от Механизма за сътрудничество и проверка, тъй като бе изтъкван от страни членки, като Франция и Германия, като причина за отлагане на присъединяването на Румъния към Шенген. Европейската комисия уточни чрез гласа на говорителя си Марк Грей, че не е възможен едностранен отказ от Механизма за сътрудничество и проверка в сферата на правосъдието. С други думи, официалният румънски представител е сгрешил процедурата. Бившият президент Траян Бъсеску обърка Хърватия с Крайова на съвместна пресконференция през 2012 г. с хърватския си колега Иво Йосипович, но Бъсеску бързо се усети за грешката и се коригира. Шампион по гафове е и бившият външен министър Андрей Марга. През 2012 г. той изпрати на западните канцеларии информация за мнението на управляващия тогава Социал-либерален съюз за политическата ситуация в страната. Тогава той бе иронизиран от немските журналисти, които казаха, че министърът \"не прави разлика между държава и партия\". Друг мъчителен момент бе когато Германия разби надеждите на Румъния за присъединяване към Шенген. \"Отварянето на границите за Румъния е невъзможно. Дори частично - с въздушното и морското пространство\", казаха германците, след като Марга бе заявил, че има \"шесто чувство\", че Румъния ще се присъедини към Шенген през есента на 2012 г. Марга се прочу и с изявление, в което хвалеше руския президент Владимир Путин. \"Путин е много компетентен човек, би било добре лидерите на Европа и у нас да бъдат също толкова компетентни\", заяви тогавашният румънски първи дипломат. През 2012 г. сенаторът от Социалдемократическата партия (СДП) Дан Шова - приближен на лидера на СДП Виктор Понта, отрече Холокоста на евреите в Румъния. Понта прости на Шова с мотив, че е \"невежа\", а не антисемит. Бившият премиер Понта също не бе заобиколен от скандал във външната политика. През 2015 г. Понта участва в церемонията по откриване на Европейските игри в Баку, макар че те бяха бойкотирани от лидерите на ЕС. От всички европейски лидери, на тържествата в Азербайджан присъстваха само президентът на Русия Владимир Путин, президентът на Беларус Александър Лукашенко и президентът на Турция Реджеп Тайип Ердоган. Макар че много пъти иронизира Виорика Дънчила за нейните гафове, президентът Клаус Йоханис също има такива. \"Кой знае какви тайни договорки прави Драгня в Израел с евреите, но се надявам да има благоразумието да обясни на румънците, когато се върне, какво е правил там\", коментира неотдавна Клаус Йоханис след посещение на лидера на СДП Ливиу Драгня в Израел. Само няколко часа по-късно президентът направи уточнение и поднесе извинения за думата \"евреи\". Председателят на Европейската асоциация на евреите равин Менахем Марголин изрази възмущение от изявленията на Йоханис. През 2015 г. по време на реч в края на извънредна среща на Европейския съвет, Йоханис обърка Средиземно с Черно море, докато говореше за трагедията на нелегалните имигранти, които умират, опитвайки се да достигнат Европа.", "date": "2018.07.31", "title": "Висши чиновници в Румъния, които се провалиха на изпита по външна политика"}
{"url": "https://www.24chasa.bg/novini/article/6989533", "text": "Обвиненият в данъчни измами и в пране на пари бивш ръководител на предизборната кампания на Доналд Тръмп Пол Манафорт ще се изправи днес пред съда. Това ще постави началото на първия процес, свързан с експлозивното руско разследване, превърнало се в мишена на непрестанните критики на американския президент, който безмилостно го осъжда като \"лов на вещици\". Изпитите черти и побелелите коси на Манафорт са признаци за бруталното му изпадане в немилост. Външният вид на някогашния влиятелен лобист вече не включва безупречното облекло и прическа, които той демонстрираше от години във Вашингтон. Бившият сътрудник на републиканците Роналд Рейгън и Боб Доул и представител в миналото на чуждестранни лидери с лоша репутация оглавяваше предизборната кампания на Доналд Тръмп между май и август 2016 г. Въпреки че Манафорт е изправен пред съда от натоварения с разследването на подозренията за руска намеса в американските президентски избори специален прокурор Робърт Мълър, основният въпрос за възможен сговор между членове на предизборния щаб на Тръмп и Москва няма да бъде разглеждан на започващия днес процес. Всъщност той е свързан с факти, станали преди присъединяването на Манафорт към екипа на Тръмп. На 69-годишния Пол Манафорт са повдигнати обвинения за пране на пари и данъчни и банкови измами, свързани с дейността му като лобист в полза на подкрепяния от Москва бивш украински президент Виктор Янукович и на две симпатизиращи на Янукович партии до 2015 г. Тези разкрити от Робърт Мълър факти са благоприятни за неговото руско разследване. Манафорт отрича всички обвинения. Процесът срещу него ще започне днес в 10 ч. (17 ч. българско време) в намиращия се близо до столицата Вашингтон град Александрия с избирането на 12 съдебни заседатели и ще продължи три седмици. Докато гневът на президента вследствие на разследванията на Мълър нараства, този очакван с огромно нетърпение процес безпокои Белия дом. Пол Манафорт \"не разполага с каквато и да било информация, която да уличава президента в престъпление\", заяви вчера адвокатът на Доналд Тръмп Руди Джулиани пред телевизия Си Ен Ен. Той освен това подчерта и краткостта на периода, прекаран от Манафорт начело на кампанията: \"Това са само четири месеца - той не би тръгнал да заговорничи с руснаците\". Прокурорите ще призоват в съдебната зала повече от 30 свидетели, сред които и бившият сътрудник на Манафорт Ричард Гейтс, който съдейства на Робърт Мълър, след като се призна за виновен през февруари. Сред 30-те разследвани от Мълър, по-голямата част от които са руснаци, Манафорт е единственият американец, отказал споразумение със съдебната власт, чрез което да избегне процес. \"Манафорт остана верен\" на Доналд Тръмп, подчертава Джонатан Търли, професор по право от университета \"Джордж Вашингтон\". Той може би смята, че процесът ще му позволи да запази \"шансовете си за помилване\" от президента, обяснява Търли пред Франс прес. В очакване на тази все още малко вероятна перспектива, бившият лобист навлиза в един \"изключително труден\" процес, казва той. \"Манафорт, с помощта на Гейтс, е изпрал повече от 30 милиона долара\", написа Робърт Мълър в обвинителния си акт през февруари. Извършените от лобиста данъчни измами са на стойност \"милиони долари, похарчени за луксозни стоки и услуги за него и семейството му\". Дори да бъде признат за виновен и само по едно от обвиненията, Манафорт ще влезе в затвора \"за поне десет години\", твърди Джонатан Търли. Съдебните заседатели няма да бъдат омилостивени от историята за баснословните му харчове, а обвинението ще нанесе срещу него съкрушителен удар с показанията на Ричард Гейтс, прогнозира професорът. През септември срещу Манафорт във Вашингтон ще започне и втори процес. Той отново ще е в рамките на разследването на Мълър, който го обвинява в пране на пари и в недеклариране на услугите си като лобист в полза на чуждестранно правителство. Манафорт бе изпратен в затвора през юни заради опита му за подкуп на свидетели. Тогава Доналд Тръмп се изказа против \"тежко наказание\" за лобиста. Този уикенд американският президент засили атаките си срещу Мълър, като обвини уважавания от републиканците бивш ръководител на ФБР в конфликт на интереси. \"Няма сговор!\", заяви Тръмп и заклейми \"изфабрикувания от Робърт Мълър лов на вещици\". /БТА/", "date": "2018.07.31", "title": "Бившият ръководител на предизборната кампания на Тръмп застава пред съда"}
{"url": "https://www.24chasa.bg/novini/article/6989542", "text": "Специалният пратеник на генералния секретар на ООН за Сирия Стафан де Мистура е планирал за началото на септември консултации в Женева с държавите гаранти на примирието в Сирия (Русия, Иран и Турция) за създаването на сирийски конституционен комитет, който да изготви нова сирийска конституция, съобщи на брифинг в Женева говорителят на ООН Реал Льоблан, цитиран от Франс прес и ТАСС. Де Мистура е имал днес \"неформални консултации\" в Сочи с ирански, турски и руски представители, ангажирани със създаването на комитет, който ще включва представители на правителството в Дамаск и на сирийската опозиция, предава БТА. \"Специалният пратеник е готов да организира в началото на септември в Женева неофициални консултации с Ислямска република Иран, Руската федерация и Турската република, за да се финализира създаването на конституционния комитет\", каза Льоблан. Миналия месец Де Мистура вече организира подобна среща в Двореца на нациите на ООН в Женева. Тогава той получи само от правителството списък с 50 имена. Опозицията му предаде своя списък с 50 кандидати чак този месец. Създаването на конституционен комитет беше решено на среща на високо равнище за Сирия, организирана през януари в Сочи. За пратеника на ООН този комитет е \"ключов елемент\" за разрешаване на сирийския конфликт, отнел живота на повече от 350 000 души от март 2011 г. Много инициативи бяха предприети за слагане край на войната, но всички те се провалиха, отбелязва Франс прес. От 2016 г. Стафан де Мистура проведе 9 кръга непреки преговори между сирийския режим и опозиционни групи в Женева и Виена, но на тях не бяха постигнати резултати.", "date": "2018.07.31", "title": "ООН планира среща на тройката от Астана за създаване на сирийски конституционен комитет"}
{"url": "https://www.24chasa.bg/novini/article/6989357", "text": "Икономически не е изгодно да се поддържат почивните станции на държавните институции. Това каза пред   Зорница Славова от Института за пазарна икономика. Държавата е най-големият неефективен хотелиер, сочи доклад на Световната банка, който разкрива колко струва на българските данъкоплатци издръжката на ведомствените почивни станции. Загубите от стопанисването на общо 115 обекта с представителни и социални функции, почивни станции и обекти за обучение, възлизат на общо 22 млн. лева за 2016 година. „Тези станции са строени и са предлагани като социална придобивка в годините, когато не е имало частен сектор в туризма, т.е. трудно е да отидеш да почиваш другаде, а пътуванията в чужбина са били ограничени. Тогава наистина е имало голямо добавена стойност за държавните служители като социална възможност да почиват на достъпни цени. В момента частният сектор е огромен. Пътуването в чужбина е свободно. Така че, ако в момента се монетаризира тази социална придобивка, всеки ще може да реши къде да отиде на почивка или пък изобщо да не отиде и тези пари да си останат за държавния служител“, каза Славова. В доклада се посочва още, че някои от държавните обекти работят без валидни сертификати за категоризация, а има и такива, които изобщо не са категоризирани. - Няма яснота защо определен имот с представителен и социален характер е класифициран като публична или частна държавна собственост. Класификацията изглежда донякъде произволна. - Само една трета от изследваните администрации събират и анализират данни за удовлетвореността на клиентите, но 2/3 от останалите смятат, че подобна информация би била полезна. - Храната се предлага без надценка или на загуба. - Много от обектите са достъпни за външни посетители (т.е. не за придружители на служителите), които плащат от 15% до 100% над стандартната ставка за служителите. Въпреки че цените, заплащани от външните посетители, са по-високи, те са по-ниски от пазарните цени и не покриват обичайните разходи по експлоатацията на обектите. По този начин ведомствата на практика субсидират почивките и външните гости на обектите. - Ведомствата нямат изискване администрациите да използват приоритетно обектите с представителни и социални функции за провеждане на срещи, семинари, конференции, форуми и т.н. Така те плащат допълнително за наемане на частни зали (в хотели, центрове и т.н.), въпреки че разполагат с необходимите помещения и техника. - Възлагането на външен изпълнител на цялото или част от управлението на собствеността не е обичайна практика сред участващите администрации. Само 5% от администрациите са възложили управлението на обектите на друго юридическо лице. - Най-ниските отчетени цени за нощувка са в почивна база на Министерството на регионалното развитие и благоустройството (МРРБ) - 5 лв. на човек на вечер, и в базите на МВР, където средните цени на нощувка са 7,50 лв. на човек. - Резиденция „Евксиноград“ на Министерски съвет отчита годишна загуба от близо 700 000 лева. Почивната станция на МВР „Лазур“ в Несебър е отчела загуба от почти 600 000 лв. през 2016 година. Докладът съдържа и редица препоръки за подобряването на управлението на имотите като изготвяне на стратегия за управление, централизиране на управлението и т.н. В крайна сметка, обаче, основният извод е, че държавата трябва постепенно да се оттегли от дейностите по поддръжката и управлението на ведомствени почивни бази. Представеният международен опит също показва, че това е практиката по света. Често срещана и работеща практика е и управлението на държавни обекти в рамките на публично-частни споразумения като аутсорсинг, концесия или лизингови договори, които дават възможност за постигане на ползи за обществения сектор чрез ноу-хау от частния сектор. Въпреки че по-голямата част от анкетираните служители в администрацията са в подкрепа на почивните станции, тази услуга е започнала да се предлага през годините на комунистическия режим, когато не е имало предоставящи я частни обекти, а пътуването в чужбина е било ограничено. В днешно време тази социална придобивка може да се монетаризира (в заплатата) и всеки служител да избира дали да отиде на почивка в страната, в чужбина или изобщо да не почива.", "date": "2018.07.31", "title": "Експерт: Икономически не е изгодно да се поддържат почивните станции на държавните институции (Обновена)"}
{"url": "https://www.24chasa.bg/novini/article/6989552", "text": "Високотехнологичен робот ще помага на пожарникари за евакуация на хора при извънредни ситуации, съобщи Лайф. Роботът кентавър е висок 1,5 метра, тежи 93 кг и е разработен от учени от Италианския технологичен институт, предаде БТА. \"Чентауро\" е управляван от оператор хибриден робот. За създаването му са използвани напечатани с триизмерен принтер детайли. Новият робот може да повдига тежки блокове и да изкачва стръмни стълби. Снабден е с акумулатор, чието автономно функциониране му осигурява 3-часова работа в кризисни условия. Използването на гъвкави и подвижни части позволява на \"Чентауро\" да заеме различни пози, за да запази равновесие. Той може да бъде използван от пожарникарски служби и за изнасяне на боклуци от АЕЦ \"Фукушима\".", "date": "2018.07.31", "title": "Робот кентавър ще спасява хора при пожар"}
{"url": "https://www.24chasa.bg/novini/article/6989559", "text": "Възрастна жена е била измамена в Перник, съобщи говорителят на ОД на МВР Венцислав Алексов. На домашния телефон на 85-годишна жена се обадил мъж, който се представил за полицай. Той заявил, че в момента се провежда специализирана операция по залавяне на телефонни измамници и помолил пенсионерката за съдействие, като поискал да събере и предаде всички налични пари. Казал й, че и тя може да стане обект на измама или заплаха за живота й. Малко по-късно това било осъществено чрез обаждане на друг мъжки глас по телефона. Притеснена, жената събрала 2700 лева, сложила ги в торбичка и ги хвърлила от терасата. Била помолена повече да не вдига телефона, докато не й върнат парите. Жената разбрала, че е измамена едва когато дошъл синът й, който преди това й звънял по телефона, но тя не отговаряла.", "date": "2018.07.31", "title": "Баба от Перник хвърли през терасата 2700 лв на ало измамник"}
{"url": "https://www.24chasa.bg/novini/article/6989548", "text": "В деня на събора в Бузлуджа се чухме с Петър Курумбашев. Помоли да помогнем за проблем с един автобус. Обадих се, колегите са го направили. След това не ми е звънял, че има проблеми\", каза вътрешният министър Валентин Радев за  . Въпреки това МВР ще извърши проверка по случая. Главният секретар Младен Маринов разказа за случай, когато полицаи са спасили един от шофьорите на автобуси, който получил инфаркт. Възрастна жена пък починала след като паднала от рейса и счупила ребрата си. \"Не ми е докладвано да е имало проблеми. Много хора на едно място, сложна организация, валеше дъжд\", допълни главният секретар на МВР.", "date": "2018.07.31", "title": "Валентин Радев: Чухме се с Курумбашев преди събора на Бузлуджа, не ми каза да има проблеми"}
{"url": "https://www.24chasa.bg/novini/article/6989583", "text": "Варненският апелативен съд потвърди задържането под стража и домашния арест на двама от надзирателите в Затвора - Варна, разследвани за престъпления по служба. Магистратите оставиха без уважение жалбата на Николай Т., срещу определената му преди 10 дни от Окръжен съд – Варна първоначална мярка за неотклонение задържане под стража. На този етап от разследването обвинението, което им е било предявено е, че като \"длъжностни лица са наруши служебните си задължения, или са превишили властта и правата си с цел да набавят за себе си или за другиго облага или да причинят другиму вреда\". Законът наказва това престъпление с лишаване от свобода до пет години или с пробация, като съдът може да постанови и лишаване от правото да се заема определена държавна или обществена длъжност. Превилегированият затворник е Искрен Маринов. Той излежавал присъда от шест години и осем месеца за участие в организирана престъпна група, специализирала се в кражбата на коли. През март 2017 пред Пловдивския военен съд той се е признал за виновен за кражбите на 19 луксозни коли по морет. Към днешна дата му остава да изтърпи още 4 години и 4 месеца. Според държавното обвинение надзирателят на практика е превишил властта си, като е преценил, че затворникът, не е обещствено опасен, въпреки, че в периода, в който е излизал с разрешение от затвора е търпял наказание за нарушение на затворническата дисциплина, а с присъда е бил изолиран и от обществото. Като командир на отделението Николай Т. не е имал право да пуска след 18,00 часа от общежитието на Затвора – Варна лице, което е лишено от свобода. Николай Т. не е имал и право да разпорежда на своите колеги – надзиратели, които са на вишката на затвора или на портала да позволят излизането на затворник. Това било в правомощията единствено на Главния надзирател на Затвора. Събраните до настоящия момент от разследването гласни свидетелства и други писмени материали обосновават предположението, че обвиняемият е извършил престъплението по служба, за което е привлечен. Нещо повече. Съдът прие представени от прокуратурата нови свидетелски показания за други такива нарушения на служебните задължения на Николай. С оглед спецификата на дейността на този обвиняем, грубо, демонстративно и неколкократно са били нарушени служебните му задължения, твърди държавното обвинение. Съдът намира, че това деяние е с висока обществена опасност както заради личността на затворника, „пускан в отпуск“, така и заради последствията, които биха могли да настъпят от това деяние. Втората съдебна инстанция прие, че е била изградена стройна организация между надзирателите, привлечени като обвиняеми, които грубо са нарушавали служебните си задължения и закона. С идентични аргументи Варненският апелативен съд остави без уважение и жаблата на Милен Д. - вторият наздирател, привлечен като обвиняем по това досъдебно производство, който ще остане да търпи определената му от Окръжен съд – Варна мярка за неотклонение „домашен арест“. Въпреки, че двамата обвиняеми са вече дисциплинарно уволнени и отстранени от длъжност, въпреки продължителния им стаж в системата на ГД „Изпълнение на наказанията“, както и на наградите, които са получавали за добра работа, съдът реши, че е реална опасността всеки един от тях да извърши престъпление против правосъдието, като се опита на окаже въздействие върху своите вече бивши колеги или свидетели.", "date": "2018.07.31", "title": "Арест и домашен арест за двама от задържаните варненски надзиратели"}
{"url": "https://www.24chasa.bg/novini/article/6989593", "text": "Три непълнолетни момчета изкараха по едно денонощие в ареста, след като бяха задържани за различни кражби. Първо били задръжани двама тийнейджъри - от шуменското село Пет могили и от варненското село Любен Каравелово. Те решили да се повозят, откраднали опел, паркиран пред частен дом във варненския квартал \"Св. Иван Рилски\", покарали го, но катастрофирали с него. Задигнали каквото могат и зарязали блъснатото возило на пътя между Игнатиево и Припек. При задържането им част от вещите, откраднати от опела, са намерени. По случая е образувано досъдебно производство. Техен невръстен \"колега\", известен на органите на реда, се промъкнал през отворен прозорец в един от кабинетите в болницата в Провадия и успял да открадне радиокасетофон. След проведени оперативно - издирвателни дейности и процесуално – следствени действия е установено, че извършител на деянието е непълнолетно момче от същия град. По случая е образувана преписка, уведомен е прокурор от Районна прокуратура – Провадия.", "date": "2018.07.31", "title": "Три момчета осъмнаха в ареста за кражби във Варненско"}
{"url": "https://www.24chasa.bg/novini/article/6989620", "text": "Четирима души са ранени при катастрофа, станала на около 1500 м след гр. Долни чифлик, в посока с. Пчелник. 22-годишен мъж от варненското село Горен чифлик стъпил здраво на газта, но заради високата скорост изтървал контрола над опела си, излязъл от платното за движение, блъснал се в мантинела, върнал се обратно и се забил челно в шкода, която се движела в насрещното. Виновният шофьор, както и 44-годишният мъж, който бил зад волана на шкодата, са настанени за лечение в болница във Варна. Първият е с контузии на таза, бедрото и дясната ръка, а другият е получил фрактура на гръдна кост. 41-годишна пътничка от втората кола е получила контузия на гръден кош, а дете от същата кола е с контузия на рамо. Няма опасност за живота на пострадалите. По случая има образувано досъдебно производство. Двама пешеходци също пострадаха при пътни инциденти във Варна. 28-годишен варненец блъснал 58-годишен мъж, който пресичал ул. \"Патриарх Ефтимий\" в морската столица. Пострадалият е откаран в спешния център с контузни наранявнаия, прегледан е и освободен, без опасност за живота. Другият инцидент станал на ул. \"Неофит Бозвели\". 63-годишна дама с фолксваген, при маневра за ляв завой, блъснала жена на 65 години, която пресича платното за движение. Вследствие на инцидента жената получава контузни наранявнаия, прегледана е и освободена, без опасност за живота.", "date": "2018.07.31", "title": "Четирима, сред които и дете, пострадаха при катастрофа във Варненско"}
{"url": "https://www.24chasa.bg/novini/article/6989641", "text": "Можем да отделим още 150 млн.лв. повече за хората с увреждания за догодина, но ще смятаме още, защото и тези пари им се виждат крайно недостатъчно. Това каза след 5-часова среща с всички страни премиерът Бойко Борисов.  \"Поех ангажимент да включим родителите на деца с увреждания в работните групи. Ще допълнят регистъра на хората с увреждания, за да може да се знае всеки човек какви нужди има\", каза Борисов. Той обясни , че по всички точки е имало различни мнения. Трите закона - за хората с увреждания, за личната помощ и за социалните услуги ще влязат в комплект. Стандарт за помощните средства, като е имало спор под чия шапка ще е. Не искаме помощи на калпак, а спрямо конкретните нужди на хората с увреждания, каза Мая Стоицева от протестиращите майки. Днес се направиха сериозни крачки, като ще бъде отделен допълнителен ресурс, но той тепърва ще се уточни, каза Адриана Стоименова от национално представителните организации.", "date": "2018.07.31", "title": "Борисов след 5 часа среща: Можем да дадем още 150 млн. лв. за хората с увреждания (Видео, снимки)"}
{"url": "https://www.24chasa.bg/novini/article/6989665", "text": "Съд в Израел осъди днес на пет месеца затвор израелска арабка по обвинение в подстрекателство към тероризъм чрез своя поема и публикации в социални медии, предаде Ройтерс. Трийсет и шест годишната Дарин Татур е пуснала във \"Фейсбук\" и \"ЮТюб\" видеоклип как тя чете поемата си \"Съпротивлявай се, народе мой, съпротивлявай се\" като глас зад кадри с маскирани палестинци, които хвърлят камъни и запалителни бомби по израелски войници, предава БТА.  Татур е публикувала поемата си през 2015 г. в разгара на поредица смъртоносни нападения на палестинци срещу израелци с хладни и огнестрелни оръжия или чрез блъскане с автомобил. Няколко дни по-късно тя е била арестувана и обвинена в разпалване на насилие. Случаят с Дарин Татур привлече вниманието на защитници на свободата на словото в Израел и по света, отбелязва Ройтерс.", "date": "2018.07.31", "title": "Затвор за арабска поетеса в Израел за подстрекателство към тероризъм"}
{"url": "https://www.24chasa.bg/novini/article/6989666", "text": "Иранският президент Хасан Рохани заяви днес, че излизането на САЩ от споразумението за ядрената програма на Иран е било незаконно и запазването на ключовата сделка зависи от Европа, предаде Ройтерс. През май Съединените щати се оттеглиха от споразумението между шестте световни сили и Техеран от 2015 г., по силата на което бяха вдигнати международните санкции срещу Иран в замяна на поставянето на ядрената му програма под контрол, предава БТА. Вчера американският президент Доналд Тръмп заяви, че би искал да се срещне с иранския си колега без предварителни условия, за да обсъдят как да подобрят двустранните отношения. Иран и другите страни по ядреното споразумение, особено европейските сили, работят за намиране на начин за спасяване на сделката, въпреки оттеглянето на Съединените щати от нея, отбелязва Ройтерс. \"След незаконното излизане на САЩ от ядрената сделка, топката сега е в полето на Европа\", казал Рохани на среща с британския посланик в Техеран Роб Макеър според официалния си сайт. \"Ислямската република никога не е целяла напрежение в региона и не желае да има никакви пречки за глобалните морски пътища, но няма лесно да се откаже от правата си да изнася петрол\", заявил Рохани. Иранският президент и някои висши военни заплашиха да прекъснат движението на кораби на държави от Залива през Ормузкия проток, ако Вашингтон се опита да блокира петролния износ на Техеран, припомня Ройтерс.", "date": "2018.07.31", "title": "Рохани: Запазването на иранската ядрена сделка зависи от Европа"}
{"url": "https://www.24chasa.bg/novini/article/6989582", "text": "\"Докладът на Световната банка е направен от данни за 2015 г. и 2016 г. С много от изводите сме съгласни. Но изчисляването на заплатите не е коректно\", каза вътрешният министър Валентин Радев по повод информацията, че българските униформени вземат заплати колкото в Швеция. Според Радев от министерството се връщат в бюджета 74% от средствата за заплати и това не е взето предвид. Преди последното увеличение възнагражденията в МВР били много по-малки от другите системи, сега са изравнени, но по-ниски от други служби за сигурност.  По другата препоръка, за намаляването на областните дирекции от 28 на 16 Раден каза, че това може да стане, но след като държавата направи нови области. \"Над 20% е администрацията в МВР. Цифрата е 7887 души. Със сигурност ще има промени.", "date": "2018.07.31", "title": "Валентин Радев: 7887 души е администрацията в МВР"}
{"url": "https://www.24chasa.bg/novini/article/6989673", "text": "Немски автомобилен гигант стартира ново производство в Ловеч през 2019 г., съобщиха от пресцентъра на областната администрация. Очаква се компанията да разкрие 1000 нови работни места за хората от региона. Немският автомобилен гигант VOSS Automotive подписа дългосрочен договор за наем на площ от 12225 кв. м. в рамките на \"Баховица Индустриален парк\" ЕАД. Става реч за завода на \"Литекс Моторс\" край с. Баховица. Освен промишлените съоражения, немският инвеститор е наел и административната сграда, намираща се на територията на фабриката. VOSS Automotivе има над 65-годишна история и доказан опит в производството на тръбни връзки и компоненти за първично вграждане в двигателите, охладителните, хидравличните и спирачни системи за пътнически и тежкотоварни автомобили. VOSS Automotive има заводи в цял свят - в Америка, Мексико, Бразилия, Китай, Индия, Полша и Германия, осигурявайки работа за повече от 6000 души. Днес компанията предлага обширно портфолио от ефикасни системи и решения за автомобилната индустрия на редица международно утвърдени марки. Благодарение на експертизата си и постоянната комуникация с клиентите си, VOSS разработват и постоянно усъвършенстват продуктовите си линии с високотехнологични решения, отговарящи на най-високите съвременни стандарти за качество, ефективност и технологичност.", "date": "2018.07.31", "title": "Тръгва ново производство на авточасти в Ловеч"}
{"url": "https://www.24chasa.bg/novini/article/6989689", "text": "Починалата родилка след планирано секцио в плевенската университетска болница е 38-годишната Маргарита от врачанското с. Оходен. В събота тя бе погребана от близките си в родното си село, въпреки желанието на бившия й съпруг това да стане във врачанските гробища. Маргарита е живяла повече от 20 години във Враца заедно с първия си съпруг Димитър М., който работел като охранител в местна банка, а по-късно отишъл на работа в охраната на АЕЦ \"Козлодуй\". Двамата имат 20-годишен син. С втория си съпруг Владислав Якимов от Плевен Маргарита се запознала във Враца, докато той бил пратен от строително-ремонтна фирма за дейности по водния цикъл в града. След като се събрали, Маргарита се преместила в Плевен и очаквала второ дете. Двамата сключили официално брак миналата седмица, няколко дни преди насрочената дата на раждането.", "date": "2018.07.31", "title": "Починалата в Плевен родилка е погребана в родното си врачанско село"}
{"url": "https://www.24chasa.bg/novini/article/6989697", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като оспори 16 негови разпоредби, съобщават от прессекретариата на президента. Промените в АПК, които трябва да влязат в сила от 1 януари 2019 г., бяха приети от депутатите в средата на миналата седмица. Още тогава се заговори,  че президентът ще наложи вето върху тях.  Най-спорният текст, срещу който се обявиха граждани и организации, е за увеличението на съдебните такси при обжалването пред ВАС. Те скачат от 5 на 70 лв. за граждани и еднолични търговци, което е със 1300% или 14 пъти,  и от 25 на 370 лв. за юридическо лице, което е със 1380% или 14,8 пъти.    Друг нов текст в АПК, който бе посрещнат с остри критики, е за закритите заседания във ВАС пред тричленен съдебен състав. Те ще бъдат открити само при искане на една от страните или прокуратурата.  Спорен тест е и, че решенията по дела за обезщетения при временна нетрудоспособност, обезщетения за майчинство, безработица и за социални помощи, ще се гледат на една инстанция и няма да се обжалват на втора инстанция.       Ето и аргументите на президентът Румен Радев:  Държавният глава счита, че с тях уредбата се отдалечава от основни конституционни начала и деформира традиционни принципи и постижения на административното право. Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията. Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони. Президентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава. Следва пълният текст на мотивите: Мотиви за връщане за ново обсъждане в Народното събрание на разпоредби от Закона за изменение и допълнение на Административнопрецесуалния кодекс, приет от 44-то Народно събрание на 25 юли 2018 г. Уважаеми народни представители, Подкрепям необходимостта от усъвършенстване на Административнопроцесуалния кодекс (АПК), защото дефицитът на справедливост се усеща най-отчетливо при взаимоотношенията на гражданите и юридическите лица с държавните органи. С приетия Закон за изменение и допълнение на Административнопроцесуалния кодекс (ЗИД АПК) са направени стъпки в правилната посока по отношение на практическото прилагане на електронното управление и електронното правосъдие, на административния договор и на защитата срещу неоснователни действия и бездействия на администрацията. Независимо от това, не мога да се съглася с отделни разпоредби от ЗИД АПК, които отдалечават уредбата от основни конституционни начала, деформират традиционни принципи и постижения на административния процес и в крайна сметка ще доведат до намаляване интензитета на защитата на правата на гражданите и юридическите лица относно актове, издавани от позицията на власт и изискващи подчинение. Като държавен глава се ръководя от разбирането, че съдебният контрол върху актовете на изпълнителната власт е особено важна проекция на принципа за разделението на властите, носеща конструкция в системата от гаранции за правовата и демократична държава. Ето защо съм длъжен да се противопоставя на всеки опит за законова уредба, който отслабва способността на административното правосъдие да бъде защитник на обикновения човек срещу незаконосъобразните действия и произвола на държавните органи. 1. Правилата за подсъдността трябва да бъдат пределно ясни, за да знаят жалбоподателите към кой съд да се обърнат и за да се избегнат спорове за подсъдност между съдилищата. Приетата със ЗИД АПК уредба на подсъдността не съответства изцяло на тези изисквания. Направеното с § 28 допълнение в чл. 132, ал. 2, т. 2 АПК създава проблеми с родовата подсъдност. От една страна, не са идентифицирани ясно актовете на Министерския съвет, министър-председателя, заместник министър-председателите и министрите, които Върховният административен съд (ВАС) разглежда като първа инстанция. С Решение № 8 от 2018 г. на Конституционния съд се изяснява смисълът на чл. 125, ал. 2 от Конституцията, но това не замества необходимата законова уредба. От друга страна, изразът „в случаите, предвидени в закон“ създава впечатление за втора хипотеза на изключение от правилото, че актовете на Министерския съвет, министър-председателя, заместник министър-председателите и министрите се разглеждат като първа инстанция от ВАС. Това излиза извън тълкуването на Конституционния съд. Приетата уредба за родовата подсъдност създава правна несигурност и може да доведе до множество спорове за подсъдност. С § 29, т. 1 от ЗИД АПК се променя принципът за местната подсъдност при оспорване на индивидуални административни актове. Като критерий за определяне на компетентния административен съд се въвежда постоянният адрес на физическото лице жалбоподател. Правилата за местната подсъдност следва да гарантират както връзката на делото с района на съответния съд, така и подходяща и за двете страни достъпност до този съд. Приетата уредба не отчита хипотезата на физически лица с настоящ адрес, различен от постоянния, което може да е затруднение за тях и за административните органи, чието седалище е различно от постоянния адрес на жалбоподателя. В тези случаи и двете страни ще бъдат принудени да пътуват до административния съд, в чийто съдебен район е постоянният адрес на жалбоподателя. При едновременно разглеждане на дела в различни административни съдилища държавните органи ще трябва да командироват навсякъде свои процесуални представители. Това ще увеличи разходите на администрациите, които директно или индиректно ще бъдат за сметка на данъкоплатците. Освен това промяната може да доведе до отлагане на дела в разрез с принципа за бързина и процесуална икономия, прогласен в чл. 11 от АПК. За тази промяна, направена чрез предложение между първо и второ гласуване на законопроекта, няма финансови разчети. Изтъкнатият мотив за по-равномерно натоварване на административните съдилища не следва да е за сметка на повишаване на разходите за достъп до правосъдие. По тези съображения смятам, че новата местна подсъдност не дава достатъчно гаранции за по-лесен, по-бърз и по-евтин достъп до правосъдие. 2. Не съм съгласен с направеното в § 55 изменение на чл. 217, ал. 2 АПК относно закритите заседания в касационното производство. Публичността на съдебните заседания е толкова съществен принцип на правораздавателната дейност, че конституционният законодател изрично го е прогласил в чл. 121, ал. 3. Проекция на този принцип има във всички процесуални закони (чл. 12 от АПК, чл. 11 от ГПК, чл. 20 от НПК), както и в чл. 5, ал. 2 от Закона за съдебната власт. Правото на всеки човек на публично разглеждане на неговото дело е изрично посочено в чл. 10 от Всеобщата декларация за правата на човека и в чл. 6, ал. 1 от Конвенцията за защита правата на човека и основните свободи (КЗПЧОС). Принципът за публичността на съдебните заседания има двояко значение. От една страна, той е гаранция за справедлив процес, в който страните имат право не само лично да участват, но и да са защитени срещу администриране на правосъдието на тъмно, без обществено наблюдение. От друга страна, този принцип е гаранция за реализиране правото на гражданите да получават и разпространяват информация, предвидено в чл. 41, ал. 1 от Конституцията и чл. 10, ал. 1 от КЗПЧОС. Действително чл. 121, ал. 3 от Конституцията допуска със закон да се предвиждат закрити заседания. Тази възможност обаче представлява изключение от принципа за публичност и трябва да се използва пропорционално, когато е налице необходимост с оглед защита на друга конституционна ценност. Като поставя разглеждането на делото от тричленен състав на ВАС в открито заседание в зависимост от преценката на съдията-докладчик или от направено от страните изрично искане, променената разпоредба на чл. 217, ал. 2, изр. трето и четвърто АПК всъщност превръща публичността от правило в изключение. 3. С регламентираните в § 57 такси в касационното производство се ограничават съществено процесуалните възможности за пълноценна защита на гражданите и юридическите лица срещу незаконосъобразни актове на администрацията. Несъмнено видът и размерът на съдебните такси са част от гаранциите за достъп до правосъдие. Приемам, че сегашните съдебни такси се нуждаят от актуализация, но увеличението на простите такси в касационното производство е драстично (14 пъти за физически и юридически лица и 74 пъти за юридически лица с нестопанска цел) и не съответства на икономическата ситуация и доходите в България. Вносителите на законопроекта отчитат само очакваното увеличение на приходите в бюджета на ВАС и на административните съдилища. Липсва обаче ясен механизъм за определяне на новите размери и анализ за финансовото отражение на въведените по-високи такси за гражданите, бизнеса и бюджетните организации, тъй като последните също могат да са касатори. Няма аргументи и защо например дружествата, предоставящи водоснабдителни, топлоснабдителни, електроснабдителни, газоснабдителни, телекомуникационни услуги, ще заплащат прости такси в размери като гражданите, а юридическите лица с нестопанска цел ще заплащат такси като търговски дружества. Така увеличените прости такси ще са практическа пречка за упражняване на процесуалните права на значителна част от гражданите и юридическите лица. Дори редуцираната такса по дела за пенсионно, здравно и социално осигуряване е увеличена 5 пъти в сравнение с действащата досега. Въвеждането на пропорционални такси за „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване. В този смисъл въвеждането на пропорционални такси, които са типични за гражданското правораздаване, е несъвместимо с административното правосъдие, при което споровете са за незаконосъобразно осъществяване на държавно управление. Затова пропорционалните такси не могат да бъдат принцип в касационното производство по АПК. Прилагането им, особено при липсата на легална дефиниция на понятието „определяем материален интерес“, ще доведе до правна несигурност и до противоречива съдебна практика. Поради това оспорвам и въвеждането със ЗИД АПК на пропорционални такси в Данъчно-осигурителния процесуален кодекс (§ 79, т. 4) и в Закона за опазване на околната среда (§ 111). Особено тревожна е промяната в Закона за опазване на околната среда, където размерът на таксата за касационно обжалване на решението по оценка на въздействието върху околната среда е оставен изцяло на преценката на съда. Въвеждането на пропорционална такса освен това ще направи тези производства недостъпно скъпи, което не съответства на чл. 9 от Конвенцията за достъпа до информация, участието на обществеността в процеса на вземането на решения и достъпа до правосъдие по въпроси на околната среда. Със ЗИД АПК за първи път размер на съдебни такси се определя в закон. Този подход не отчита присъщата динамика в размера на таксите, които са в зависимост от доходите. Това е причината досега таксите за съдебните производства по административни и граждански дела да се предвиждат в тарифа на Министерския съвет. Определянето им с § 57, 61 и 67 на ЗИД АПК лишава гражданите и юридическите лица от възможността да оспорват размера на тези такси, с каквато разполагат при регламентирането им в акт на Министерския съвет. Като се има предвид, че размерът на таксите в касационното производство (не само по административни, но и по граждански дела) представлява 50 на сто от размера на таксите в първоинстанционното производство, определените с § 57 могат да бъдат аргумент за съществено увеличение на таксите и в първоинстанционното производство. Въвеждането на пропорционални такси, както и драстичното увеличаване на простите такси в касационното производство, са в дисонанс с природата и целта на административното правосъдие – да гарантира защитата на по-слабата страна - гражданин или юридическо лице срещу незаконосъобразните актове на администрацията. Не се отчита изискването на чл. 60, ал. 1 от Конституцията таксите да са съобразени с доходите на гражданите, с което се ограничава правото на защита по чл. 56 от Конституцията. Размерът на определените такси може да представлява бариера за значителен брой граждани и юридически лица, поради което самата същност на правото на защита ще бъде нарушена. В този смисъл приетият закон е проблематичен и по отношение на чл. 6, ал. 1 от КЗПЧОС. 4. Както и по друг повод съм изразявал позиция, правото на жалба в първоинстанционните производства по АПК и правото на касационно обжалване в тяхното единство съставляват правото на административно правосъдие. Касационното обжалване е част от правото на защита, което вече не е срещу порочния административен акт, а срещу постановеното незаконосъобразно съдебно решение. Премахването на касационната инстанция в съдебните производства по административни дела, които и без това са двуинстанционни, несъмнено отслабва защитата на засегнатите права на граждани и юридически лица. Това не съответства на правото на защита (чл. 56 от Конституцията) и на правото на съдебна защита на гражданите и юридическите лица във всички стадии на процеса (чл. 122, ал. 1 от Конституцията). 4.1. Ограничаването на правото на защита само до една съдебна инстанция може да бъде оправдано само ако се налага, за да балансира с друга конституционна ценност. С някои от преходните и заключителните разпоредби на ЗИД АПК този баланс е нарушен. Нещо повече, липсата на втора - касационна инстанция ще застраши конституционно признати права, което е недопустимо. Такъв е случаят с § 113, т. 5, б. „б“ изр. последно относно чл. 75, ал. 9 от Закона за подземните богатства. Предвиждането само на една съдебна инстанция при спорове за принудително отчуждаване на частни имоти за нуждите на проучването и добива на подземните богатства и за отмяна на принудителното отчуждаване не гарантира надеждна защита на правото на собственост, както изисква чл. 17, ал. 1 от Конституцията. Необжалваемостта на първоинстанционното решение във връзка с изпълнението на задължението на титуляри на разрешения за търсене и проучване или на концесионери може да се яви пречка за предприемане на всички необходими мерки за възстановяване на уврежданията на земята. Това не съответства на задълженията на държавата да осигури опазването на околната среда (чл. 15 от Конституцията) и да гарантира правото на гражданите на здравословна и благоприятна околна среда (чл. 55 от Конституцията). С § 114, т. 3 от ЗИД на АПК се изключва касационната инстанция при оспорване на отказа за предоставяне на правна помощ от Националното бюро за правна помощ. Това не гарантира осигуряването и предоставянето на ефективна правна помощ и е несъвместимо с естеството на правото на защита като основно право на гражданите съгласно чл. 56 от Конституцията. Възразявам и срещу необжалваемостта на първоинстанционните съдебни решения по спорове за обезщетения при временна неработоспособност и трудоустрояване, за обезщетения за майчинство, за обезщетения за безработица (§ 124, т. 2 ЗИД АПК), както и по спорове за социални помощи (§ 130). Това са все случаи, които засягат хора в затруднено положение. Една правова държава, която също е и социална, трябва да осигури в пълна мяра защитата на техните права, още повече когато тези права са признати и гарантирани в чл. 47, ал. 2 и чл. 51, ал. 1 и 2 от Конституцията. Едноинстанционното производство, въведено с § 133 ЗИД АПК по отношение на помощите по Закона за семейните помощи за деца, не съответства на задължението на държавата да подпомага родителите при отглеждането и възпитанието на техните деца по чл. 47, ал. 1 от Конституцията. С отпадането на касационното оспорване на съдебни решения, свързани с достъпа до обществена информация (§ 125, т. 3), се отслабват гаранциите за правото на информация, определяно не без основание като основа на всички други права. Освен конституционно признато, това право е част от правата по Хартата на основните права на Европейския съюз (чл. 11), по КЗПЧОС (чл. 10) и по Международния пакт за гражданските и политическите права (чл. 19). Значението на правото на информация, което е част от комуникационните права, е отчетено и от Конституционния съд. Според Решение № 7 от 1996 г. това право стои в основата на демократичния процес и съдейства за осъществяването на контрол върху дейността на държавните органи. 4.2. Освен намаляване интензитета на защитата на накърнени права на граждани и юридически лица, премахването на касационната инстанция има и друго измерение. Когато първоинстанционното съдебно решение е в полза на жалбоподателя, държавният орган ще бъде лишен от възможността да го оспорва. Така липсата на касационна инстанция ограничава адекватната защита на обществения интерес, който държавните органи са длъжни да отстояват. В тази връзка не съм съгласен с направените с § 109, т. 1, 2 и 3 ЗИД АПК промени, които изключват касационната инстанция по много важни въпроси, свързани със земеделските земи. Промяната по изключение на предназначението на земеделските земи следва да преминава през всички фази на съдебния контрол. Това произтича от характера на земята като благо от най-висш порядък за цялото общество. Отпадането на касационната инстанция при промяна на предназначението на земеделски земи не съответства на предвидената в чл. 21 от Конституцията особена закрила на земята, която закрила несъмнено включва и контрола за законност, когато се променя по изключение предназначението на земеделските земи. Не подкрепям предвиденото в § 79, т. 3 ЗИД АПК ограничаване на съдебния контрол според размера на установени с ревизионен акт публични задължения. В областта на данъчното и осигурителното право е необходима по-висока степен на защита както на частния, така и на обществения интерес, независимо от размера на публичното вземане. Предвидената едноинстанционност ще ограничи пълноценната защита на голям брой физически и юридически лица. Тя ще се отрази неблагоприятно и на приходите в бюджета, когато първоинстанционното решение не е в полза на приходната агенция. Няма да има механизъм за оспорване на това решение, респ. за събиране на публичните вземания, изключени от касация единствено поради своя размер. 5. Не мога да подмина начина, по който ЗИД АПК беше приет. Между двете гласувания на законопроекта значителна част от постъпилите предложения бяха от самите вносители на законопроекта. Без да оспорвам възможността да се правят предложения по приетия на първо гласуване законопроект, следва да се има предвид, че Конституционният съд в Решение № 8 от 2010 г. посочва, че вносителят на законопроекта няма право да прави предложения върху своя собствен законопроект. Освен това повече от половината от преходните и заключителните разпоредби са предложени почти една година след изтичане на определения от самото Народното събрание срок за предложения между първо и второ гласуване. По този начин не само се удължава срокът за предложения, но и се постига ефект, при който народните представители не са равнопоставени. Съгласно чл. 83, ал. 5, т. 2 от Правилника за организацията и дейността на Народното събрание такива предложения могат да правят не всички народни представители, а само членовете на комисията, която е водеща по законопроекта. Така, без необходимата публичност и без възможност за реакция на засегнатите лица, бяха приети няколко разпоредби, срещу които имам възражения, включително и по съществото на направените промени. Считам, че създаденият с § 124, т. 1 ЗИД АПК чл. 69г в Кодекса за социалното осигуряване (КСО) е неприемлив. Пенсиите за осигурителен стаж и възраст от държавното обществено осигуряване се отпускат при настъпване на осигурителния риск „старост“ и при условие, че лицето има определения от закона осигурителен стаж. За всички осигурени лица е въведено изискване за определена минимална възраст, след навършването на която може да бъде отпусната пенсия. С чл. 69г, като изключение от прогласения в чл. 3, т. 3 от КСО принцип на равнопоставеност на осигурените лица, се предвижда придобиване на право на пенсия в пълен размер от съдии, прокурори и следователи без изискване за възраст. Необяснимо е защо правилото на чл. 69г ще се прилага само за магистрати, които ?ъм 31 дe?eмвpи 2018 г. имaт пoнe 35 гoдини oбщ юpидичec?и cтaж, oт ?oитo пoнe двe тpeти ocигypитeлeн cтaж в opгaнитe нa cъдeбнaтa влacт, но не и за магистрати, за които тези изисквания ще са налице след тази дата. Това прави разпоредбата проблематична с оглед на чл. 6, ал. 2 от Конституцията. Разпоредбата на § 148, т. 1 ЗИД АПК, с която се създава чл.123а в Закона за съдебната власт, е нецелесъобразна. Командироването на съдия от ВАС или от административните съдилища и то за срок 1 година, за да наблюдава практиката на Съда на Европейския съюз, на Общия съд на Европейския съюз и на Европейския съд по правата на човека, е несъвместимо със способите, по които те информират за дейността си. На официалните сайтове и на трите съдилища има достатъчно и своевременна информация за техните решения, която е достъпна за всички магистрати. Няма никаква финансова обосновка колко ще струва прилагането на тази разпоредба, предвид това, че седалищата на тези съдилища са в Люксембург и в Страсбург. След като се увеличават драстично таксите на гражданите и организациите, за да се подпомогне бюджетът на съдебната власт, е недопустимо неефективното му разходване. Съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, част от разпоредбите в ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава. Уважаеми народни представители, Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 28, § 29, т. 1, § 55 относно чл. 217, ал. 2, изр. трето и четвърто и ал. 4, § 57, § 61, § 67, § 79, т. 3 и 4, § 109, т. 1, 2 и 3, § 111, § 113, т. 5, б. „б“ относно чл. 75, ал. 9, изр. последно, § 114, т. 3, § 124, § 125, т. 3, § 130, § 133 и § 148, т. 1 от Закона за изменение и допълнение на Административнопроцесуалния кодекс, приет на 25 юли 2018 г.", "date": "2018.07.31", "title": "Президентът върна високите съдебни такси за обжалване"}
{"url": "https://www.24chasa.bg/novini/article/6989757", "text": "Компания Руски железници (РЖД) започна строителството на скоростна железопътна отсечка Стара Пазова - Нови Сад, предаде агенция МИА, цитирана от БТА. Това е първият 40-километров участък от планираната скоростна линия, която ще пресича Сърбия по коридора север-юг. Двупосочната железопътна линия ще има 19 големи и 36 по-малки моста и 2 виадукта. Стойността на проекта е 248 милиона долара. Линията трябва да бъде пусната в експлоатация през 2021 г.", "date": "2018.07.31", "title": "Руска компания започна строителство на скоростна жп линия в Сърбия"}
{"url": "https://www.24chasa.bg/novini/article/6989917", "text": "\"Тайният сговор не е престъпление\", заяви президентът на САЩ Доналд Тръмп, цитиран от Ройтерс и БТА. Агенцията отбелязва, че той казал това в деня, когато в Съединените щати започва първото дело, произтекло от разследването за руска намеса в американските избори през 2016 г. \"Тайният сговор не е престъпление, но това няма значение, тъй като Сговор Не е имало (като изключим Мошеничката Хилари и Демократите)!\", написа в Туитър президентът на САЩ. Очаква се процесът по обвинения в данъчна и банкова измама срещу бившия ръководител на предизборната кампания на Тръмп, Пол Манафорт, да започне днес в щата Вирджиния. Това е първото дело, заведено в резултат на разследването на специалния прокурор Робърт Мълър дали висши сътрудници от кампанията на Тръмп са работили с Москва, за да се повлияе на изхода от президентските избори през 2016 г.", "date": "2018.07.31", "title": "Тръмп: Тайният сговор не е престъпление"}
{"url": "https://www.24chasa.bg/novini/article/6989920", "text": "Регионалната инспекция по околната среда и водите (РИОСВ) в Стара Загора провери два сигнала за оцветяване и наличие на пяна в отделни участъци на река Тунджа в Ямбол, съобщиха от инспекцията, цитирани от БТА. Специалисти от РИОСВ са взели проби от речната вода в близост до индустриален колектор, от който е изтекла пяната, а заустваните води са били с белезникав цвят и слаба миризма. Проверка и оглед са направени и на друго място по течението на реката. По думите на служители на инспекцията взетите три водни проби ще бъдат изследвани в Регионалната лаборатория на РИОСВ, а резултатите от тях ще бъдат обявени публично. Канализационната система на Ямбол се експлоатира от местното ВиК дружество. Градът няма изградена пречиствателна станция и през канализационната система отпадъчните води попадат в реката. От началото на юни до РИОСВ - Стара Загора, и Басейновата дирекция - Пловдив, са подадени няколко сигнала за оцветяване на водите на Тунджа и за наличие на пяна в различни участъци на реката. Анализът на взетите проби е показал превишение на индивидуалните емисионни ограничения, а регионалната инспекция в Стара Загора е образувала административно-наказателно производство на експлоатационното ВиК дружество по Закона за водите, посочиха от РИОСВ.", "date": "2018.07.31", "title": "Провериха сигнали, че Тунджа тече оцветена и с пяна в Ямбол"}
{"url": "https://www.24chasa.bg/novini/article/6989916", "text": "Турската централна банка рязко повиши днес прогнозата си за инфлацията през тази година, като се позова на по-ниския обменен курс на лирата, който прави чуждестранните продукти и услуги по-скъпи, съобщи ДПА. Банката вдигна годишната си прогноза за 2018 година на 13,4 процента спрямо предишните 8,4 процента, като потвърди по този начин влиянието на обезценената лира и на нарастващия търговски дефицит. Турската лира се обезцени с близо 1 процент спрямо долара и еврото след съобщението. Валутата \"потъна\" с над 20 процента спрямо долара и еврото от началото на годината, припомня БТА.  Миналата седмица централната банка изненада пазарите, като запази основния лихвен процент непроменен. Въпреки очакванията за вдигане на седмичната репо лихва, банката я запази на ниво от 17,75 процента. Икономистите твърдят, че увеличението на лихвения процент е от огромно значение в битката на страната с рекордния спад на турската лира и високата инфлация. Инвеститорите отдават нежеланието на банката да повиши лихвения процент на нарастващото влияние на президента на Турция Реджеп Тайип Ердоган върху валутната политика. Ердоган даде да се разбере преди изборите през юни, че той ще играе все по-голяма роля в определянето на политиката. Управителят на централната банка Мурат Четинкая подчерта днес в Анкара независимостта на централната банка след публикуването на доклада за инфлацията. Четинкая каза, че банката взема решения самостоятелно въз основа на перспективите за инфлация, като добави, че централната банка е независима при определяне на целите и инструментите, които използва за постигането им. \"Решихме да поддържаме силна парична политика за дълго време\", отбеляза Четинкая.", "date": "2018.07.31", "title": "Турската централна банка повиши \nпрогнозата си за инфлацията заради\nспада на курса на лирата"}
{"url": "https://www.24chasa.bg/novini/article/6989927", "text": "Външнотърговският дефицит на Турция през юни е намалял с 9,1 процента на годишна база, според данни на Турския статистически институт, цитирани от Анадолската агенция, съобщи БТА. Износът на страната през юни е бил в размер на 12,95 милиарда долара, а вносът - 18,45 милиарда долара. През юни износът е отбелязал спад от 1,3 процента, а вносът е намалял с 3,8 процента спрямо същия месец на предходната година. Външнотърговският дефицит на страната през юни е бил близо 5,5 милиарда долара на фона на над 6 милиара долара през юни 2017 г. Износът на Турция за първите шест месеца на годината е нараснал с 6,3 процента на годишна база и е бил в размер на 82,2 милиарда долара, а вносът е нараснал с 13,5 процента и е бил в размер на 123 милиарда долара. През първите шест месеца на годината външнотърговският дефицит на Турция е бил размер на 40,7 милиарда долара и е нараснал с 31,6 процента спрямо същия период на 2017 г. През юни износът на Турция за страните от ЕС е нараснал с 6,4 процента спрямо същия месец на предходната година и е бил в размер на 6,6 милиарда долара. Делът на страните от ЕС в износа на Турция през юни е бил 51,2 процента на фона на 47,5 процента през юни 2017 г. През юни Турция е изнасяла основно за Германия /1,3 милиарда долара/, Великобритания /882 милиона долара/, Италия /815 милиона долара/ и САЩ /627 милиона долара/. През същия месец Турция е осъщестила внос основно от Китай /1,84 милиарда долара/, Русия /1,79 милиарда долара/, Германия /1,8 милиарда долара/ и САЩ /1,15 милиарда долара/.", "date": "2018.07.31", "title": "Износът и вносът на Турция със спад през юни спрямо същия месец на предходната година"}
{"url": "https://www.24chasa.bg/novini/article/6989936", "text": "Хърватия обяви днес национален ден на траур по повод смъртта на Оливер Драгоевич, един от най-популярните поп изпълнители в бивша Югославия, обичан за своите романтични песни, славещи любовта и Адриатическо море, предаде Асошиейтед прес, цитирана от БТА.  Различни събития в памет на певеца бяха организирани в крайморския град Сплит. Очаква се хиляди негови почитатели да присъстват по-късно днес на церемонията, при която тялото на Драгоевич ще бъде положено в лодка и ще отплава за родния му остров Корчула, където ще бъде погребан в сряда. Драгоевич почина в неделя на 70-годишна възраст. Певецът остана популярен в страните от бивша Югославия след разпада на страната при конфликтите през 90-те години. Макар да бе изключително известен в Сърбия, той отказваше да изнася концерти там след въоръжения конфликт между сърби и хървати от 1991 до 1995 г. Хърватският премиер Андрей Пленкович сподели днес за Асошиейтед прес, че Оливер \"беше наистина уникален, най-добрият\". \"През последните 50 години той остави следа в нашата култура, идентичност и музика. Той е част от нашите най-добри моменти и спомени още от детството ни. Щастливи сме, че сме били негови съвременници\", каза Пленкович. Много хора плачеха по време на възпоменателната церемония в Сплитския театър, на която присъстваха високопоставени държавни представители. Хората станаха на крака и изпяха една от песните на Драгоевич, след което аплодираха в продължение на няколко минути.", "date": "2018.07.31", "title": "Хърватия обяви траур за певеца Оливер Драгоевич"}
{"url": "https://www.24chasa.bg/novini/article/6989919", "text": "Опасност от терористични нападения, минни полета, останали от войната, етническо насилие, опасни и лошо поддържани пътища и бедност са главните предупреждения на страниците на министерствата на външните работи на много страни към техни граждани, които планират да пътуват в Босна и , пише босненският сръбски в. \"Независне новине\", цитиран от БТА. Много страни вече са изключили от своите предупреждения опасността от тероризъм, но тя още фигурира на сайтовете на външните външните министерства на САЩ и Великобритания. Така Държавният департамент на САЩ съветва своите граждани да бъдат бдителни. \"Терористични групи все още планират евентуални нападения в Босна и Херцеговина. Терористите могат да нападнат без предупреждение туристически обекти, транспортни възли, търговски центрове, държавни институции, хотели, клубове, ресторанти, църкви, паркове, големи спортни и културни събития, образователни институции, летища и други обществени места\", изтъква Държавният департамент, като предупреждава още туристите да не се отдалечават от асфалтираните пътища и да не се доближават до изоставени сгради заради опасност от мини. Британското външно министерство също смята, че в Босна и Херцеговина са възможни терористични нападения и има опасност от мини, но все пак посочва, че около 9000 британски граждани посещават годишно тази страна, като малко от тях имат проблеми. Министерството изтъква, че престъпността в страната е относително ниска, но предупреждава, че чужденците са по-вероятни жертви на дребни престъпления. Британското министерство посочва и лошото състояние на пътищата, често с лоша сигнализация, поради което съветва туристите да не пътуват нощем. Австрия предупреждава за \"повишен риск за сигурността\" в Босна и Херцеговина, преди всичко заради минните полета. Швейцария също не споменава тероризма, но смята за голям проблем минните полета и неексплодирали гранати. Минните полета са главна опасност в Босна и Херцеговина и според сайта на канадското външно министерство, което предупреждава канадците, че сами носят отговорност за постъпките си по време на престой в Босна и Херцеговина.", "date": "2018.07.31", "title": "\"Независне новине\": Опасност от терористи, и минни полета, останали от войната в Босна и Херцеговина"}
{"url": "https://www.24chasa.bg/novini/article/6989931", "text": "Вижте кои са най-задлъжнелите държави в Европа като процент от БВП в периода 1995 - 2017 година.  Интерактивната карта е на Google Public Data, по данни на Евростат.                                                                                                                                                                                                                                                                                                                        ", "date": "2018.07.31", "title": "Вижте кои са най-задлъжнелите държави в Европа като процент от БВП (интерактивна карта)"}
{"url": "https://www.24chasa.bg/novini/article/6989173", "text": "През тази година държавните компании задълбочиха структурната реформа на снабдяването и стимулираха висококачественото развитие, постигайки очевидни резултати. През първото полугодие приходите и печалбите им достигнаха историческо високо ниво. Доходите са били 13,7 трилиона юана, което е увеличение с 10.1% спрямо същия период на миналата година. Печалбите са били 887,79 милиарда юана, с 23% увеличение. Съотношението на дълговете спада, предава  . Държавните компании засилват стратегическото ръководство, оптимизират инвестициите в технологиите, кадрите и капитала, обръщат внимание на подобряването на традиционните индустрии и ускоряват развитието на новите индустрии, както и развиват секторите свързани с нисковъглеродни емисии, смарт технологии, интернет и информатизация.", "date": "2018.07.31", "title": "Държавните предприятия в Китай се развиват стабилно през първото полугодие"}
{"url": "https://www.24chasa.bg/novini/article/6989939", "text": "Ограбиха за втори път дома на народния представител Таско Ерменков. Това стана ясно от отворено писмо, което депутатът изпрати до медиите.  Обирът се е случил на 3 юли в 2:30 часа през нощта, докато семейството на депутата спяло. Кучето на Ерменков, което обикновено реагирало на всяко движение, също не се е събудило при взлома.  Депутатът разказва, че входът в сградата, в която живее, е с контролиран достъп, а вратата на жилището му се заключва четворно. Полиция е дошла в апартамента  около 8:30 часа сутринта, когато е бил подаден сигнал за обира. Разследващите предположили, че Ерменков, семейството му и кучето му са били упоени с райски газ. Обирджиите са взели пари в брой от портмонето на съпругата на депутата и руски банкови карти, на които жената получавала руската си пенсия. Българските карти не били пипнати. Това се струва подозрително на Ерменков. Той смята, че семейството му по този начин е подложено на психически тормоз, заради неговите изяви в защита на онеправданите.  Ерменков напомня, че е бил обран и през септември 2015 г. посред бял ден и обирът не бил разкрит.", "date": "2018.07.31", "title": "Обрали депутата Таско Ерменков докато спи с райски газ"}
{"url": "https://www.24chasa.bg/novini/article/6989958", "text": "Гръцката пристанищна полиция посочи днес, че е извадила още две тела от морето след пожарите от 23 юли и, ако те бъдат идентифицирани като жертви на огнената стихия, общият брой на загиналите в резултат на пожарите ще нарасне на 93-ма души, съобщава АФП. Морски патрули продължават да издирват още евентуални жертви в морето, уточни пред АФП отговорна представителка на търговския флот. След пожарите ние извадихме осем тела, последните две в понеделник и вторник, посочи цитираната представителка, предава БТА.  В събота пожарните служби обявиха, че 25 души се водят изчезнали, но някои от тях, ако не и всички, биха могли да бъдат сред 28-те жертви, чиито тела още не са идентифицирани. Много жители на засегнатите от пожарите селища по източното крайбрежие край Атина, потърсили спасение от огънената ситихия във водата, посочиха, че са чакали в морето спасителите в продължение на няколко часа. Горски пожар, избухнал на 23 юли и разпален от силните ветрове, се разпространи за по-малко от час към селищата Мати и Рафина, разположени на изток от Атина. Повечето жертви са загинали в огъня, но някои са се удавили в морето, бягайки от пламъците. Министерството на инфраструктурата е регистрирало 1 046 изгорени жилища от общо 3 676 в засегнатите селища. Общо 1 803 сгради са обитаеми, а 827 са понесли значителни щети, уточни вчера говорителят на правителството Димитрис Дзанакопулос, който обяви субсидии и обезщетения за жертвите и техните близки. Премиерът Алексис Ципрас пое в петък цялата политическа отговорност за бедствието без да поставя под съмнение оперативното ръководство на спасителните операции, докато опозицията и медиите критикуват липсата на координация на различните служби.", "date": "2018.07.31", "title": "Извадиха още две тела от морето в Гърция след пожарите от миналата седмица"}
{"url": "https://www.24chasa.bg/novini/article/6989971", "text": "Американският президент Доналд Тръмп днес разкритикува милиардерите индустриалци братята Чарлз и Дейвид Кох, като ги нарече \"глобалисти\" и \"посмешище в кръговете на истинските републиканци\", и каза, че не се нуждае от парите и подкрепата им, предадоха Асошиейтед прес и Ройтерс, цитирани от БТА. Коментарът му бе предизвикан от съобщението, че политическата мрежа, изградена от братята Кох няма да подпомогне предизборната кампания за Сената на републиканския кандидат в Северна Дакота. Според съобщения в медиите дарителската мрежа на братята Кох е решила да се дистанцира от Тръмп и Републиканската партия на събранието в Колорадо през уикенда, където възникна безпокойство, че търговската му политика може да предизвика рецесия. Мрежата на братята Кох предупреди, че Републиканската партия не прави достатъчно за ограничаване на правителствените разходи. Те не подкрепиха Тръмп и на изборите през 2016 г. \"Глобалистите братя Кох, които станаха за посмешище в кръговете на истинските републиканци, са срещу здравите граници и силната търговия. Никога не съм търсил подкрепата им, защото нямам нужда от техните пари или лоши идеи\", отбеляза в туит Тръмп и добавя: \"Аз съм за Америка на първо място и за американския работник, който да не е ничия марионетка. Две симпатични момчета, но с лоши идеи. Тяхната мрежа е силно прехвалена, аз ги побеждавам всеки път\".", "date": "2018.07.31", "title": "Тръмп за братята Кох: Посмешище и прехвалени"}
{"url": "https://www.24chasa.bg/novini/article/6989988", "text": "По искане на Окръжна прокуратура – Ямбол, съдът задържа под стража молдовецът Иван Р. Той е обвинен за това, че на 28.07.2018 г. около 20,45 часа от Турция за България, на трасе за обработка на входящи леки автомобили, с автомобил марка „Сеат“, пренесъл през границата, без знанието и разрешението на митниците, стока за търговски цели в големи размери - златни и сребърни изделия, всичко на обща стойност 39 928 лв., съобщиха от прокуратурата. Според прокурора, налице е обосновано предположение за това, че Иван Р. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Съдът прие мотивите на прокурора и задържа под стража Иван Р. Определението на Окръжен съд – Ямбол може да бъде обжалвано пред Апелативен съд – Бургас.", "date": "2018.07.31", "title": "Задържаха молдовец за контрабанден внос на злато за близо 40 000 лева"}
{"url": "https://www.24chasa.bg/novini/article/6990117", "text": "Екипи на пътноподдържащото дружество работят за възстановяване на движението при 73-ти километър на път III-866 Девин - Кричим, съобщиха от пресцентъра на АПИ. По-рано днес преминаването в участъка бе ограничено, а трафикът бе насочен по обходен маршрут през Девин - Широка лъка - Пампорово - Чепеларе, заради наводвяне на платното след като река Петварска излезе от корито и заля отсечката от третокласния път при разклона за село Осиково. От интензивните валежи и преливането на реката е отнесен банкета на пътя при 73-ти км, подкопано е пътнато платно и насипа зад стената на водосток. Възстановено е движението на превозни средства до 3,5 тона по път III-862 Чуреково - Михалково от км 45 до км 50, а за автомобилите над 3,5 т ограничението остава. По-рано днес река Чурековска заля пътното платно и движението по нея бе ограничено. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.07.31", "title": "Ето как пороят \"изяде\" пътя Девин - Кричим (Снимки)"}
{"url": "https://www.24chasa.bg/novini/article/6989874", "text": "През 2017 г. най-ниската минимална заплата в ЕС е в България, тя се равнява на 256 евро. Най-висока минимална заплата взимат в Люксембург. Минималната заплата през 1999 г. в България е била 31,19 евро, десет години по-късно е 122,71, a до края на 2017 г. е 256 евро.  Ето каква е последователността на страните от ЕС от най-високата към най-ниската минимална заплата за 2017 г. 1. Люксембург - 1 998,59 2. Белгия - 1 562,59 3. Холандия - 1 575, 88 4. Ирландия - 1 605, 41 5. Германия - 1 498 6. Франция - 1 495,4 7. Обединено кралство - 1 403,11 8. Испания - 853,01 9. Словения - 836,42 10. Малта - 745, 53 11. Португалия - 672,15 12. Гърция - 683,76 13. Полша - 497,78 14. Естония - 494,95 15. Словакия - 472,42 16. Чешка Република - 468,03 17. Латвия - 421, 58  18. Хърватска - 458,93 19. Унгария - 439,29 20. Литва - 396, 63  21. Румъния - 392,81 22. България - 256,45", "date": "2018.07.31", "title": "Вижте каква е минималната заплата в страните от ЕС (интерактивна графика)"}
{"url": "https://www.24chasa.bg/novini/article/6990124", "text": "Центристката партия на френския президент Еманюел Макрон е уволнила охранителя, заснет на видео заедно с президентски съветник, който напада първомайски демонстрант, предаде ДПА. Председателят на партията \"Република, напред!\" Кристоф Кастанер съобщи днес пред разследваща сенатска комисия, че служителят по сигурността Венсан Крас е бил уволнен, след като по-рано този месец прокуратурата е започнала разследване срещу него за инцидента. По думите на Кастанер тъй като охранителят му бил казал, че по време на протестната демонстрация е действал като жандармерист резервист, от партията не сметнали за нужно да уведомят съдебните органи за случилото се. Днес Националното събрание - долната парламентарна камара - ще обсъжда два вота на недоверие към правителството, но партията на Макрон и нейните коалиционни партньори не са под заплаха, защото разполагат с 358 от 577-те депутатски места. Опозицията обвинява президента, че е прикрил действията на своя съветник Александър Бенала, който първо бил отстранен от работа за 15 дни и после върнат на работа, а за инцидента не е било съобщено на прокуратурата. След като вестник \"Монд\" идентифицира Бенала на видео, на което се вижда как той бие демонстрант, прокуратурата започна разследване. Елисейският дворец уволни Бенала, като се позова на нови доказателства срещу него, вкл. за неправомерно получен достъп до поверителен полицейски видеозапис от инцидента.", "date": "2018.07.31", "title": "Партията на Макрон уволни охранителя, заснет да напада демонстрант"}
{"url": "https://www.24chasa.bg/novini/article/6990099", "text": "Районна прокуратура - Благоевград е внесла за разглеждане в съда обвинителен акт срещу Е.Д. и И.М. за извършени от тях престъпления, свързани с трафик на хора с цел сексуална експлоатация, съобщиха от прокуратурата. Обвиняемата Е.Д. застава на подсъдимата скамейка за това, че през различни периоди от 2009 г. до 2017 г. набирала и убеждавала различни жени да извършват сексуални услуги срещу заплащане. Тя ги настанявала в ангажираните от нея жилища в градовете Лимасол и Ларнака в Република Кипър с цел да бъдат използвани за развратни действия. В отделни случаи обвиняемата транспортирала от Благоевград до София и превела през границата - ГКПП Аерогара София - Летище Ларнака, няколко жени с цел да бъдат използвани за проституция в Кипър. Част от престъпните деяния Е.Д. извършила сама, а други в съучастие с И.М. - другият обвиняем по делото. Той също набирал жени за развратни действия срещу заплащане, както в България, така и в Кипър. За целта той упражнявал принуда чрез употреба на физическо насилие, закани и заплахи. Обвиняемата Е.Д. е била задържана на 27 ноември 2017 г. в София по време на съвместна операция, провеждана от създадения в Хага, чрез Евроджъст, международен екип за разследване. Тогава нейният съучастник - И.М., успял да напусне пределите на страната, като заминал за Испания. Четири месеца по-късно, след издадената срещу него Европейска заповед за арест, той e бил заловен в Словения и предаден на разследващите органи в България.", "date": "2018.07.31", "title": "Съдят в Благоевград жена, изпращала проститутки в Кипър, и съучастника й"}
{"url": "https://www.24chasa.bg/novini/article/6990126", "text": "Албания е място, където трудно се развива бизнес и се фаворизират компании, свързани с политиката, се казва в доклад на Държавния департамент на САЩ за инвестиционния климат в Албания за 2018 г., предаде агенция МИА. Чуждестранните инвеститори в тази страна се оплакват от корупцията, особено в съдебната система, липсата на прозрачност при търгове и обществени поръчки, неизпълнение на договорите, посочва Държавният департамент, цитиран от БТА.  В доклада се казва, че през 2016 г. албанското правителство е приело поправки в конституцията, предвиждащи реформа в съдебната система и подобряване на върховенството на закона. Съдебната реформа е в ход, включително проверка за произход на имуществото на съдии и прокурори, но чуждестранните инвеститори все още смятат, че инвестиционният климат в страната е неблагоприятен. В доклада се казва също, че енергетиката, туризмът, водопроводите и канализацията, пътищата и железницата, минното дело и информационните технологии са най-перспективните области за преки чуждестранни инвестиции в Албания през следващите години.", "date": "2018.07.31", "title": "Държавният департамент на САЩ: В Албания трудно се развива бизнес"}
{"url": "https://www.24chasa.bg/novini/article/6990141", "text": "Скоро ще информираме за учебниците и тяхното качество и ще има приятни изненади, каза македонският министър на образованието и науката Арбер Адеми в отговор на журналистически въпрос за промени в учебниците по история и в други учебници след постигането на договорите с България и Гърция, предаде агенция МИА, цитирана от БТА. Нито аз като министър, нито който и да е трябва да позволи в този исторически момент да се създават каквито и да са напрежения, каза министърът. Той се спря конкретно на въпросите за основното образование и съобщи, че до приемане на новия закон за основното образование учениците ще учат по старите програми.", "date": "2018.07.31", "title": "Македонският просветен шеф обеща приятни изненади в учебниците"}
{"url": "https://www.24chasa.bg/novini/article/6990207", "text": "Косовското правителство отмени изцяло решението за увеличени мита за селскостопански стоки, съобщи днес македонският министър на икономиката Крешник Бектеши, цитиран от агенция МИА и БТА. Отмяната на митата влиза в сила от утре. На пресконференция в Скопие Бектеши каза, че косовското правителство е взело предвид аргументите на македонската страна, изнесени на среща в Прищина в петък. Министърът заяви, че министерството на земеделието ще направи оценка на загубите, претърпени в следствие на увеличените мита, след което македонското правителство ще предприеме мерки в помощ на ощетените търговци и производители. Косово увеличи на 18 юли с 30 процента митата на общо 21 земеделски продукти. Мярката бе въведена за срок от 3 месеца и беше валидна за всички страни, изнасящи за Косово. След протести от съседните страни и критики от Европейската комисия няколко дни по-късно митата бяха отменени за някои видове продукти, но останаха за 7 стоки /домати, чушки, ябълки, грозде, круши, сливи и малини/, които съставляват най-голямата част от износа от Македония за Косово.", "date": "2018.07.31", "title": "Косово отмени вдигането на митата за\nселскостопански стоки"}
{"url": "https://www.24chasa.bg/novini/article/6990217", "text": "13-годишно момче е загинало след тежък пътен инцидент, станал към 17.15 часа в Златоград, област Смолян. По първоначални данни, микробус, управляван от 56-годишен шофьор, по неизяснени засега причини е ударил детето на тротоара край пешеходна пътека на ул. „България“ в града и по-късно момчето е починало. Това съобщиха от пресцентъра на МВР. Алкохолната проба на шофьора е отрицателна. На мястото на инцидента е извършен оглед. Образувано е досъдебно производство по случая", "date": "2018.07.31", "title": "Микробус прегази 13-годишно момче на тротоар в Златоград"}
