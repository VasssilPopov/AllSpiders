{"url": "https://www.24chasa.bg/novini/article/7674373", "text": "В клиника в Сеул лекарите объркали данните на пациентите и направили аборт на жена в шестата седмица на бременност, съобщава  . Според изданието пациентката дошла в лечебното заведение за насрочен преглед. Лекарят не прегледал документите и решил, че е дошла да прави аборт. Сестрата й инжектирала упойка и процедурата била извършена. Според изданието медицинският екип просто е объркал жената с друга пациентка. На другия ден жената се върнала в болницата поради кървене. Там разбрала, че бременността й е прекратена. Тя отишла в полицията. Срещу лекаря и медицинската сестра беше открито дело за небрежност, което скоро ще бъде прехвърлено в прокуратурата. През април Конституционният съд на Южна Корея обяви забраната на абортите за противоречаща на основния закон на страната. Законодателите трябва да преразгледат съществуващите правила до 31 декември 2020 г. Сега жените в Южна Корея могат да прекратят бременността само в случай на изнасилване, кръвосмешение, както и при заплаха за живота на майката или наследствени заболявания.", "date": "2019.09.25", "title": "Направиха по погрешка аборт на жена в Южна Корея"}
{"url": "https://www.24chasa.bg/novini/article/7672102", "text": "През февруари, в конкуренцията на над 3000 деца, Йордан грабва златото от московската олимпиада за малки ученици. Нещо повече той влиза в топ 5 и печели първи приз за най-висок резултат заедно с деца от Русия и САЩ. Това бе най-трудното състезание, защото задачите бяха много различни, разказва Йордан. През април пък завоюва златен медал от тайландското международно математическо състезание – ТИМО 2019 г. в Пукет.  Но успехите му не спират дотук и в края на август си тръгва със златен медал и от финалния кръг на Hong Kong Internacional Matematikal Olympiad - HKIMO - 2019. Отличието печели в конкуренцията на 1500 деца от 16 страни - Филипини, Малайзия, Индонезия, Украйна, Тайланд, Япония, Австралия и др. Йордан има 2 часа, за да реши 30 задачи от 5 области на математиката – аритметика, геометрия, логическо мислене, комбинаторика и теория на числата. Най-трудна беше геометрията, разказва Йордан. Причината е, че в задачите има фигури, които се изучават в VI клас. Той обаче успява да ги реши с упоритост и логическо мислене. Йордан успява да разгледа и Хонконг и го впечатляват небостъргачите и сградите. “Беше много интересно, хората бяха много добри и мили. Разгледахме и Дисниленд и ни остана време за разходки”, разказа за преживяванията си момчето. “Този пореден важен успех на Йордан в престижна международна математическа олимпиада стана възможен благодарение на своевременната подкрепа лично от г-н Цоло Вутов. Отново изказваме благодарността си на всички спомоществователи на сина ни - Кети Кирова, София Торолова, Драга Сапунджиева и съответно: “Елаците Мед” АД – Мирково; “Аурубис България” АД – град Пирдоп, както и на Радка Бочукова и Красимира Червенкова, както и на всички наши приятели и съграждани, които подкрепят Йордан в неговите математически изяви”, балгодарни са родителите Емил и Евгения. Разбира, че е добър по математика, на 4 г. “Бяхме на плаж, а наши семейни приятели ме накараха да реша задачи с двуцифрени числа наум. Те си мислеха, че си ги решавам преди това в хотела”, спомня си Йордан. “Впоследствие способностите му се развиха и започна да събира трицифрени числа, четирицифрени и така в предучилищна Йордан свободно събираше шестцифрени числа”, разказа баща му Емил Стоянов, който е лекар. Не можехме да преценим сами дали е добър и затова го заведохме на уроци в СМГ, допълва майка му Евгения. И така на 6 г. Йордан отива на първото си състезание -коледното математическо, където без подготовка успява да спечели бронзов медал. В училище за него няма труден предмет, но математиката и музиката са му скучни. Йордан иска да има и допълнителен час само за четене. Той не се задоволява само с успехи в математиката. Има още много и разнородни интереси- пее във вокалната група на родното си училище, но и ходи на уроци при Милица Божинова от “Фамилия Тоника”. Танцува и народни танци в детски танцов състав “Средногорче”, свири на пиано, тренира карате и участва в курс по роботика. Освен всички тези интереси момчето се е записало и на ментална аритметика. Там негов учител е Георги Георгиев, който е световен шампион. Той го умножение на трицифрено по трицифрено число. Любимата му книжка е “Дневникът на един Дръндьо”. “На героя му се случват много смешни случки, както на мен”, казва още Йордан. С двама негови приятели- Алекс и Марти, искат да напишат и издадат собствена книжка с приключенията им догодина. Лятото обаче прекарва в игри с приятели. Обича животните и иска да има свое куче. “Ще го извеждам в 6 часа сутринта, тогава все пак нямам математика”, каза още Данчо. Засега времето му не стига да се запише на плуване, тенис на маса и спортни танци. Като порасне мечтае, да стане професор по математика, IT специалист и актьор. Ще ми стига времето и за трите - ще имам едно представление на ден, сутрин ще водя уроци, а следобед ще е програмиране, реди отсега задълженията си Йордан.", "date": "2019.09.25", "title": "Йордан е само на 9 години, а вече е завоювал 38 медала по математика"}
{"url": "https://www.24chasa.bg/novini/article/7674110", "text": "Президентът на Украйна Владимир Зеленски от трибуната на Общото събрание на ООН обвини Русия, че води война срещу страната му в „центъра на Европа“, цитира думите му TACC. Той заяви, че основната му задача като държавен глава е да прекрати войната в Донбас и да върне Крим в Украйна, предава  . \"Войната в Донбас продължава пет години, пет години след като Русия анексира Крим. Повече от 13 хиляди загинали, 30 хиляди ранени, 1,5 милиона души са принудени да напуснат домовете си. И всяка година тези цифри  Както обясни Зеленски, той ще постигне това „не с цената на живота“ на украинците, „не с цената на свободата или правото на Украйна на собствен избор“. „Ето защо се нуждаем от глобална подкрепа“, добави той. Той започна речта си с демонстрация на боен патрон като доказателство за агресията срещу страната му. \"От такъв патрон на стойност 10 долара в Донбас загина украинският певец Василий Слипак, защитавайки Украйна от руската агресия\", каза той. Предшественикът на Зеленски Петро Порошенко, говорейки на различни международни форуми, също демонстрираше обекти и предмети от войната, наричайки ги доказателства за руска агресия, припомня агенцията. Президентът на Украйна също заяви необходимостта от преосмисляне на съвременните правила на международните отношения и обновяване на международните организации. \"В този нов свят нашата държава е загубила част от своите територии и губи граждани почти всеки ден. Ето защо кой, ако не Украйна, има право да говори за необходимостта от преосмисляне на съвременните световни правила?\" - каза Зеленски. Той отбеляза, че не поставя под въпрос достоверността на международните институции, в частност на ООН, но смята, че те се нуждаят от обновление.", "date": "2019.09.25", "title": "ТАСС: Зеленски обвини Русия, че води война срещу Украйна в центъра на Европа"}
{"url": "https://www.24chasa.bg/novini/article/7674329", "text": "С Garmin Pay клиентите на Fibank ще могат да дигитализират своята карта Mastercard не само в смартфона, но и в часовника си Garmin. Благодарение на новата услуга те ще могат да плащат на всички безконтактни ПОС терминали, както и да извършват операции на безконтактни банкомати. Услугата е насочена към хората с активен начин на живот, спортисти и всички онези, които искат да разполагат със средствата си навсякъде и по всяко време – без да е необходимо да носят чанта, портфейл, карта, дори смартфон. Регистрацията на картата се осъществява чрез мобилното приложение на Garmin Connect Mobile (GCM). Използването на виртуалния портфейл става с едно движение чрез докосване на часовника до устройство за плащане (ПОС терминал или безконтактен банкомат).", "date": "2019.09.25", "title": "Клиенти на Fibank ще плащат с часовници"}
{"url": "https://www.24chasa.bg/novini/article/7674022", "text": "Осем кандидати ще се борят за кметския пост в Сандански. Сегашният градоначалник Кирил Котев от ГЕРБ отново се явява на изборите за нов мандат. Срещу него ще застанат човекът на ВМРО и депутат Атанас Стоянов, Младен Тимчев от БСП, както и лидерът на РЗС Яне Янев. Свои участници в битката издигат и от \"Нова алтернатива\" - Андон Тодоров, Атанас Василев от БЗНС, Веселин Янакиев от Радикал-демократическата партия, а коалицията \"Демократична България-Обединение\" издига Артемида Присова.", "date": "2019.09.25", "title": "Осем кандидати ще се борят за кметския пост в Сандански"}
{"url": "https://www.24chasa.bg/novini/article/7674108", "text": "Върховният касационен съд върна делото и искането на главния прокурор за възобновяване на делото за предсрочното освобождаване на Джок Полфрийман. Причината – градският съд неправилно е комплектовал делото и до утре ще трябва да събере всички документи. Това става ясно от съобщението на съда. В разпореждането се посочва, че изпращащият първоинстанционен съд – СГС – не е изпълнил процедурата по чл. 424, ал. 3 от НПК. Липсват данни условно предсрочно освободеният осъден Джок Полфрийман да е получил лично препис от подаденото от главния прокурор искане за възобновяване на в.н.ч.д. № 921/2019 г. по описа на САС. Видно от предоставените на ВКС материали, въпреки че препис от искането е бил изпратен за връчване на условно предсрочно освободеното лице чрез началника на Дирекция „Миграция“ по факс, по делото не е приложена надлежно подписана разписка, удостоверяваща, че преписът от искането за възобновяване е връчен на лицето, за което е предназначен. „Осъденият Джок Полфрийман е основен адресат на искането за възобновяване. Целта на връчването на препис съгласно изискването на чл. 424, ал. 3 от НПК е процесуалният документ да бъде получен от съответния адресат – да стане негово достояние, за да може той лично да се запознае със съдържанието на искането за възобновяване и да организира защитата си. Обстоятелството, че препис от искането за възобновяване е бил изпратен и получен от адв. Калин Ангелов, в качеството му на упълномощен защитник на осъдения в производството по чл. 437 и сл. от НПК, е без правно значение и не санира пропуска на първоинстанционния съд да връчи препис на осъденото (и условно предсрочно освободено) лице. Същото е самостоятелна страна в производството по Глава тридесет и трета от НПК и има право на лична защита. Освен това адв. Ангелов няма процесуално качество на защитник, тъй като производството по възобновяване е извънреден способ за проверка на влезли в сила съдебни актове и изисква упълномощаване конкретно за това производство. Приложеното по първоинстанционното дело пълномощно е изрично за производството по условно предсрочно освобождаване“ – се казва в разпореждането. Ръководителят на Наказателната колегия на ВКС пише, че по тези съображения при извършената предварителна проверка за формална допустимост и редовност на подаденото искане (чл. 40, ал. 1 от Правилника за администрацията на Върховния касационен съд) приема, че невръчването на препис от искането е пречка да се образува производство пред ВКС. В разпореждането се подчертава, че изпълнението на вмененото от НПК задължение на първоинстанционния съд за връчване на искането за възобновяване е необходима предпоставка за правилното му администриране. Делото не може да се изпраща на касационния съд, без да е надлежно изпълнена процедурата по връчване на книжата съгласно правилата на чл. 180 – 181 от НПК. Не е допустимо предписаните от процесуалния закон задължения на първоинстанционния съд да се възлагат на касационната инстанция. По-рано днес от Съюза на съдиите казаха, че по случая Полфрийман са казани много неистини. Според Съюза на съдиите неистина е, че мотивите на съда са подписани с едно особено мнение, такова мнение няма. Втората неистина според Емил Дичев е, че съдът некомпетентно се е произнесъл с определение, а не с решение. „Ако господин Цацаров иска възобновяване на делото като една от причините е, че съдът е допуснал нередност, като се е произнесъл с определение, а не с решение, то трябва да поиска възобновяване на всички 95 процента дела”, каза Емил Дичев. Проверка на bTV показва, че голяма част от условно освободените от апелативните съдилища са именно с определения. Преди два месеца например, с такова определение 7 години по-рано е освободен осъден на 20 години затвор. На базата на същия закон, беше освободен и иконописеца Йордан Опиц, осъден за убийството на 25-годишен младеж при опит за кражба. „Най-дългосрочният и негативен процес е появата на политика в съдебната власт, съдебната власт е неподходяща за политически анализи, а ние тук разглеждаме кой на кого е симпатичен например, кой какви казуси защитава. Това е дълбоко порочно дори за политически процеси, но там е по-разбираемо и е по-лесно да се срещне. В съдебната система това просто не е вярно, не е вярно”, коментира доц. Ива Пушкарова. Адвокатът на Полфрийман каза, че не е изненадан от това, което се случва. „В петък сутринта, когато чакахме да го освободят, един ваш колега ме попита очаквам ли нещо да се промени, да го обжалват. И аз тогава си казах: \"О, прокуратурата ще го измисли и ще пусне такова нещо\", заяви Калин Ангелов. Едва след разпределението на делото, върховните съдии ще кажат дали въобще ще гледат делото в съдебна зала.", "date": "2019.09.25", "title": "ВКС върна искането на Цацаров за отмяна на освобождаването на Полфрийман"}
{"url": "https://www.24chasa.bg/novini/article/7674114", "text": "Руската ракета-носител \"Союз ФГ\" с пилотирания кораб \"Союз МС-15, на борда на който се намира първият астронавт от ОАЕ, Хазаа ал-Мансури, стартира към Международната космическа станция /МКС/, предадоха световните агенции, цитирани от БТА.  Изстрелването беше осъществено от космодрума в Байконур в 16:57 часа българско време. Членове на екипажа са космонавтът Олег Скрипочка, астронавтът от НАСА Джесика Меир и първият в историята астронавт от ОАЕ Хазаа ал-Мансури. Космическият кораб ще лети до МКС по шестчасовата схема. Скачването с орбиталната станция е предвидено за 22:45 часа на 25 септември. Скрипочка и Меир ще изкарат на МКС 187 денонощия. Хазаа ал-Мансури ще се завърне на Земята на 3 октомври с руския космонавт Алексей Овчинин и с американския астронавт Ник Хейг.", "date": "2019.09.25", "title": "В космоса полетя първият астронавт от ОАЕ"}
{"url": "https://www.24chasa.bg/novini/article/7674117", "text": "Мъжът се движел по магистрала близо до гр. Хьосбах в Бавария, когато му замирисало странно. Той спрял автомобила и видял пламък под капака. Тогава бързо извадил бутилки с бира от багажника си и загасил пожара, предава БТА. Когато пристигнала пожарната, огън вече нямало.", "date": "2019.09.25", "title": "Германец загаси пламнал двигател с бира от багажника"}
{"url": "https://www.24chasa.bg/novini/article/7674126", "text": "Министърът на енергетиката Теменужка Петкова ще посети комплекса \"Марица-изток\" утре. Това съобщиха от пресцентъра на Министерството на енергетиката. От 14.00 ч. в административната сграда на \"Мини Марица-изток\" ЕАД, в град Раднево, тя ще се срещне с представители на енергийните дружества и на синдикалните организации на КТ \"Подкрепа\" и Конфедерацията на независимите синдикати в България. Ще бъдат обсъдени мерките за бъдещата работа на комплекса \"Марица-изток\". След 16.00 ч. се предвижда брифинг за медиите в административната сграда на \"Мини Марица-изток\" ЕАД.", "date": "2019.09.25", "title": "Министър Теменужка Петкова ще посети комплекса \"Марица-изток\""}
{"url": "https://www.24chasa.bg/novini/article/7674115", "text": "Столичният кмет Йорданка Фандъкова и кандидат за нов мандат ще е с номер 68 в бюлетината, а бившият омбудсман и независим кандидат за кмет Мая Манолова - ще е под номер 75. Това стана ясно при подредбата на номерата на местните коалиции и независимите кандидати в бюлетината, което се прави от ОИК - София. Номер 67 е на местната коалиция между ДБГ, ЗНС и НДСВ. Номер 68 е за кандидатите на коалицията на ГЕРБ и СДС. 69 е за кандидатите на коалицията на НФСБ и БДС Радикали. 70 е номерът на Борис Бонев от \"Спаси София\" като независим кандидат за кмет, а номер 71 е кандидатурата му като независим кандидат за общински съветник. След него с номер 72 е другият кандидат за общински съветник на \"Спаси София\" Гергин Борисов. Под номер 93 ще бъде кандидатурата на бизнесмена Александър Ваклин за общински съветник, който се явява като независим. ", "date": "2019.09.25", "title": "Фандъкова с номер 68 в бюлетината, Мая Манолова - 75"}
{"url": "https://www.24chasa.bg/novini/article/7674133", "text": "На Националния празник - 6 септември, две деца от Габрово намират в парка на „Колелото“ забравен портфейл със сумата от 350 лева, ваучери за храна на стойност 100 лева и лични документи в него. Без да се двоумят и за миг, съвестните момчета правят опит да открият собственика му в парка. Двамата заедно разпитват хората, но никой от тях не разпознава изгубената вещ. Това съобщиха от СДВР. Георги Стайнов на 12 години, ученик в VI-ти клас на СУ „Райчо Каролев“ и 13-годишният Даниел Белчев, ученик в VII на СУ „Отец Паисий“ предават портфейла в РУ – Габрово, доказвайки, че са възпитани от родителите си като съвестни граждани. Криминалистите от полицейското управление своевременно откриват собственика на портфейла и му го предават. Мъжът е изпратил похвално писмо до началника на РУ – Габрово, в което изказва благодарност за проявената честност и доблест от страна на двете момчета. Ръководството на Областна дирекция на МВР – Габрово също изказва благодарност на двамата юноши за безкористната постъпка. В тази връзка, на 19 септември директорът на ОДМВР – Габрово старши комисар Борислав Муеров посети учебните заведения на децата, където лично от свое име, и от името на ръководството на ОДМВР - Габрово им връчи почетни грамоти в присъствието на техните преподаватели и съученици.", "date": "2019.09.25", "title": "Деца в Габрово намериха портмоне с 350 лева и го върнаха"}
{"url": "https://www.24chasa.bg/novini/article/7674139", "text": "територии, както и на ГКПП „Калотина“, „Кулата“, „Капитан Андреево“ и „Дунав мост“ при Видин, и при Русе. Вторият е ефективността на контролната ни функция т.нар. тол контрол. В него са включени около 600 служители, които със 105 автомобила извършват ежедневна контролна дейност. Средният брой проверки на ден, които прави той, е еквивалентен на броя проверки, които извършват на ден при акция органите на пътната полиция – над 4 000 броя“, каза проф. Асенов. На въпрос какво ще стане с тези служители, когато започнат да функционират стационарните контролни точки на тол системата, проф. Асенов поясни, че тол покритието, за което ще плащат такса само пътните превозни средства с обща технически допустима максимална маса над 3,5 тона е едва 6 000 км при 20 000 км републиканска пътна мрежа в страната. Стационарните рамки ще се „грижат“ основно за тол покритието, докато мобилните групи ще бъдат разположени в други зони. В АПИ има разработен математически модел, който ще покаже къде мобилните групи ще са най-ефективни. На базата на статистически данни има изработени „карти“, които показват зони с насищане на различни типове нарушения. Най-вероятно мобилните екипи ще бъдат насочени към трети клас пътища, в определени региони с много голям риск от липса на таксуване. Ще се пренасочат и към граничните контролно- пропускателните пунктове, където служители на Агенция „Митници“ имат право да контролират за платена пътна такса напускащите границата превозни средства. Така работата им ще бъде облекчена.", "date": "2019.09.25", "title": "Информацията от тол системата ще може да се ползва и от други държавни институции"}
{"url": "https://www.24chasa.bg/novini/article/7674151", "text": "Омбудсманът Диана Ковачева изпрати препоръка до правосъдния министър Данаил Кирилов и Висшия съдебен съвет за предприемането на мерки за по-ефективното използване на медиацията като алтернативен способ при решаване на спорове. Това съобщиха от пресцентъра на Омбудсмана. По-рано през деня доц. Ковачева е участвала в международната кръглата маса \"Задължителна медиация в полза на страните - възможности и приложно поле\", организирана в НДК от Висшия адвокатски съвет и Центъра за спогодби и медиация при Софийски районен съд и Софийски градски съд. \"Аз съм убедена, че медиацията е полезна, че широкото й прилагане ще бъде от полза не само за гражданите, не само за обществото, но и за съда, защото тя може наистина да допринесе за разтоварване на съдебната система\", е казала доц. Ковачева на конференцията. Като доказателство за своята теза омбудсманът е цитирала данни на Висшия съдебен съвет, според които над 740 000 иска в съдебната система са висящи. \"Това е огромен брой дела. Ако си поставим за цел може поне 20 процента от тях да бъдат решени чрез медиация. Това ще облекчи съдебната система, ще даде възможност на съдиите да отделят повече време за по-сложните казуси, ще въведе икономичен и бърз способ за решаване на спора, което ще облагодетелства всички участници\", е отбелязала Диана Ковачева. Тя е отбелязала, че Министерството на правосъдието трябва да поеме ангажимент за регулирането на дейността на медиаторите - регистър, контрол, обучение, дисциплинарна отговорност. А по отношение на въпроса за финансираното на първата задължителна обща среща омбудсманът е посочила, че е необходима държавна подкрепа. Омбудсманът се е ангажирала още, ако Министерството на правосъдието сформира работна група за обсъждане на мерките, да участва лично и заедно с експерти от институцията.", "date": "2019.09.25", "title": "Омбудсманът с препоръка за медиацията\nкъм министъра на правосъдието и ВСС"}
{"url": "https://www.24chasa.bg/novini/article/7674149", "text": "", "date": "2019.09.25", "title": "Затварят АМ \"Тракия\" към Бургас между 13-ти и 20-ти км за ремонт на виадукти"}
{"url": "https://www.24chasa.bg/novini/article/7674158", "text": "Президентът на САЩ Доналд Тръмп е поискал от украинския президент Володимир Зеленски в телефонен разговор през юли да разследва дали бившият вицепрезидент Джо Байдън е спрял разследване на компания, в която е работел синът му. Това показва публикуваната днес от администрацията на Тръмп стенограма на разговора, предадоха Ройтерс и Асошиейтед прес, цитирани от БТА.  \"Много се говори за сина на Байдън, че Байдън е спрял разследването на прокуратурата и много хора искат да разберат какво е станало, така че каквото можете да направите с генералния прокурор ще е чудесно. Байдън се хвалеше насам-натам, че е спрял разследването, така че ако можете да проучите нещата. На мен ми звучи ужасно\", казал Тръмп в този телефонен разговор от 25 юли според стенограмата от пет страници. Тръмп има предвид недоказани твърдения, че Байдън се е опитал да се намеси в разследване на украинската прокуратура на сина му Хънтър, отбелязва АП. Разговорът на Тръмп със Зеленски е споменат в жалба на анонимен разобличител срещу Тръмп от средата на август. Тя е основен елемент в обявеното вчера от председателката на Камарата на представителите Нанси Пелоси разследване, което да установи дали Тръмп подлежи на импийчмънт. Тръмп също така потвърди, че е наредил да се замрази отпускането на близо 400 милиона долара помощ за Украйна няколко дни преди телефонния разговор. Президентът на САЩ твърди, че това не е било нарушение. Тръмп днес пусна гневни туитове по повод разговора си със Зеленски и започнатото от демократите в Конгреса разследване дали да бъде отстранен от длъжност, предаде ДПА. \"Ще се извинят ли демократите, след като видят какво се е казало в разговора с украинския президент? Би трябвало. Това беше идеален разговор и ги свари неподготвени!\", туитна Тръмп. \"Няма президент в историята на тази страна, с когото да са се отнасяли толкова зле, колкото с мен. Демократите са парализирани от омраза и страх. Никаква работа не вършат. Не бива да се допусне това да се случи с друг президент. Лов на Вещици!\", написа Тръмп в друг туит.", "date": "2019.09.25", "title": "Белият дом публикува стенограмата, заради която искат да свалят Тръмп"}
{"url": "https://www.24chasa.bg/novini/article/7674170", "text": "\"Климатичната и екологичната криза отива отвъд партийната политика\", каза 16-годишната шведска екоактивистка на събитие в Ню Йорк по случай публикуването на доклада на свързаната с ООН Междуправителствена експертна група за климатичните промени, предава БТА. Грета подчерта, че \"нашият главен враг сега не са нашите политически опоненти, нашият главен враг е физиката\". \"Все още можем да поправим това, това все още е възможно. Но не и ако продължим както сега\", предупреди тя. В понеделник шведската тийнейджърка разкритикува гневно световните лидери, че не се борят срещу климатичните промени, в реч на срещата на високо равнище на ООН за климата.", "date": "2019.09.25", "title": "Грета Тунберг: Нашият главен враг е физиката"}
{"url": "https://www.24chasa.bg/novini/article/7674173", "text": "Фирмите за строителен надзор няма да могат да сключват договори за изпитвания в лаборатории на строителя или на свързани с него лица, когато упражняват строителен надзор на строеж, изпълняван от същия строител. Това предвиждат промените в Закона за устройство на територията, публикувани за обществено обсъждане. Целта на измененията е да се оптимизира контролът, който осъществява Дирекцията за национален строителен контрол върху инвестиционния строителен процес и участниците в него, съобщиха от регионалното министерство, оглавявано от министър Петя Аврамова.  Проемните предвиждат още възможността органите на ДНСК да извършват служебна проверка на комплексния доклад на консултанта, въз основа на който са одобрени инвестиционните проекти и е издадено разрешението за строеж. С предложените изменения се завишават и изискванията към лицата, които кандидатстват за получаване на удостоверение за оценяване на съответствието на инвестиционните проекти и/или упражняване на строителен надзор. Относно условията и реда за издаване на удостоверение за вписване в регистъра на консултантите се предвижда управителят на юридическото лице, кандидатстващо за издаване на удостоверение, да е техническо правоспособно лице по смисъла на ЗУТ. Предложено е членовете на органите на юридическото лице или едноличният търговец, както и наетите от тях физически лица да са специалисти със завършено висше образование с образователно-квалификационна степен \"магистър\", да притежават техническа правоспособност, да имат най-малко 7 години стаж по специалността и същите да не са допуснали или извършили повече от две нарушения по закона и нормативните актове по прилагането му през последните три години. С цел осъществяването на по-ефективен контрол относно дейността на консултантите и лицата, упражняващи строителен надзор, се предвижда промяна в броя и в срока на влезлите в сила наказателни постановления, въз основа на които се пристъпва към предсрочно прекратяване на действието на издадено удостоверение за оценяване на съответствието на инвестиционните проекти и/или упражняване на строителен надзор. Предвижда се действието на удостоверението да се прекратява преди изтичането на срока, за който е издадено при влезли в сила две наказателни постановления, като бъде обхванат по-голям период от време на недопускане и неизвършване на нарушения, а именно три години.До сега се допускаха три наказателни постановления за срок от две години. В законопроекта е залегнало и разширяване кръга на участниците в строителството, носещи административно-наказателна отговорност за нарушения на ЗУТ и подзаконовите нормативни актове по неговото прилагане, и обособяване на отделен състав за налагане на имуществени санкции на юридическите лица и едноличните търговци, респективно на глоби на физическите лица, с цел повишаване ефективността на упражняваната дейност и санкционните правомощия", "date": "2019.09.25", "title": "Фирмите за строителен надзор без право да сключват договори за изпитвания в лаборатории на строителя или на свързани с него лица"}
{"url": "https://www.24chasa.bg/novini/article/7674178", "text": "“Ще работя за запазване на пазара в “Младост” и на уличната регулация в района. Категорично се противопоставям на евентуална промяна в устройствения план на района и съм против премахването на пазара”, заяви Мария Илиева, кандидат за кмет на район “Младост” от местна коалиция ГЕРБ/СДС. Коментарът е по повод разпространена в публичното пространство информация за премахване на пазара, която предизвика недоволството на живеещите в района. Освен това се очаква те да излязат и на протест. Собственикът на частния имот в “Младост 1” е внесъл писмо с предложение за изграждане на 8-етажна сграда на мястото на пазара, показа проверка на “24 часа”. Това обаче е възможно само след промяна в устройствения план на района, която не може да се случи без обществено обсъждане. Преди повече от 2 месеца главният архитект на Столична община Здравко Здравков е поискал становище по целесъобразност от районната администрация на “Младост” по случая. Към момента обаче становище за отказ за премахване на пазара от районната администрация не е постъпило. “Моят въпрос е защо два месеца главният архитект на “Младост” Стефан Стефанов и временно изпълняващият длъжността кмет на района арх. Румен Русев не са дали становище по официалния ред, за да бъдат защитени интересите на хората”, пита Мария Илиева. ", "date": "2019.09.25", "title": "Мария Илиева: Ще работя да запазим пазара в “Младост”"}
{"url": "https://www.24chasa.bg/novini/article/7673660", "text": "Три хапчета виагра е изпил починалият български боксьор Боби Станчов преди злополучния мач срещу Ардит Муржа (Алб). Това разкри специално за \"България Днес\" супервайзерът на галавечерта в Шкодра (Алб) Алби Сора. 21-годишният софиянец рухна на ринга в събота вечер, без да получи тежък удар. Първоначалните прогнози са, че е получил инфаркт. Инцидентът се превърна в международен скандал, след като се разбра, че покойникът е използвал чуждо име, за да се бие. Алби Сора се позова на източник от полицията, която е направила обиск на вещите на Боби Станчов. \"Намерили са светлосини хапчета в неговата чанта и са ги изпратили за анализ - обясни супервайзерът. - В блистера е имало три празни места, а четвърото е било отворено с хапче вътре. Мениджърът Венцислав Георгиев казал на полицията, че медикаментът бил за лечение на зъби.\" Повече четете в", "date": "2019.09.25", "title": "Три виагри изпил починалият боксьор"}
{"url": "https://www.24chasa.bg/novini/article/7673704", "text": "Добричкият окръжен съд уважи исканията на Окръжната прокуратура и задържа под стража младежите, обвинени в грабеж, придружен с убийството на 41-годишен мъж В заседание на съда с определение 19-годишният Шенер Р. и съучастникът му Румен в грабежа, придружен с убийството на 41-годишния Диян Д., са с мярка за неотклонение „Задържане под стража“. Както информира пресслужбата на Апелативната прокуратура във Варна, новото, по-тежко обвинение / по член 199, ал. 2, т. 2, във връзка с член 198, ал. 1 от НК/ е било повдигнато преди ден. Наказанието за грабеж, придружен с убийство, извършено в съучастие, се наказва с лишаване от свобода от 15 до 20 години, доживотен затвор или доживотен затвор без замяна. Първоначално двамата младежи бяха обвинени в умишлено убийство по член 115 от НК. След убийството на Диян, който бил обявен за издирване от близките си на 12 септември тази година, двамата обвиняеми отнели златните му накити. Тежък златен ланец и няколко гривни с приблизително тегло около 90 грама са отнесли със себе си Шенер и Румен, след като изоставили тялото на Диян в землището на село Котленци. Златото било предадено в бижутерски магазин във Варна. За него били получени над 3000 лева, като една част от тях Шенер дал на Румен. Определенията на Добричкия окръжен съд, с които са взети най-тежките мерки за процесуална принуда на двамата обвиняеми – задържане под стража, подлежат на обжалване пред Апелативния съд във Варна.", "date": "2019.09.25", "title": "Затвор за убийците на Диян, чието тяло изхвърлили в землището на село Котленци"}
{"url": "https://www.24chasa.bg/novini/article/7673745", "text": "Д-р Любомир Досев /33 г./ е спасил шестима души от Монтана с инфаркт за ден, съобщиха от лечебното заведение в града, в което работи. Най-младият от пациентите е бил на 34 години, а най-възрастният - на 88. С иновативен инвазивен метод младият лекар и екипът му са спасили общо 14 души от Монтана с инфаркт за последните три дни, предаде БТА.  Случаите на инфаркт при все по-млади хора се дължат на липсата на първична профилактика, наднормено тегло, заседнал начин на живот, нездравословно хранене и тютюнопушене, обяви д-р Досев.", "date": "2019.09.25", "title": "Лекар е спасил шестима души с инфаркт в Монтана за ден"}
{"url": "https://www.24chasa.bg/novini/article/7673752", "text": "Петима са кандидатите за кмет на община Враца, регистрирани от партии и коалиции за местните избори на 27 октомври, съобщиха от Общинската избирателна комисия /ОИК/. Настоящият кмет на община Враца Калин Каменов ще участва в изборите за втори мандат като кандидат на ГЕРБ, а народният представител Красимир Богданов е кандидатурата на ВМРО- БНД. Петя Диковска е издигната за кандидат на партия \"Воля\". Искрен Дилов е кандидатурата на коалиция \"Ние, гражданите\", а Момчил Младенов е издигнат за кандидат за кмет от коалиция \"БСП за България\". Общо кандидатите за общински съветници във Враца са 253-ма, регистрирани от 11 партии, коалиции и инициативни комитети. С пълни листи от 37 кандидати на изборите ще се явят две партии и две коалиции, от които едната е местна. Двама са независимите кандидати за общински съветници, издигнати от инициативни комитети. Местни избори за кмет на кметство ще се произведат в 15 от 22 села в община Враца. Най-много - 6, са регистрираните кандидати за кмет на село Баница, а в село Девене кандидатът е само един.", "date": "2019.09.25", "title": "Петима са регистрираните кандидати за кмет на община Враца"}
{"url": "https://www.24chasa.bg/novini/article/7673763", "text": "Петролът поевтинява силно за втора поредна сесия на търговия, след като компанията \"Сауди Арамко\" заяви, че вече е възстановила своя производствен капацитет, който пострада сериозно в резултат на въздушните удари по две важни петролни съоръжения на 14-ти септември, предаде  Негативно влияние върху цените на петролните фючърси оказва и общото напрежение на световните капиталови пазари, както и доста острото изказване на Доналд Тръмп по отношение на търговските практики в Китай, което беше част от неговата реч, изнесена пред 74-та сесия на Общото събрание на ООН във вторник. То беше последвано от ответна реакция от страна на китайския външен министър Ван И, който обвини Съединените щати в кулоарите на срещата на ООН, че се опитват да спрат развитието на неговата страна, като заяви, че двете държави трябва да се придържат към принципите на ненамеса във вътрешните работи една на друга и да не се опитват да налагат волята си една на друга. Тази двустранна вербална атака поднови инвеститорските притеснения относно изхода от предстоящите търговски преговори САЩ-Китай в началото на октомври, като участниците на капиталовите пазари сякаш игнорират информация на агенция Синхуа, че Пекин е готов да купува повече американски селскостопански продукти, включително повече соя и свинско месо, като жест на добра воля преди подновяването на двустранните разговори. Според три източника на агенция Ройтерс, Саудитска Арабия вече е възстановила своя петролен производствен капаците от 11,3 млн. барела на ден. Петролното находище Хурайс на държавната компания \"Сауди Арамко\" вече добива 1,3 млн. барела на ден, а по-голямото находище Абкайк - 4,9 млн. барела дневно след като в началото на седмицата производството беше около 3 млн. барела на ден. Късно снощи пък Американският петролен институт (API) отчете увеличаване на петролните складови запаси в САЩ с 1,4 млн. барела за седмицата до 20-и септември при очаквания на финансовите пазари за понижение с 200 хил. барела. Всички това провокира ново понижение на петролните фючърси през днешната търговия с около 1,5% към двуседмични дъна, след като във вторник те поевтиняха с над 2%. Фючърсите на петрола брент с доставка през ноември се понижават с 1,51% към 62 долара за барел, а тези на американския лек суров петрол с доставка през ноември - с 1,4% към 56,40 долара за барел. По този начин и двата типа фючърси вече се търгуват в най-ниски нива 13-ти септември - само ден преди въздушните удари по \"Сауди Арамко\", които изстреляха за кратко петролните цени с близо 20% към 4-месечни върхове съответно около 70 долара и за барел и около 63,30 долара за барел.", "date": "2019.09.25", "title": "Петролът поевтинява, след като \"Сауди Арамко\" възстанови производството си"}
{"url": "https://www.24chasa.bg/novini/article/7673788", "text": "\"Днес ни напусна големият български поет и писател Любомир Левчев! Отиде си един творец, оставил трайна диря в нашия културен живот, носител на множество национални и международни литературни награди, автор с ценен принос в развитието на българската поезия и проза. Убедена съм, че Любомир Левчев завинаги ще живее чрез думите и стиховете, които ни остави! Поклон пред паметта му!\". Това написа председателят на Народното събрание Цвета Караянчева във фейсбук. Той е български поет и писател, народен деятел на изкуството и културата. Баща е на поета Владимир Левчев и на художничката Марта Левчева. Роден е на 29 април 1935 г. в Троян. Завършва гимназия в София и висше образование в Софийския университет „Климент Охридски“, специалност „Библиография и библиотекознание“ към Философско-историческия факултет. Първата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“.", "date": "2019.09.25", "title": "Караянчева за Левчев: Отиде си един творец, оставил трайна диря в нашия културен живот"}
{"url": "https://www.24chasa.bg/novini/article/7673100", "text": "Европейският лидер в онлайн кредитирането Credissimo въведе допълнителна мярка за сигурност на данните в имейл кореспонденцията с клиентите си, „заключвайки“ с уникална персонална парола прикачените файлове, съдържащи лични данни на клиента в договора за кредит, СЕФ и други. Това е поредна мярка, която компанията, която е сред най-бързо развиващите се FinTech структури в небанковия финансов сектор, въвежда за защита на данните на клиентите си. За достъп до съдържанието на договорите вече е необходимо да се въведе ЕГН-то на кредитоискателя. За да се отключат файловете, е необходимо пълно съвпадение между ЕГН-то от заявлението за кредит и ЕГН-то като парола. При всяко затваряне на файловете те се заключват автоматично със същата парола. Това гарантира на първо място идентификацията, както и по-доброто обслужване на клиентите. С въвеждането на изискването за парола компанията осигурява допълнителна сигурност и защита на личните данни, в случай, че някой достъпи файлове на клиентите. Новото изискване е част от постоянните подобрения на Credissimo за защита на данните по подразбиране, съгласно Регламент (ЕС) 2016/679 на Европейския парламент и на Съвета от 27 април 2016 година за защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/EО, Закон за защита на личните данни и друго приложимо законодателство. Целият процес по отпускане на заем от Credissimo е изцяло съобразен с изискванията на Закона за мерките срещу изпирането на пари (ЗМИП) и Правилника за прилагането на закона, приет като мярка за превенция на използването на финансовата система за целите на изпирането на пари и финансиране на тероризъм. През изминалата седмица Credissimo проведе и двудневно външно обучение от водещи експерти в областта на превенцията и противодействието на изпирането на пари и финансовите престъпления като част от инициативите на компанията за подобряване на клиентското обслужване и повишаване експертизата на служителите. Компанията за онлайн кредитиране Credissimo e лидер в небанковия финансов сектор в България. Credissimo е динамична високотехнологична компания и е една от най-бързо развиващите се финтек структури в небанковия финансов сектор. Кредитният модел на Credissimo е 100% онлайн, като заемите се одобряват моментално. С над 4 млн. потребители в България, Полша и Македония Credissimo е една от най-бързо развиващите се европейски FinTech структури. От 2019 г. компанията навлезе и на пазара в Колумбия.", "date": "2019.09.25", "title": "Credissimo с още една мярка за защита на личните данни"}
{"url": "https://www.24chasa.bg/novini/article/7673795", "text": "29-годишен е мъжът, който вчера загина в тежката катастрофа на АМ “Струма” в района на Мало Бучино. Той оставя вдовица и сираче, информира  .  Сигналът към Центъра за спешна медицинска помощ в София постъпва от телефон 112 в 19:02 ч. снощи, когато веднага са изпратени медицински екипи с три линейки. Близки на семейството разказаха, че по-рано на същото място катастрофира майка му, заради аквапланинг, който се образува на магистралата от падналия дъжд. Тя вика сина си, за да помогне с транспортирането на колата. Докато мъжът изчаква в колата си, е пометен от друг автомобил, който също попада в аквапланинг. Пристигналите медици от спешната помощ не успяват да спасят живота му. По същото време и на същото място при друга катастрофа мъж и жена са тежко пострадали. Мъжът е на 39 г. с множество травми. Жената е на 36 г. и е със съмнение за счупен таз. И двамата са откарани във ВМА.", "date": "2019.09.25", "title": "Майката на загиналия на \"Струма\" е катастрофирала на същото място по-рано"}
{"url": "https://www.24chasa.bg/novini/article/7673794", "text": "Отложено бе делото за преместването на черногореца Будимир Куйович от общежитието в Казичене на по-тежък режим в Софийския затвор. Решението е на Софийския градски съд и бе взето преди минути. Искането за трансфер на Куйович е направено от шефа на Софийския затвор. Поводът - наркобосът бе хванат да кара с фалшива книжка, докато бе в отпуска от затвора заради добро поведение. Днес съдът отложи делото, тъй като Куйович е завел дело срещу наказанието си.", "date": "2019.09.25", "title": "Отложиха делото за преместването на Куйович на по-тежък режим в затвора"}
{"url": "https://www.24chasa.bg/novini/article/7673797", "text": "Съдии и служители от Районен съд-Балчик, отбелязват 140-годишнината от създаването на Търновската конституция с изготвяне на препис на действащата Конституция на Република България. В кампанията се включват също прокурори и служители от Районната прокуратура. На 30 септември 2019 г., когато е Денят на отворени врати на Районния съд, ще участват и ученици от средно училище „Христо Ботев“ в града. Младежите ще препишат на ръка текстовете от глава шеста „Съдебна власт“ на Конституцията на Република България. Участието им ще допринесе за повишаване на правната грамотност и култура на учениците, тяхното познание за съдебната власт и за значението на закона за регулиране на отношенията в държавата – казват от съда. Инициативата се осъществява и в рамките на образователната програма „Съдебната власт – информиран избор и гражданско доверие. Отворени съдилища и прокуратури“ на Висшия съдебен съвет, по която Районният съд – Балчик, работи от 2015 г. Текстовете от Конституцията се преписват на ръка на специално подготвени листи, като в поле в страни всеки участник отбелязва своето име. Изготвеният препис ще бъде подвързан и съхранен в специално място в Районния съд, достъпно за посетителите в съдебната институция. Кампанията , за да се препишат текстове на Конституцията,. се реализира в периода 18 септември – 8 октомври в сградата на Съдебната палата в Балчик.", "date": "2019.09.25", "title": "В Районния съд в Балчик преписват Конституцията"}
{"url": "https://www.24chasa.bg/novini/article/7672857", "text": "Дзиуджайгоу, живописна местност в провинция Съчуан и част от Световното природно наследство на ЮНЕСКО, ще бъде отворена отново за посетители този петък, предаде  . Природната забележителност пострада тежко при земетресението със сила 7.0 по Рихтер през 2017 г. Билети ще бъдат продавани само онлайн, информира местната управа. До 5000 билета ще бъдат предлагани дневно на цена от 169 юана в натоварения сезон от 1 април до 15 ноември, и 80 юана за сезона от 16 ноември до 31 март. Дзиуджайгоу (Jiuzhaigou), в превод „долината на деветте селища\", е особено известна с общо 108-те си прозрачни и кристално чисти планински езера, както и местната тибетска и цян култури. 25 души загинаха при земетресението на 8 август 2017 г, други 493 бяха ранени. Местността също пострада, някои от ключовите забележителности бяха разрушени.", "date": "2019.09.25", "title": "Красивата забележителност Дзиуджайгоу отваря отново врати след земетресението от 2017 г."}
{"url": "https://www.24chasa.bg/novini/article/7673804", "text": "„До края на седмицата очаквам да имаме повече информация от полицията по безпрецедентния случай със загиналия български боксьор Борис Станчев, който участва на състезание под чуждо име”. Това заяви спортният министър Красен Кралев пред депутати от парламентарната комисия по въпросите на децата, младежта и спорта, предаде БГНЕС. Кралев заяви пред депутатите, че заради скандалния случай ще бъде отнет лицензът на мениджъра на загиналия боксьор. Кралев информира, че се работи по различни версии, сред които и че са открити пакети виагра в якето на спортиста. Тепърва разследващите ще проучват дали мениджърът е давал забранени медикаменти. Непрекъснат контакт по случая се води между спортно министерство и Българския професионален боксов съюз. Спортният министър съобщи още, че се разследва дали има и замесено медицинско лице, както и кой се е явявал на предварителните медицински прегледи преди самото състезание в Албания. Станчев получи фатален удар по време на мач в категория „перо” в град Шкодра. Стана ясно, че той е имал забрана да се състезава и поради това е участвал с фалшива самоличност под името на своя втори братовчед Исус Величков. Заради това спортният министър настоя да се подведе под наказателна отговорност и самият Величков. От Боксовия съюз заявиха, че не са знаели за подменената самоличност на Станчев", "date": "2019.09.25", "title": "Кралев: Ще бъде отнет лицензът на мениджъра на загиналия боксьор"}
{"url": "https://www.24chasa.bg/novini/article/7673810", "text": "За кметския пост в община Разград на предстоящите местни избори ще се надпреварват шестима кандидати, съобщи председателят на Общинската избирателна комисия Ралица Костова-Цветанова. За втори мандат ще се бори досегашният кмет от ГЕРБ д-р Валентин Василев. Кандидатът на БСП е народният представител и допреди четири години - кмет на община Разград два мандата и половина, Денчо Бояджиев. ДПС залага на общинския председател на движението д-р Левент Апти. За доверието на избирателите ще се надпреварва и Мирослав Грънчаров, кандидат на Коалицията \"Демократична България-обединение (Да, България, ДСБ, Зелено движение)(Съюз на демократичните сили, Движение България на гражданите)\". В изборната надпревара влиза още Калоян Монев, издигнат от Коалицията \"ВМРО-БНД (АБВ, МИР, ПБС, ВМРО-БНД)\". Кандидатът за кмет на Разград от \"Национален фронт за спасение на България\" е Георги Димитров. Листи за общински съветници са регистрирали осем партии, две коалиции и две местни коалиции. Кандидатите за общински съветници са общо 243-ма. Те ще се борят за 33-те места в Общинския съвет.", "date": "2019.09.25", "title": "Шестима са кандидатите за кметския пост в община Разград"}
{"url": "https://www.24chasa.bg/novini/article/7673815", "text": "Броят на двойките, живеещи без брак в САЩ, се е утроил за две десетилетия, защото обществото все повече приема тази практика, съобщи Асошиейтед прес, цитирана от БТА.  През 1996 г. двойките, живеещи без брак, са били почти шест милиона, а през 2018 г. - 19,1 млн. Общо обаче те са много по-малко от сключилите брак, които през 2018 г. са били 127 милиона. Партньорите, живеещи без брак, са по-възрастни, с по-добро образование, по-високи заплати и по-разнородни расово, отколкото в миналото. Увеличаването на съжителството отразява факта, че хората все повече го приемат за нормално, каза Бенджамин Гърънц от американското статистическо бюро. Хората с малки доходи и по-ниско образование обаче гледат на него и като алтернатива на брака. Данните са от преброяването на населението в САЩ.", "date": "2019.09.25", "title": "Броят на двойките, живеещи без брак в САЩ, се е утроил за две десетилетия"}
{"url": "https://www.24chasa.bg/novini/article/7673826", "text": "Районният съд в Лом е осъдил на година затвор, условно, Ц.К.Ц /24 г./ от крайдунавския град, който бил заловен в Германия да кара с фалшива българска шофьорска книжка, съобщиха от Окръжната прокуратура в Монтана. Присъдата е постановена след постигнато споразумение между подсъдимия и прокуратурата, и е под минимално предвидената за такова престъпление. Тя влиза в сила веднага и не подлежи на обжалване, уточниха от прокуратурата в Монтана. При проверка в град Хаген, Германия, на 2 януари т.г. Ц.К.Ц. представил свидетелство за правоуправление, издадено на друг човек от ОД на МВР в Ловеч. На документа фигурирали чуждите имена, а върху снимката била наложена тази на Ц.К.Ц. Полицаите се усъмнили и проверили документа, който се оказал фалшив, и задържали нарушителя.", "date": "2019.09.25", "title": "Съдът в Лом осъди шофьор, карал автомобил в Германия с фалшива книжка"}
{"url": "https://www.24chasa.bg/novini/article/7673848", "text": "Собствени проблеми, като дълга от 1,6 милиарда британски лири (2 милиарда долара), попречиха на компанията да реагира на промените. Всички тези неблагоприятни обстоятелство накараха 178-годишната компания да обяви прекратяване на дейността си рано в понеделник, създавайки неприятности на стотици хиляди туристи. Според анализатори Thomas Cook, който беше начело на започналия в средата на 80-те бума на пакетните почивки, реагира прекалено бавно на отказа на потребителите да купуват пътешествията си от физически офиси. Компанията бе изпреварена от онлайн платформи като Airbnb и компании за резервации през интернет, които могат отделно да предлагат или да комбинират хотел, кола под наем и самолетен превоз. Това оказва натиск върху цените чрез сравненията при пазаруването. Компанията има затруднения да се адаптира към променящата се среда за организиране на пътуванията и отдаването под наем, каза Майкъл Хюсън, главен анализатор на пазара в CMC Markets UK. Компанията навлезе в онлайн бизнеса, като 48% от резервациите й са направени през интернет към миналата година. Тя обаче не действа достатъчно бързо. Онлайн конкурентите й в същото време не трябва да покриват разходи по 200 хотела, 500 туристически агенции и 105 самолета, които тя притежава, а действат като посредници. Феликс Колбек, шеф на отдела за туризъм в Университета за приложни науки в Мюнхен, каза, че класическият бизнес модел при туристическите агенции и туроператорите, който бе много силен десетилетия наред във Великобритания, \"от известно време е отживелица\". Колбек коментира, че при сегашната ситуация, \"ако като туристическа компания нямаш екслузивен достъп до определени капацитети, хотелски съоръжения, курорти или пазари, за да можеш да ги предлагаш на по-високи цени, имаш трудности\". Главният изпълнителен директор Питър Фанкхаузер води компанията в тази посока, но се натъкна на проблеми, заради несигурността около Брекзит и по-слабата британска лира. Не само Thomas Cook Group PLC се сблъсква с такъв натиск. Конкурентът й TUI Group AG с централа в Хановер, пренасочи акцента в дейността си от туристическите оператори към собствени круизи и хотели. Други фактори обаче атакуват британската туристическа компания. Представители на компанията посочват несигурността около Брекзит, която е свързана както с притесненията на потребителите за последиците върху финансите им, така и определения момент за напускане на ЕС, като се има предвид неизпълненият срок 31 март, който тази година съвпадна точно с подготовката за натоварения туристически период за Великден. Туристическите агенции трябваше да определят насоки какво ще се случи при Брекзит без споразумение с ЕС. Същевременно заради Брекзит британската лира поевтиня и покупателната способност на британските туристи намаля. След 2010 година Арабската пролет охлади желанието за пътувания На любими за британците страни като Египет и Тунис. Туристическите компании се пренасочиха към Западното Средиземноморие като испанските Канарски острови, но търсенето и за тези дестинации отслабна. Репутацията на компанията пострада след смъртта през 2006 на двама клиенти на Корфу, Гърция, в следствие на отравяне с въглероден оксид. Делото се влачи с години, а съдебен следовател постанови, че Thomas Cook е \"нарушил задължението да се отстояват интересите на клиента\". Докато компанията полага усилия да реформира бизнеса си в съответствие с новата среда и да намали разходите, тя бе ударена от необичайно топло лято през 2018 година, което според туроператора е накарало туристите от Великобритания и Скандинавия да се откажат от плановете да заминат за по-топли страни. В случая с туристите, които са взимали решение за пътуване в последния момент, се оказало, че пазарът за пътувания тип last minute е изключително конкурентен що се отнася до цените. \"Групата, подобно на конкурентите си, е засегната от комбинация от неблагоприятни условия - от политически вълнения и тероризъм в някои от най-популярните й дестинации до необичайни климатични модели, заради които туристите се отказват от пътувания, а освен това несигурността около Брекзита, заради който британската лира поевтиня, отказвайки клиентите от резервации на почивки, отбеляза Хелал Миах, инвестиционен анализатор в The Share Centre. Големите дългове стесняват възможностите на компанията за маневриране. \"Макар и другите туристически компании да са засегнати от същите фактори дългът на Thomas Cook е различният фактор\", каза Миах.", "date": "2019.09.25", "title": "Неблагоприятно стечение на обстоятелствата - промени, дълг и Брекзит, потопи Thomas Cook"}
{"url": "https://www.24chasa.bg/novini/article/7673435", "text": "На въпрос дали президентът на САЩ Доналд Тръмп му е оказал натиск по време на телефонния им разговор през юли украинският президент Володимир Зеленски отговори, че натиск може да му оказва единствено неговият шестгодишен син, предаде Ройтерс. Вчера демократи в Камарата на представителите във Вашингтон започнаха официално разследване дали да бъде разкрита процедура по отстраняването на президента. Те го обвиняват, че е поискал от Украйна съдействие, за да бъде опетнен Джо Байдън, един от претендентите за номинацията на демократите за президентските избори догодина. Тръмп окачестви като лов на вещици разследването в Конгреса, предаде БТА. \"Никой не може да ми оказва натиск, защото аз съм президент на независима държава\", заяви Зеленски пред репортери в Ню Йорк преди срещата си с Тръмп. \"Впрочем единственият човек, която може да ми окаже натиск е моят син, който е на шест години\", каза той. Изявлението му бе излъчено тази сутрин от руската телевизия \"Россия-24\".", "date": "2019.09.25", "title": "Володимир Зеленски: Никой не може да ми оказва натиск освен шестгодишният ми син"}
{"url": "https://www.24chasa.bg/novini/article/7673446", "text": "Водач на лек автомобил е с фрактура след удар в крайпътно дърво при произшествие на пътя между селата Септемврийци и Белгун – съобщават от Областната дирекция на МВР-Добрич. Сигналът е подаден от преминаващ гражданин на 24 септември, чрез номер 112. На място е установено, че лек автомобил „БМВ” с добричка регистрация, управляван от 19-годишен неправоспособен водач от село Белгун, напуска пътното платно вдясно по посоката си на движение и се блъска в крайпътно дърво. Водачът е отведен в Центъра за спешна медицинска помощ в Добрич, където е установена фрактура на долен ляв крайник, без опасност за живота. Изпробван е за употреба на алкохол с техническо. средство, като уредът е отчел отрицателен резултат.", "date": "2019.09.25", "title": "Неправоспособен шофьор заби колата си в крайпътно дърво"}
{"url": "https://www.24chasa.bg/novini/article/7672878", "text": "Днес новото международното летище „Дасин\" в Пекин бе официално открито и започна да обслужва полети, предаде   Така, заедно със старото китайската столица вече разполага с въздушна транспортна система на световно ниво, способна да обслужва ефективно и безпроблемно огромния поток от пътници. Очаква се също международното летище „Дасин\" да се превърне в нов двигател за координирано развитие на района Пекин – Тиендзин – Хъбей. Летище „Дасин\" се намира между пекинската община Дасин и град Ланфан в провинция Хъбей. Инвестицията в изграждането му бе 450 милиарда юана. От него ще се осъществяват полети до 112 дестинации по цял свят, а през него да минават годишно около 100 милиона души. Самолетите, които ще излитат и кацат на „Дасин\" ще бъдат около 800 000. До момента 7 китайски и 8 чуждестранни авиокомпании вече имат представителства на летището.", "date": "2019.09.25", "title": "Новото пекинско летище „Дасин\" бе официално открито"}
{"url": "https://www.24chasa.bg/novini/article/7673455", "text": "Златко Софрониев Живков МК „СДС /ГЕРБ, БНД, ВМРО-БНД и ЗНС/” Любомир Тодоров Иванов „ВОЛЯ (ЗЕМЕДЕЛСКИ СЪЮЗ „АЛЕКСАНДЪР СТАМБОЛИЙСКИ”) Николай Георгиев Николов НАЦИОНАЛЕН ФРОНТ ЗА СПАСЕНИЕ НА БЪЛГАРИЯ Митко Стоянов Стоянов коалиция „Ние, Гражданите“ ИЛИЯ ЗАМФИРОВ ИЛИЕВ БСП ЗА БЪЛГАРИЯ Найден Валентинов Найденов ВЪЗРАЖДАНЕ", "date": "2019.09.25", "title": "Шестима в битката за кмет на Монтана"}
{"url": "https://www.24chasa.bg/novini/article/7673467", "text": "\"Скърбя дълбоко за смъртта на Любомир Левчев. Днес България загуби един изключителен творец и интелектуалец!\" Това заяви председателят на парламентарната Комисия по културата и медиите Вежди Рашидов. \"С Левчев ме свързваше дългогодишно близко приятелство, което ще помня винаги. Талантът му бе ярък и неповторим, той самият с дарбата си бе цяла една епоха. Отиде си големият, незабравимият Любомир Левчев! Дълбок поклон пред светлата му памет!, с тъга казва Рашидов.", "date": "2019.09.25", "title": "Вежди Рашидов: България загуби един изключителен творец"}
{"url": "https://www.24chasa.bg/novini/article/7673480", "text": "Столицата на Австралия Канбера ще легализира притежанието, употребата и отглеждане на малки количества канабис след днешния вот по въпроса, предадоха Ройтерс и БНР. Депутатите в Австралийската столична територия одобриха закон, който позволява на жителите над 18-годишна възраст да притежават до 50 грама канабис на човек и максимум до 4 растения на домакинство за лична употреба. Новият закон в влиза в сила на 31 януари 2020 г. Канабисът остава забранена субстанция според австралийския федерален закон и новото законодателство е в противоречие с националното, според което притежанието на марихуана е забранено. Съседна Нова Зеландия ще проведе референдум по въпроса за легализирането на марихуана за лична употреба следващата година.", "date": "2019.09.25", "title": "Канбера легализира марихуаната за лична употреба"}
{"url": "https://www.24chasa.bg/novini/article/7673346", "text": "Роден е на 29 април 1935 г. в Троян. Завършва гимназия в София и висше образование в Софийския университет „Климент Охридски“, специалност „Библиография и библиотекознание“ към Философско-историческия факултет. Първата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“. Работи в Радио София и вестник „Литературен фронт“. От 1972 до 1975 г. е заместник-председател на НС на ОФ. По-късно е първи заместник-председател на Комитета за култура. Председател на Съюза на българските писатели от 1979 до 1988 г. Левчев е част от близкото обкръжение на Тодор Живков, известно като „ловната дружинка“ и действащо като неформален съветнически щаб.                                                               ", "date": "2019.09.25", "title": "Вижте Любомир Левчев през годините (Снимки)"}
{"url": "https://www.24chasa.bg/novini/article/7673518", "text": "„Благодаря ви, че служите на България. Вие – хората, отдали целия си живот на родината, сте нашият пример за родолюбие. Вие доказвате, че морал, чест и достойнство, отговорност и обич към България са изконни човешки ценности, а не са само красиви думи, които пълнят лозунгите и речите на политиците.“ С тези думи Илияна Йотова приветства присъстващите. „Благодарение на всички вас нашето поколение гради бъдещето си в мир. Но светът отдавна не е бил толкова тревожен и опасен и не бива да забравяме, че за мира трябва да работим всеки ден – така, както вие ни завещахте“, изтъкна вицепрезидентът, цитирана от прессекретариата на президента. Вицепрезидентът Йотова увери, че с президента Радев ще продължат да бъдат гласът на хората, както обещаха преди три години. „Продължаваме да отстояваме националните интереси, да градим силна държава със силни институции, които работят за хората“, посочи Илияна Йотова. В приветствието си вицепрезидентът подчерта, че България трябва да има самочувствието на силна и суверенна държава, която отстоява своите позиции. „Иска ми се ние, съвременните политици и хората на държавни постове, да имаме поне частица от самочувствието, смелостта и волята на дедите ни отпреди 111 години, които се противопоставиха на Великите сили и отстояха независима България“, заяви Илияна Йотова. По думите на вицепрезидента българите сме успешни винаги когато сме единни. „Нека да превъзмогнем разделението и работим за една голяма кауза – модерна и просперираща държава, с достоен живот за всеки“, призова вицепрезидентът Йотова.  ", "date": "2019.09.25", "title": "Илияна Йотова връчи почетни плакети на столетници ветерани от войните (Снимки)"}
{"url": "https://www.24chasa.bg/novini/article/7673498", "text": "Два турски изтребителя Ф-16 днес извършиха полети над територията на изток от река Ефрат в Сирия, съобщи турското министерство на отбраната, цитирано от телевизия СиЕнЕн-Тюрк. Два изтребителя Ф-16 днес извършиха полети в сирийското въздушно пространство от 10 до 12 ч. в рамките на операция \"Естествена решителност\", се казва в съобщение на министерството на отбраната, предава БТА. Вчера турски изтребители също извършиха полети над района на изток от р. Ефрат. Анкара в последно време предупреждаваше многократно, че може да предприеме военна операция на изток от р. Ефрат.", "date": "2019.09.25", "title": "Турски изтребители прелетяха над р. Ефрат в Сирия"}
{"url": "https://www.24chasa.bg/novini/article/7673520", "text": "Три години лишаване от свобода при строг режим ще изтърпи рецидивист за извършени домови кражби във Велико Търново, съобщиха от Апелативната прокуратура. Наказанието е наложено след ободрено от съда споразумение, постигнато с Районна прокуратурата – Велико Търново. Споразумението има последици на влязла в сила присъда. По искане на прокуратура, извършителят е с взета мярка за неотклонение „задържане под стража“ и се намира в затвора, където предстои да изтърпи наказанието си. В. К. е осъден за това, че в периода от 10:00ч. до 13:00ч. на 12.06.2019 г., в гр. Велико Търново, при условията на продължавано престъпление, чрез използване на техническо средство и счупване на секретни патрони на брави на входни врати, направил опит да отнеме и отнел от владението на различни собственици пари и златни накити на обща стойност 2500 лева. Кражбата представлява опасен рецидив, уточняват от прокуратурата.", "date": "2019.09.25", "title": "Три години строг затвор за домови крадец,\nразбил два апартамента във Велико Търново"}
{"url": "https://www.24chasa.bg/novini/article/7673519", "text": "Турските пътни полицаи следят за тютюнев дим в автомобилите и глобяват както водачите, така и пътниците, нарушили забраната за тютюнопушене в превозните средства, съобщава турската частна телевизия СиЕнЕн-Тюрк. При извършени пътни проверки в окръзите Аксарай, Бурса, Текирдаг, Маниса, Мугла и др. са били наложени глоби от по 153 турски лири както на водачи, така и на пътници, които пушели, предава БТА. Камерите по пътищата също следят за пушачи в колите. Миналата седмица на заседание на изпълнителния комитет на управляващата Партия на справедливостта и развитието (ПСР) турският президент се оплака от практиката за тютюнопушене в пътното движение, напомня турската редакция на агенция \"Спутник\". \"Заедно с Фахреттин Алтун (ръководителя на Дирекцията по комуникации в турското президентство, бел.ред.) на път за едно предаване видях в трафика кола. В нея имаше деца, а баща им пушеше на шофьорската седалка. Не може такова нещо. Защо не им се налагат глоби? Трябва цигарите да бъдат напълно забранени в частните автомобили\", каза тогава той.", "date": "2019.09.25", "title": "Глоби за пушачи в превозните средства в Турция"}
{"url": "https://www.24chasa.bg/novini/article/7673529", "text": "Районна прокуратура – Плевен внесе в съда обвинителен акт срещу шофьор, блъснал дете на пешеходна пътека. Обвинението срещу Д.С. е за това, че на 26.10.2017 г. в гр. Плевен, при управляване на лек автомобил \"Хонда\", на пешеходна пътека, нарушил правилата за движение по пътищата /като не бил внимателен и предпазлив към уязвимите участници в движението, каквито са пешеходците и не пропуснал стъпилите на пешеходната пътека или преминаващите по нея пешеходци, като намали скоростта или спре/ и по непредпазливост причинил на 9-годишно дете средна телесна повреда - престъпление по чл. 343, ал. 3, б. \"а\", пр. първо, в вр. ал. 1, вр. чл.342 ал.1 от НК. Това съобщиха от прокуратурата. Обвиняемият управлявал лек автомобил по ул. Х. Димитър в град Плевен в посока кръстовище с ул. Лозенград, като преминал покрай автобусна спирка. В уширението на автобусната спирка имало паркиран лек автомобил в непосредствена близост към начертаната на платното пешеходна пътека тип „Зебра“. На южния тротоар бил поставен пътен знак Б3 „ Път с предимство“ и указателна табела „Тролейбус„. Въпреки това обвиняемият продължил да се движи със скорост над разрешената за населеното място - 52,3 км/ч, като не съобразил избраната скорост с пътна обстановка. По същото време, от дясна страна на посока на движение на автомобила, 9-годишно дете предприело тичайки пресичане по пешеходната пътека. Обвиняемият възприел движението на пешеходката, завъртял волана на автомобила наляво и задействал спирачната система, но въпреки това настъпил удар с предната част на автомобила и тялото на момичето. Предстои насрочване на делото за разглеждане от съда.", "date": "2019.09.25", "title": "Обвиняват шофьор, блъснал дете на пешеходна пътека в Плевен"}
{"url": "https://www.24chasa.bg/novini/article/7673547", "text": "За кметския пост в Търговище ще се състезават четирима кандидати. В 31 села на общината ще се проведат избори за кмет на населеното място, каза за БТА председателят на Общинската избирателна комисия /ОИК/ адвокат Младен Балуков. В надпреварата за кмет на Търговище влизат досегашният Дарин Димитров, издигнат от партия ГЕРБ; Рая Матева - от Местна коалиция \"БСП за България и АБВ\" - досега заместник-кмет на общината; Хамди Илиязов от ДПС - областен лидер на партията и Почетен гражданин на Търговище и Светлин Бонев - кандидат на коалиция \"Ние, гражданите\" - бивш областен управител на Търговище в периода /2014 - 2017 г./ За изборите на 27 октомври в ОИК са се регистрирали общо 63-ма кандидати за кметове на кметства. Кандидатите за общински съветници са 184. Те са издигнати от 13 партии и коалиции, един от тях е от Инициативен комитет, обобщи Балуков. Избори за кмет на населено място ще се произведат в 31 села от Търговищка община. В десет от тях кандидатът е само един. Кандидатите за поста в селата Надарево и Макариополско са издигнати от инициативни комитети. В община Търговище ще бъдат сформирани 105 секционни избирателни комисии. В ОИК имат готовност за назначаване и на подвижна, ако в законния срок бъдат подадени заявления.", "date": "2019.09.25", "title": "За кмет в Търговище ще се състезават четирима кандидати"}
{"url": "https://www.24chasa.bg/novini/article/7673548", "text": "Британската Камара на общините се събра днес на заседание, след като вчера Върховният съд постанови, че разпускането й от премиера Борис Джонсън е незаконно, предаде Франс прес. Джонсън ще говори по-късно днес пред депутатите и ще коментира съдебното решение, с което не е съгласен, каза негова говорителка, цитирана от Ройтерс. Тя потвърди решимостта на британския премиер страната да излезе от Европейския съюз на 31 октомври, както е планирано, предава БТА.", "date": "2019.09.25", "title": "Британските общини заседават, след като съдът постанови, че разпускането им от Джонсън е незаконно"}
{"url": "https://www.24chasa.bg/novini/article/7673540", "text": "КНСБ подписа днес споразумение за сътрудничество с кмета на Благоевград д-р Атанас Камбитов. \"Приемам подписването на този важен документ като висока оценка за работата на община Благоевград през всичките тези години. Положихме много усилия за решаването на всички възникнали проблеми. Проблеми винаги има, но големият въпрос е да се намери решение за тях, а ние успявахме да направим точно това\", заяви кметът на община Благоевград д-р Атанас Камбитов. Вицепрезидентът на КНСБ Пламен Нанков, разкри, че подобни споразумения не са обичайна практика на синдиката. \"Ние няма как да не оценим модела на диалог и решаването на проблемите на местните общности. Ние се допитахме във всеки град до нашите членове доколко са доволни от местната власт и на тази база да сключат такова споразумение. Тяхната оценка за г-н Камбитов е положителна и те желаят да продължат подобна форма на сътрудничество, за да помагаме заедно на хората в Благоевград. Вярвам, че това няма да остане лист хартия с два подписа. След изборите имаме конкретни работни срещи за решаването на проблемите\", сподели Пламен Нанков, вицепрезидент на КНСБ. В споразумението са заложени специфичните искания на местните синдикални общности и то представлява една своеобразна пътна карта за развитието на отношенията и през следващия кметски мандат. Вр.и.д. областен координатор на КНСБ - Силвия Христова, благодари на кмета Камбитов за добрата работа досега, подписани са колективни договори в образованието и здравеопазването. Очаква се такива да се подпишат и в сферата на културата и социалните дейности. Основните акценти в споразумението са повишаване на заетостта чрез разкриването на нови работни места, социалният диалог на регионално равнище и защитата на фундаменталните права на работното място, борбата с бедността и създаването на условия за социално включване, развитието на човешките ресурси в региона, реформирането и развитието на образованието и здравеопазването.", "date": "2019.09.25", "title": "КНСБ подписа споразумение с кмета Атанас Камбитов за бъдещо сътрудничество"}
{"url": "https://www.24chasa.bg/novini/article/7673555", "text": "Младата шведска екоактивистка Грета Тунберг, икона на борбата срещу климатичните промени, бе удостоена днес с наградата \"Райт Лайвлихуд\", известна като Алтернативна Нобелова награда и връчвана ежегодно от шведска частна фондация, предадоха Франс прес и БТА. 16-годишното момиче получава това отличие като \"вдъхновител и носител на политическите искания в полза на спешни действия за климата, съобразени с научните данни\", се казва в комюнике на фондацията. Тунберг е мощен глас на младото поколение, което ще се сблъска с последиците от днешната неспособност на политиците да спрат климатичните промени. Решимостта й да не се примирява с надвисналата климатична катастрофа вдъхнови милиони нейни връстници също да надигнат глас и да настояват за незабавни мерки за климата, отбелязва журито, цитирано от ТАСС. Същата награда получава и правозащитничката от Сахара Аминату Хайдар заради участието си в битката за самоопределение на населението в Западна Сахара. Адвокатката Го Цзянмей става носител на наградата за своята \"новаторска и упорита дейност в защита на правата на жените в Китай\". Сдружението \"Яномами Хутукара\" и говорителят му Дави Копенава получават отличието \"за мъжество и решимост в борбата за защита на горите и биоразнообразието в Амазония, земите и културата на коренните народи\". Наградата \"Райт Лайвлихуд\" е създадена през 1980 г. от шведския филантроп с германски произход Якоб фон Юкскюл, който става депутат от групата на Зелените в Европейския парламент след отказа на фондация \"Нобел\" да създаде награда за екология и развитие. Призът се присъжда всяка година на личности, организации и представители на обществени движения, които работят за решаване на най-острите проблеми на човечеството. Тази година за наградата бяха предложени 142 кандидатури от 59 страни, посочва ДПА.", "date": "2019.09.25", "title": "Грета Тунберг получи \"алтернативен Нобел\""}
{"url": "https://www.24chasa.bg/novini/article/7673029", "text": "1464 са общо кандидатите в София за общински съветници, кмет на града, кметове на райони и на кметства. Това съобщиха за “24 часа” от Общинската избирателна комисия в София. Общо 1010 са кандидатите, които ще се борят за 61 места в Столичния общински съвет. Кандидатите за кмет на София са 19, след като ОИК отказа да регистрира Десислава Иванчева заради неспазване на крайния срок за подаване на документи. 342-ма ще се борят за районни кметове в 24-те столични района. 93 пък са кандидатите за кметове на кметства. Общият брой на независимите кандидати за всички видове избори в София е 34. На 27 октомври в София ще се гласува с 3 бюлетини - за кмет на града, за общински съветници и за кмет на район, а в по-големите села ще се пуска и четвърта бюлетина - за кмет на кметство.", "date": "2019.09.25", "title": "1464 кандидати за общински съветници и кметове в София"}
{"url": "https://www.24chasa.bg/novini/article/7673062", "text": "Френският президент Еманюел Макрон, който втвърди тона си за имиграцията, заяви, че \"Франция не може да приема всички, ако иска да ги приема както трябва\", предаде Франс прес. Това става няколко дни преди дебати в парламента по този въпрос, отбелязва агенцията. \"За да приемаме всички достойно и занапред, не бива да сме прекалено примамлива страна\", добави той в излъчено днес интервю за радио \"Европа 1\", записано в Ню Йорк, предава БТА. Преди дебатите за миграцията, насрочени за 30 септември в долната и за 2 октомври - в горната камара на парламента, Макрон настоя французите да бъдат \"хуманни\", да действат \"ефикасно\" и да намерят нови подходи към ситуацията с имигрантите. \"Ще е грешно да кажем, че миграционният въпрос е някакво табу или примерно, че можем да го поставяме само в случай на кризи\", каза френският лидер. Макрон призна, че поради недостатъчно сътрудничество в Европа и \"провал\" на опитите за отвеждане на мигрантите обратно до границата броят на кандидатите за убежище значително е нараснал. Миналата година броят на искащите убежище във Франция е нараснал с 23 на сто; те са по-специално от Албания и Грузия, чиито молби според властите са до голяма степен необосновани, добавя АФП.", "date": "2019.09.25", "title": "Макрон: Франция не може да приема всички мигранти, ако иска да им осигурява добър прием"}
{"url": "https://www.24chasa.bg/novini/article/7673071", "text": "Девет са регистрираните кандидати да заемат кметския стол в Каварна, съобщават от Общинската избирателна комисия. По реда на регистрацията им в законово установения срок това са: Миглен Манолов, издигнат от Движение ВОЛЯ, Йордан Стоянов, кандидат на Местна коалиция ГЕРБ (СДС), независимият кандидат Милена Бончева, Дарина Маринова, издигната от Местна коалиция \"АТАКА\" (ПП АБВ, ПП АТАКА), Елена Балтаджиева от политическа партия ВМРО - Българско национално движение, досегашният председател на общинския съвет в морския град Красимир Кръстев, издигнат от Национален фронт за спасение на България, кандидатът на Движение 21 Веселина Енчева, Димитър Стойчев от коалиция \"Ние, Гражданите\" и досегашният кмет на общината Нина Ставрева - кандидат на коалиция \"БСП за България\", предаде БТА.  Девет са политическите сили, които издигат свои листи за общински съветници. В три населени места ще се проведат избори за кмет на кметство. В най-голямото село на община Каварна, Българево и в Септемврийци ще се състезават по четирима кандидати, а в Белгун - двама.", "date": "2019.09.25", "title": "Девет души се кандидатират за кмет на община Каварна"}
{"url": "https://www.24chasa.bg/novini/article/7672832", "text": "Китайските читатели, които преминаха към електронните книги и онлайн пазаруването, отново се връщат в традиционните книжарници, които днес предлагат по-широка гама от нови елементи, предаде  След като основните функции на книжарниците постепенно бяха изместени, много инвеститори решиха да потърсят нови възможности. Висящи градини, разкошна декорация, иновативен дизайн, изискана и уютна атмосфера – всичко това вля нова жизненост. Тъй като днес стандартът на живот на китайците е много по-добър, очакванията на хората към книжарниците също не се ограничава само в четенето. През последните години в Китай се появиха много книжарници, където посетителите обикновено могат да направят зашеметяващи снимки вместо само да четат. Така постепенно китайските книжарници започнаха да се превръщат в туристическа атракция. Пекинската книжарница „Мофан\" например се помещава в стара, двуетажна сграда с разкошен вътрешен дизайн. Това, което най-силно привлича посетителите, е архитектурният ѝ стил и атмосферата. Неин служител казва, че повечето посетители идват тук не за да четат, а за да правят снимки, . Друга новопостроена библиотека се намира на плажа в северната китайска провинция Хъбей. Тя предоставя на посетителите прекрасен изглед към морето и си е спечелила славата на „най-самотната библиотека в света\". Вдъхновен от картините на Андрю Уайт, дизайнерът Дун Гун проектира сградата така, че посетителите да се потопят в атмосфера от слънчева светлина, синьо небе и шума на морето. Днес мястото е популярна туристическа атракция. Но освен пространството за четене, този вид сензационни книжарници вече служат и като основни културни центрове в градовете. Те организират редица събития като прожекции на филми, комедийни вечери, лекции и литературни фестивали. Но кой с каква цел ще влезе в този тип книжарници - за да купи или чете книги, или просто да направи снимки и да ги публикува онлайн, зависи изцяло от личния интерес.", "date": "2019.09.25", "title": "Традиционните книжарници в Китай се възраждат благодарение на редица нововъведения"}
{"url": "https://www.24chasa.bg/novini/article/7673101", "text": "Спирането на тютюнопушенето и на електронни цигари е единствения начин за намаляване на риска от развитие на белодробни заболявания при пушачите. Това заявиха днес в Националния пресклуб на БТА пулмолозите д-р София Ангелова, председател на Национална асоциация за профилактика на белодробните болести и д-р Тодор Мангъров, председател на Асоциация пулмонална хипертони по повод Световния ден на белия дроб, който се отбелязва днес. Според пулмолозите белите дробове имат уникална, много нежна структура, която лесно се уврежда. А веднъж увредени, белите дробове са сред малкото органи в човешкото тяло, които не се възстановяват. Затова лекарите съветват да се обръща повече внимание на профилактиката на белодробните заболявания. Веднъж годишно те препоръчват за хората от уязвимите групи /активни и пасивни пушачи и хора, живеещи в среда със замърсен въздух/, да направят рентгенография на белите дробове, което гарантира ранно диагностициране на рак. Д-р Ангелова съобщи, че през миналата година от прегледани в столицата близо 400 души е открит карцином при пет пациента. При всички тях ракът е бил в късен стадий и вече не е била възможна операция, посочи д-р Ангелова.", "date": "2019.09.25", "title": "Спирането на цигарите намалява риска от белодробни заболявания"}
{"url": "https://www.24chasa.bg/novini/article/7673142", "text": "Кола се блъсна в тролей във \"Владиславово\" във Варна, има ранена пътничка, съобщиха от полицията. Инцидентът е станал вчера около 18:55 часа в ж.к. \"Вл. Варненчик\". Водачката на ауди - К.Б. (42 г.) от Варна, при маневра за завой надясно от крайна лява лента, не пропуска и блъска тролейбус \"Шкода\". Вследствие на инцидента жена (52 г.) пада на пода в тролея и получава контузни, прегледана е освободена, без опасност за живота.", "date": "2019.09.25", "title": "Кола са блъсна в тролей, жена пострада"}
{"url": "https://www.24chasa.bg/novini/article/7673145", "text": "Статистиката за трудовите злополуки, показва, че сектор \"Строителство\" е един от най-рисковите за инциденти на работното място, водещи до смърт или инвалидност, информират от пресцентъра на ИА \"Главна инспекция по труда\" /ГИТ/. От ГИТ са направили анализ причините за инцидентите, като отбелязват, че тревожен е фактът, че има повторяемост не само на причините, но и на действията, респективно бездействията, на работещите и длъжностните лица, довели до тях. Причина за 40 -50 процента от всички тежки злополуки в сектора е падането от височина . Притискане, премазване, прегазване от тежка строителна механизация причиняват между 10 на сто и 20 на сто от инцидентите. Следва затрупването от от земни маси - между 10 на сто и 20 на сто. При повечето строежи земните и изкопни работи са сравнително кратки, поради което те, независимо от по-ниския относителен дял в разглежданата статистика, също следва да се отнесат към едни и най-рисковите, допълват от ГИТ. Удар от електрически ток е причина за между 10 на сто и 20 на сто от злополуките. Почти всички злополуки по причина падането от височина са свързани с извършване на работи при необезопасени работни места, или подходите към тях - етажни плочи, асансьорни шахти, технологични отвори, стълбищни площадки и рамене, работни площадки на скелета. Общото е липсата на колективни средства за защита - най-често липсват ограждения, които да са достатъчно високи и да са изградени най-малко от защитна бордова лента за крака, главно перило за ръце и средно перило за ръце, посочват от ГИТ. Често не се използват и лични средства за защита, в случая колани. Немалка част от злополуките са възникнали при работа на относително малка височина и обикновено с кратка продължителност, допълват от ГИТ. От инспекцията дават примери за потвърждение - работник пада от височина около 2 метра при преминаване по талпа над изкоп за основите на новострояща се сграда, в случая не е осигурен безопасен подход - достатъчно широк и със защитни перила; при декофриране на кофражни платна, без работникът да е обезопасен срещу падане от височина с лични предпазни средства (предпазен колан/сбруя), той пада от височина около 4 метра; при извършване на довършителни работи от площадка на подвижно скеле пада от височина около 3 метра, тъй като скелето не е обезопасено. Всяка от тези злополуки е довела до смърт. Подобна повторяемост има и при злополуките, причинени от затрупване от земни маси. Основната причина е извършване на работи в изкопи, които не са обезопасени чрез укрепване на стените, или чрез подходящ ъгъл на откоса. И отново злополуките най-често са при дейности, които се извършват за много кратък период от време - \"за един миг\", допълват от ГИТ. От инспекцията посочват, че това често е причина да се пренебрегват правилата за безопасност, тъй като времето за обезопасяване може да е по-дълго от времето за извършване на работата. При злополуките, причинени от електрически ток на строителни обекти най-често се работи с тежка строителна механизация, предимно бетон помпа или автокран, в близост до неизключен електропровод и докосване на проводник от него. Подобни на горните са и злополуките, при които електропроводът се докосва с пренасяни от пострадалия дълги метални предмети - арматурно желязо или тръба за тръбно скеле. Тежката строителна механизация - самоходно оборудване, е източник и на злополуки най-вече при наличие на работещ в опасната \"сляпа\" зона, която поради конструкцията на машината не може да бъде наблюдавана от водача. Това, съчетано с липсата (неработеща светлинна и/или звукова сигнализация) често води до фатални събития, отбелязват от ГИТ. От трудовата инспекция анализират, че опасното поведение на работещите и на техните ръководители, което е основна причина за предизвикването на злополуките, е в резултат на начина на мислене, изграден: от опита - \"винаги работя така и досега нищо не ми се е случвало\"; от краткостта на работата - \"какво толкова може да ми се случи за няколко минути ще го оправя\"; от обема на поставените задачи, несъобразен с времето за изпълнението им - \"толкова работа ме чака, нямам време да обезопасявам\"; от самочувствието - \"не съм страхливец\".", "date": "2019.09.25", "title": "Падането от височина е причина за много от злополуките в строителството"}
{"url": "https://www.24chasa.bg/novini/article/7673211", "text": "Построяване на 12 нови детски градини - по две във всеки район на Пловдив, данъчни облекчения, мост над Марица, кръстовища на две нива и превръщането на града в най-доброто място за живеене. Това обяви кандидатът на ГЕРБ Здравко Димитров. Той беше официално представен сред картините в най-новата галерия на ул. \"Гладстон\". С него бяха и шестимата кандидати за районни кметове, както и цялата листа за общински съветници. \"Събрахме се в тази прекрасна зала - символ на развитието на града, за да обявим нашите кандидати. Осъзнаваме отговорността пред пловдивчани, но имаме самочувствието на два успешни съзидатeлни мандата, които промениха облика на Пловдив\", заяви шефът на предизборния щаб Александър Държиков. Той представи Здравко Димитров като човек учредител на ГЕРБ, народен представител в 42-ия и 43-ия парламент и областен управител. Димитров взе думата, като първо благодари за доверието на ГЕРБ и на премиера Бойко Борисов. \"Пловдив през последните 8 г. се развива възходящо. Никой не може да отрече направеното. Малката и Голямата базилика, площада, галериите - всяко добро трябва да се надгражда\", каза той. По думите му в последните години са се свършили много неща, които ще доведат до сполучлив край за завършване на започнатите проекти. \"Предлагам управление, обърнато към гражданите. Пловдив трябва да стане най-добрият град за живеене. По време на избори се говорят доста неща - някои се преувеличават, други се казват реално. След вота ще организирам среща с всички партии, за да начертаем план за следващите 20 г., в които Пловдив ще се развива. Градът е на всички. Уверявам, че екипът зад мен ще бъде изцяло в услуга на пловдивчани\", каза Димитров. И прикани пловдивчани на 27-и да гласуват разумно, като отчитат какво е направено в града през последите години. След това представи приоритетите си. - Пловдив се развива заедно с индустриалните зони, идват нови жители, трябва да отговорим, както подобава на очакванията на хората - Оптимизиране на транспортната схема, инфраструктура, изграждане на ново околовръстно в посока югоизток, както и трасе, което започва от кръговото до караулката на КАТ на \"Асеновградско шосе\" в посока \"Скобелева майка\". - Пловдив няма външен ринг. Дъжни сме да направим околовръстно 4,5 км, за да може трафикът да излезе извън града - Завършване на новия бул. \"Северен\" в Пловдив - Стартиране на подземният транспортен подлез \"Модър-Царевец\". Това е мой проект, когато бях районен кмет през 2007-2011 г., сега му дойде времето - Нов мост над река Марица - Реконструкция на бул. \"Марица-север\" - Увеличаване на местата за паркиране - Изграждане на кръстовища на две нива - едното на Водната палата, друго на Сточна гара и трето до Аграрния университет - Осигуряване на чиста питейна вода на Пловдив от каскада \"Въча\". Това е един от най-важните приоритети. Стартира предпроектното проучване, има избран изпълнител. - Чист въздух и разширяване на зелените площи. В момента те не отговорят на европейските норми, които се полагат на жител на кв. метър. Това може да стане като работи в посока за присъединяване на съседните общини Родопи и Марица или на част от тях към Пловдив. - Изграждане на 12 нови детски градини, по две във всеки район на Пловдив. Построяване на две нови училища. Пловдив е европейска столица на културата. Ние създадохме работещ продукт. Градът трябва да остане столица на културата и в бъдеще. - Старият Пловдив да върне блясъка си - такъв, какъвто го познавахме. Всички ние сме му длъжни. - Реализиране на проектите за Небет тепе, Източната порта на Филипопол и реконструкция на Дондуковата градина. - Изграждане на общински педиатричен център на доболнична помощ. - Създаване на общински хоспис за тежкоболни. Когато пострада възрастен човек и няма близки, като свърши клиничната пътека, той попада в неизвестното - Стимулиране на доброволческите формирования за социални каузи. Ще бъдат подпомагани от общината. - Достъпна градска среда за хората с увреждания. Преразглеждане на данъка за автомобили. Когато се увеличи, доста от транспортните фирми и граждани предпочетоха да го плащат в съседните на Пловдив общини. - Данъчни облекчения за инвалиди и за хора в неравностойно положение Аеропортът трябва да си намери стопанин. Мина концесия, която избра изпълнител. За съжаление той не встъпи в задълженията си. В момента се подготвя нова концесия. Летището е важно за Пловдив и региона, в който общо живеят над 2 млн. души със съседните области. - Поетапно възстановяване на стадион \"Пловдив\". Подпомагане на развитието на пловдивския спорт както на професионалния, така и на детско-юношеските школи. Имаме много добри спортисти. Пловдив е известен не само с тях, но и със своите художници, певци, артисти. - Като областен управител имах изнесени приемни в 17-те общини. Над 70% от поставените въпроси в тях съм ги решавал. - За всеки важен проект за Пловдив ще има обществено допитване както до гражданите, така и до гилдиите.", "date": "2019.09.25", "title": "Здравко Димитров обяви: Данъчни облекчения, допитване до хората и превръщане на Пловдив в най-добрия град за живеене"}
{"url": "https://www.24chasa.bg/novini/article/7673212", "text": "Дупнишките криминалисти установиха извършител на кражба на голяма сума пари и документи от лек автомобил „Фиат“, паркиран до спортната зала в града. За посегателството било съобщено в края на миналата седмица, като по данни на заявителя били откраднати пари и оригиналните италиански документи на 6 автомобила. Предприето е разследване. 50-годишен софиянец, известен с противозаконни действия - бил установен и задържан на територията на столицата. Открити и иззети са документите, както и част от отнетите 10 000 лева. Работата по започнатото досъдебно производство в РУ Дупница продължава под прякото наблюдение на прокурор.", "date": "2019.09.25", "title": "Криминалисти в Дупница заловиха софиянец, откраднал 10 000 лева от кола"}
{"url": "https://www.24chasa.bg/novini/article/7673241", "text": "Полицията конфискува 1960 кутии цигари без бандерол в Добрич, съобщават от Областната дирекция на МВР. На 24 септември, при проведени оперативно-издирвателни мероприятия от служители на сектор \"ПИП\"-Добрич, са извършени претърсвания на лек автомобил „Фолксваген”, с добричка регистрация, собственост на 37- годишен жител на Добрич и на жилището му на улица. \"Спартак\". Иззети са общо 1960 кутии (39200 къса) цигари без акцизен бандерол от марките \"Cooper\" и \"Winston\". Мъжът е задържан за 24 часа. Образувано е бързо производство, повдигнато е обвинение.", "date": "2019.09.25", "title": "В Добрич конфискуваха 39 200 къса нелегални цигари"}
{"url": "https://www.24chasa.bg/novini/article/7673227", "text": "На 84-годишна възраст е починал Любомир Левчев, научи Агенция  Любомир Спиридонов Левчев е български поет и писател, народен деятел на изкуството и културата. Баща е на поета Владимир Левчев и на художничката Марта Левчева. Роден е на 29 април 1935 г. в Троян. Завършва гимназия в София и висше образование в Софийския университет „Климент Охридски“, специалност „Библиография и библиотекознание“ към Философско-историческия факултет. Първата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“.", "date": "2019.09.25", "title": "На 84-годишна възраст почина Любомир Левчев"}
{"url": "https://www.24chasa.bg/novini/article/7673280", "text": "На 84-годишна възраст е починал Любомир Левчев. Любомир Спиридонов Левчев е български поет и писател, народен деятел на изкуството и културата. Бивш член на ЦК на БКП. Баща е на поета Владимир Левчев и на художничката Марта Левчева. Роден е на 29 април 1935 г. в Троян. Завършва гимназия в София и висше образование в Софийския университет „Климент Охридски“, специалност „Библиография и библиотекознание“ към Философско-историческия факултет. Член е на БКП от 1961 г. Като ученик и студент е секретар на Комсомолското дружество. От 1959 до 1963 г. е инструктор в ЦК на ДКМС. Първата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“. Работи в Радио София и вестник „Литературен фронт“. От 1972 до 1975 г. е заместник-председател на НС на ОФ. По-късно е първи заместник-председател на Комитета за култура. Председател на Съюза на българските писатели от 1979 до 1988 г. Левчев е част от близкото обкръжение на Тодор Живков, известно като „ловната дружинка“ и действащо като неформален съветнически щаб. Член е на Президиума на НС на ОФ, на Световния съвет на мира и на Европейската академия за наука и изкуство. От 1991 г. е собственик на издателска къща „Орфей“, издаваща стихосбирки и едноименно списание. Ето и някои от стихотворенията му: Бележки по белите полета на един каталог от изложба Търнър е можел да рисува, както си поиска. Да, той е можел да рисува като Рафаело Санти –­ далечни сини хоризонти с надеждно сини небеса… Да, той е можел да рисува като малките холандци –­ земя, вода… и слънчевите странности. Да, той е можел да рисува замъци в развалини и сладостни растения, като Вато. И да остава самият Джоузеф Търнър… Ще кажете, че всеки може да рисува, тъй както вече някой преди него е успявал. Не е тъй проста тази работа! Защото Търнър е можел също да рисува като импресионистите, още преди самите те да се родят. Търнър е можел да рисува като Матис… и като нас… (Това, разбира се, не е голяма чест, ала е трудно обяснимо.) Като че ли не той, а нещо друго е изисквало да се рисува тъй или пък другояче. Като че ли ние рисуваме светлината на историята, а той рисува историята на светлината… И затова не го засягат нашите съображения. Не ми е ясно как се е отнасял той към политиката. Рисува много пъти битката при Ватерло. Ала не се разбира това победа ли е или поражение. Накрая той рисува своите любими морски бури. Рисува своите мъгли любими… И внезапно – скелета или смъртта, препускаща на бледен кон!… * * * Картините, които най-много приличат на днешните, това са лудите етюди и ескизи за бъдещи картини. Нещо ескизно има в нас и в нашто време. Надраскани сме ний върху хартията на прехода. Съдбата ни прилича повече на подготовка за съдба, на опит… Изтриват ни. Изстъргват ни със ножа. И ни започват отначало. Художникът не си постига идеала. И подвиг е да издържиш! Но ний ще издържим! Защото кръвта ни е цветът основен върху палитрата на времето, все още. И нашите сълзи – едничкият съединител. А съвършенството ще тържествува ли все пак? Ще бъде ли завършена онази композиция мечтана? И кой ще се любува на хармонията нейна? Кой ще ни съзерцава? Когато ний ще бъдем само облак прах подир смъртта, препускаща на бледен кон. 1984 Смъртта дойде на Рождество в два и полoвина през нощта. С отвъден вой я поздрави обреченото вече мое куче. Дотичах бос и сънен и прозрях стояха черни той и Тя, два мрака със сияйни зъби. Преди тринадесет години с червена панделка на шия едва прогледнал и ме близна като за клетва звяра Вярност. Напразно му избрахме име Гай. (Не Цезар като всеки втори пес.) Съдбата си не е прекръстил никой дори след възродителен процес. Отучихме го да пикае в моите обувки. И го приучихме великодушно с храната наша да се храни. (По правилото на доминиканците каквото господарят, туй и кучето!) А тъй отдавна вече ний се хранехме с отрова! Изял е моята вечеря моят Гай. Напразно молиме: Прости му, Смърт! Защото той е знаел какво върши. Умряха най-напред краката му и падна. Погледна ме с огромните си кучешки говорещи очи: Не си отивай! Гледай ме докрая!… И страшно изръмжа. И пак захапа мрака. Накрая целият приличаше на някакво извадено сърце, което бие хвърлено на пода. Седях до него и държах издъхващата морда. А пяната изстина и престана да трепери. Тогава трябваше да се отвори вратата на балкона, както искаше поетът… В девет часа мъглата се разрежда. Кълвачът чука по тополата изгнила, като че ли кове ковчег. А Гай лежи увит в свалената от кухненската маса мушама. Като свален от кръста. Пиета! Аз и художничката непохватно копаем гроб. В този крив свят едва намерихме лопата права. От корени земята пука. На дъното ръждясал ключ намирам. Захвърлям го небето да отключва. А кучето… А Верността напъхваме с последни сили в тази ключалка кална на небитието. От къщите съседни през пердета плетени надзъртат очите на бдителността. Ще бъде съобщено, че съмнителни лица укриват труп или съкровище. Ще разкопаят. И, по дяволите! Нека! Щом е такава ориста на всички фараони, цезари, водачи и рицари на верността… Вали суграшица. Замръзнали сълзи на кучешките ангели. Дано все пак натрупа и покрие гроба, маскиран с клони като вълча яма. Философствам: Вълкът е кучето на боговете. Вълкът е куче вярно на умрелия стопанин. А може би човек е бог с умряло куче. Завършва празникът с елхите лъчезарни, с подаръците, с прошките коварни… Но и на Коледа настъпва час, когато самотници разхождат кучета под клоните неукрасени. Забравени даряват спомени. Потиснати освобождават човека от световната държава. А аз вървя през гробището за приятелства. Разхождам аз само една душа на куче. Тя тича превъзбудена. Тя души храстите. Но няма начин да остави своя знак. При мен се връща, но не може да ме близне. И аз не зная как да я погаля… А от площада идва вечерна манифестация. Към телевизията се отправя и скандира: „Долу правитеството!“ „Долу БКП!“ „Смърт на поетите, които пишат за души на кучета!“ Смърт! Смърт! Смърт! Res, non verba!", "date": "2019.09.25", "title": "Кой е Любомир Левчев?"}
{"url": "https://www.24chasa.bg/novini/article/7673207", "text": "Белгийските Военноморски сили проявяват интерес към проекта \"Модулен елемент за бързо развръщане за подводни интервенции\", който се реализира в момента от българския флот. Това съобщи днес командирът на ВМС контраадмирал Кирил Михайлов след среща с командира на Военноморския компонент на Въоръжените сили на Белгия контраадмирал Уим Роберехт, цитиран от БТА. Той уточни, че белгийският флот разглежда този проект като сериозна възможност за развитие за бъдеще. Според него участието на белгийците в проекта е също възможна алтернатива за бъдещото развитие на двустранните взаимоотношения. Контраадмирал Михайлов каза още, че разговорите с колегата му са били интересни и от гледна точка на бъдещите планове на българските ВМС за придобиване на кораби \"минни ловци\" втора употреба и възможностите, които имат белгийските военноморските сили да ги поддържат. Той допълни, че очаква задълбочаване на сътрудничеството между ВМС на двете страни в сферата на поддръжката на този тип кораби, а също така и в подготовката на екипажите за експлоатацията им.", "date": "2019.09.25", "title": "Белгийските ВМС с интерес към проекта за подводни интервенции на българския флот"}
{"url": "https://www.24chasa.bg/novini/article/7673290", "text": "Посетителка група на ДПС от областите Силистра и Пловдив посети Европейския парламент по покана на Илхан Кючюк. В рамките на два дни участниците се срещнаха с евродепутатите от ДПС и се запознаха с историята и ролята на Европейския парламент, както и с начина на функциониране на институцията. Илхан Кючюк, който непосредствено преди това взе участие в гласуване по пакет „Мобилност 1“ в рамките на Комисията по транспорт и туризъм, разказа за работата на евродепутатите и за необходимостта от търсене на баланс между солидарност и национални интереси. Той изтъкна, че евродепутатите на ДПС работят заедно и имат добър наследствен опит в отстояването на ясни позиции, които включват задълбочаване на евроинтеграцията в България, отпадне на механизма за сътрудничество и проверка, членството в Шенген и еврозоната. „Смятаме, че е в интерес на България, а и на Европа е да има стабилни държави в съседство и затова сме за разширяването на Европейския съюз. Настояваме и за запазване на финансирането по общата селскостопанска и кохезионната политика, защото за България би било много по-трудно без тази форма на европейска солидарност“., зачви Кючюк по време на срещата Като част от програмата на посещението, гостите взеха участие и в среща в централата на белгийската либерална партия Реформистко движение (Mouvement Reformateur), чийто лидер e новоизбрания Председател на Европейския съвет Шарл Мишел. Гостите обсъдиха справянето с вълната от популизъм в Европа с Жан-Жак Флао, бивш кмет и член на федералния парламент на Белгия, а понастоящем председател на международната секция на Реформисткото движение. „Сътрудничеството между либералните партии в Европа е изключително важно в условията на все по-поляризиращ се свят. Затова и сътрудничеството между Реформисткото движение и ДПС е особено значимо за нас“., заяви Флао в своето изказване. „Ние вярваме в същото – в настоящите условия, сътрудничеството на либералите на регионално, европейско и международно ниво е изключително ценно. Ние сме и оставаме проевропейска, отворена към света партия. За разлика от вижданията на бушуващия национализъм, ние не виждаме света като черен и бял, а ценим различията и пъстротата – защото в това е и красотата му“., добави Кючюк. .", "date": "2019.09.25", "title": "Посетителка група на ДПС от областите Силистра и Пловдив посети Европейския парламент по покана на Илхан Кючюк"}
{"url": "https://www.24chasa.bg/novini/article/7673293", "text": "Стени от пясък в Манхатън и Бруклин, дюни, издигащи се над изложените на най-голям риск от наводнения плажове, мащабни проекти в проучвателна фаза - Ню Йорк иска да бъде модел в превантивните мерки срещу покачването на морското равнище, но работите в тази насока напредват бавно и цената се очертава астрономическа. След урагана Санди на 29 октомври 2012 г., отнел живота на 44 души, причинил щети за 19 милиарда долара и парализирал дни наред американската икономическа столица, нюйоркчани вече не се съмняват в климатичните промени. В един град, който е толкова гъстонаселен, че никой не си и помисля да напусне крайбрежните квартали, изложени на най-голям риск от наводнение, общината е отдала приоритет на укрепването на 850-те километрови крайбрежни зони. Тя обяви серия от мерки, за да се защити от водата, която до 2100 г. би могла да се покачи с 1,80 метра, както и от очертаващите се повтарящи се бури. На югоизток, на полуостров Рокауейс, близо до летище \"Кенеди\" и на юг, в Статън айланд, двата района, които бяха най-тежко засегнати от Санди, бяха издигнати 15 километра дюни, милиони тонове пясък бяха изсипани, за да се укрепят плажовете на Рокауейс и Кони айланд в Бруклин. Няколко милиарда долара бяха вложени за защита на електропреносната мрежа и метрото, необходими за движението на 8,5-те милиона нюйоркчани. Стени, направени от контейнери с пясък, специално проектирани срещу наводнения, се появиха в няколко квартала, по-специално в Бруклин и в Манхатън, близо до Уолстрийт - временна мярка за защита за пет години в очакване на по-трайни укрепления, които да предпазят историческия и финансов център на Ню Йорк. Според официалните прогнози 37 процента от сградите във финансовия квартал на Манхатън ще бъдат изложени на буреносни вълни до 2050 г. и 20 процента от улиците рискуват да бъдат ежедневно наводнявани до 2100 г. Работата по най-амбициозните планове все още не е започнала. Кметството трябва да започне през 2020 г. тригодишни строителни дейности, за издигане на по-голяма височина на големия парк покрай Ийст ривър в Южен Манхатън. Кметът демократ Бил де Блазио представи през март проект за защита на финансовия квартал на Манхатън, където са съсредоточени 10 процента от работните места в града. Зоната ще бъде защитена от ивица земя, която ще позволи да се спечелят 150 метра земя от Ийст Ривър и да се \"абсорбира енергията на евентуална буря\", обяснява Стив Коен, експерт по екологичната политика в Института за земята към Колумбийския университет. Но тези работи ще отнемат години, ще струват до 10 милиарда долара и финансирането е несигурно. Освен тези проекти, касаещи отделни квартали, инженерният корпус към американската армия проучва планове за територията на цял Ню Йорк. Сред проектите, които трябва да бъдат доизпипани до 2020 г. и чиято стойност варира от 15 до 120 милиарда долара, най-скъпият - и най-невероятен - предвижда система от подводни бариери в естуара на Ню Йорк. Този план ще предотврати с 92 процента рисковете от наводнения, но може да задуши екосистемата. В другата крайност, за сумата от 15 милиарда долара, стои един по-класически проект за крайбрежни диги и бариери, които намаляват риска от наводнение само с 25 процента. Решението ще бъде взето, като се отчете и мнението на градските власти и на гражданите, но едно нещо е сигурно: работата по тези планове се очертава продължителна, а глобалната сума от 20 милиарда долара, която беше първоначално обявена, вече е само частица от цялата сумата, според общината. Което кара някои нюйоркчани да се притесняват. \"Седем години след Санди все още говорим за чували с пясък като основно средство за защита срещу големите бури. Трябва да се събудим, преди да стане прекалено късно\", казва Джъстин Бренън, общински избраник от най-изложените на риск квартали на Бруклин и председател на общинска комисия, отговаряща за подготовката на града за справяне с последиците от климатичните промени. \"Има огромна пропаст между това, което град Ню Йорк можа да направи и това, което трябваше да е направено\", подчертава също Роланд Луис, председател на неправителствената организация Уотърфронт алаянс, която действа активно по всички проблеми, свързани с нюйоркското крайбрежие. \"Ние сме един от големите градове в света, ние сме много богати и при все това не сме способни да се защитаваме пред новата климатична действителност\", допълва той. Подобно на много представители на местната власт Луис изразява съжаление от крещящата липса на съдействие от страна на федералните власти - правителството на Доналд Тръмп, скептично към климатичните промени, не само че не помага финансово на града, но \"действа активно в обратната посока\", казва Луис. Той посочва като пример решението на правителството да премахне по-специално някои закони, целящи намаляването на американските емисии на парникови газове. Въпреки всички препятствия и рискът градът да бъде връхлетян от нов ураган, преди да бъдат завършени всички укрепителни съоръжения, Стив Коен от Колумбийския университет остава оптимист. \"Разбира се, хората биха искали проектите да напредват по-бързо\", допълва той. \"Но онова, което може да им прилича на протакане, е всъщност анализиране и планиране. По-добре е да направим нещата както трябва, вместо да допуснем грешки\", казва той. (БТА)", "date": "2019.09.25", "title": "Херкулесовски усилия са нужни на Ню Йорк, за да може да устои на покачване на водното ниво"}
{"url": "https://www.24chasa.bg/novini/article/7673304", "text": "В резултат на климатичните промени океаните на планетата по-бързо се затоплят, губят кислород и стават по-киселинни. С ускорени темпове се топят и ледовете, според мрачна международна научна оценка, съобщават световните агенции. Ако не бъде овладяно глобалното затопляне, още по-страховита картина вещае специалният доклад на Междуправителствената експертна група за климатичните промени: покачване на морското равнище с над 90 сантиметра до края на века, по-малко риба, отслабване на океанските течения, още по-малко сняг и лед, по-силни и влажни урагани, по-застрашителни феномени Ел Ниньо, предава БТА. \"Океаните и ледените части на света са в голяма беда. Това означава, че и всички ние сме в голяма беда. Промените се ускоряват\", казва един от водещите автори на доклада, Майкъл Опенхаймер от Принстънския университет. Въпросните промени не само ще засегнат 71 процента от света, покрит с океани, или 10-те процента, покрити с лед и сняг, но и ще навредят на хора, растения, животни, храна, общества, инфраструктура и глобална икономика, отбелязват авторите на доклада. Океаните поглъщат над 90 процента от излишната топлина от въглеродното замърсяване във въздуха, както и голяма част от самия въглероден диоксид. Моретата се затоплят по-бавно от въздуха, но улавят топлината за по-дълго с по-сериозни странични ефекти. Докладът свързва тези води с криосферата - леда и снега на Земята, тъй като бъдещето им е преплетено. \"Океаните и криосферата поемат топлината от климатичните промени от десетилетия. Последствията за природата и човечеството са всеобхватни и сериозни\", казва Ко Барет, заместник-председател на Междуправителствената експертна група за климатичните промени. Специалният доклад установява: - Моретата понастоящем се покачват с 3,66 милиметра годишно, което е 2,5 пъти по-бързо от темповете в периода между 1900 и 1990 г. - Океаните на планетата вече са изгубили между 1 и 3 процента от кислорода в горните си нива и ще губят още, ако затоплянето продължи. - От 2006 до 2015 г. топенето на ледове от Гренландия, Антарктида и планинските ледници се е ускорило. Понастоящем годишната загуба на лед се равнява на 720 милиарда тона. - Арктическата юнска снежна покривка се е свила наполовина след 1967 г. до 2,5 милиона квадратни километра. - Арктическият воден лед през септември, когато се отчита годишният минимум, намалява с близо 13 процента на десетилетие след 1979 г. Тази година бяха отчетени вторите рекордно ниска нива, откакто се води статистика. Ако замърсяването с въглерод продължи, до края на века има между 10 и 35 процента вероятност всяка година арктическият воден лед да изчезва през септември. - Заради климатичните промени морските животни вероятно ще намалеят с 15 процента до края на века, а уловът - с между 21 и 24 процента. За първи път международният екип от учени прогнозира, че \"някои островни нации вероятно ще станат необитаеми в резултат на свързаните с климата промени в океаните и криосферата\". Междуправителствената експертна група за климатичните промени е увеличила прогнозното си покачване на морското равнище до края на века в най-лошия сценарий с 10 сантиметра спрямо предвижданията си от 2013 г. Причината е повишеното скорошно топене на ледените покривки в Гренландия и Антарктида. Новият доклад предвижда, че при обичайния сценарий за въглеродните емисии, до края на века моретата ще се покачат с между 61 и 110 сантиметра, като най-вероятното покачване е 84 сантиметра. Това е малко по-малко от традиционното покачване с един метър, което учените често използват. \"Морското равнище продължава да се покачва с ускорени темпове. Свързаните с него екстремни събития, които се случват рядко - веднъж на век в близкото минало, се очаква на много места да зачестят до поне веднъж годишно\", се посочва в доклада. Ако затоплянето продължи, морското равнище ще се покачи с два до три пъти през идните векове. \"Светът гледа към бъдеще, което определено изглежда напълно различно от настоящето\", казва един от авторите на доклада, германският климатолог Ханс-Ото Портнер, цитиран от Асошиейтед прес. Киселинността на океаните леко се е повишила, но ще продължи да се увеличава бързо, ако затоплянето продължи. В най-лошия сценарий се очаква повишение с 95 процента на общата киселинност на океаните, отбелязва съавторът на изследването Нейтън Биндоф от университета на Тасмания. Дори затоплянето да бъде ограничено до няколко десети от градуса, кораловите рифове в топлите води по света ще изчезнат на места, а на други места ще бъдат коренно различни, се посочва в доклада. \"Вече сме свидетели на гибелта на коралови рифове - един от най-силните предупредителни сигнали, които получаваме\", казва Портнер. Авторите на доклада правят прогнозите си на базата на различни сценарии за емисиите на улавящия топлина въглероден диоксид. Според единия светът драстично е намалил въглеродното замърсяване, а според най-лошия е направено малко за справянето с проблема. \"По-близо сме до най-лошата ситуация\", предупреждават учените. Експертите допълват, че докладът не означава, че Земята е напълно обречена. \"Целта ни е да покажем, че имаме избор. Дали ни очаква мрачно бъдеще зависи от решенията, които ще бъдат взети. Предстои ни по-добро бъдеще, ако направим правилния избор\", казва Ханс-Ото Портнер.", "date": "2019.09.25", "title": "ООН: Океаните и криосферата са в голяма беда,\nхората също"}
{"url": "https://www.24chasa.bg/novini/article/7673305", "text": "4 пространствени кубически метра дърва за огрев задържа през седмицата мобилният екип на Държавното ловно стопанство-Балчик – съобщават от Североизточното предприятие. На нарушителя са съставени два акта – за транспортиране на дървесина без марка и превозен билет. Горските са съставили акт и на събирач на трюфели, който е засечен в един от държавните ловни райони. 36 са проверките на територията на ловното стопанство в периода 16-23 септември. 2 пространствени кубически метра дърва за огрев са били незаконно добити и на територията на Държавното горско стопанство-Варна. На извършителя на нарушението е съставен акт по Закона за горите. 410 проверки са извършили служителите на Североизточното държавно предприятие през седмицата. За разкрити нарушения са съставени 6 акта и един констативен протокол. Задържани са 6,60 пространствени кубически метра дърва за огрев, 1 каруца и 1 килограм трюфели.", "date": "2019.09.25", "title": "1 кг трюфели задържаха горските служители при проверки"}
{"url": "https://www.24chasa.bg/novini/article/7673313", "text": "На 84-годишна възраст почина големия поет Любомир Левчев. В стиховете си той често описваше смъртта. Прочетете: Бележки по белите полета на един каталог от изложба Търнър е можел да рисува, както си поиска. Да, той е можел да рисува като Рафаело Санти –­ далечни сини хоризонти с надеждно сини небеса… Да, той е можел да рисува като малките холандци –­ земя, вода… и слънчевите странности. Да, той е можел да рисува замъци в развалини и сладостни растения, като Вато. И да остава самият Джоузеф Търнър… Ще кажете, че всеки може да рисува, тъй както вече някой преди него е успявал. Не е тъй проста тази работа! Защото Търнър е можел също да рисува като импресионистите, още преди самите те да се родят. Търнър е можел да рисува като Матис… и като нас… (Това, разбира се, не е голяма чест, ала е трудно обяснимо.) Като че ли не той, а нещо друго е изисквало да се рисува тъй или пък другояче. Като че ли ние рисуваме светлината на историята, а той рисува историята на светлината… И затова не го засягат нашите съображения. Не ми е ясно как се е отнасял той към политиката. Рисува много пъти битката при Ватерло. Ала не се разбира това победа ли е или поражение. Накрая той рисува своите любими морски бури. Рисува своите мъгли любими… И внезапно – скелета или смъртта, препускаща на бледен кон!… * * * Картините, които най-много приличат на днешните, това са лудите етюди и ескизи за бъдещи картини. Нещо ескизно има в нас и в нашто време. Надраскани сме ний върху хартията на прехода. Съдбата ни прилича повече на подготовка за съдба, на опит… Изтриват ни. Изстъргват ни със ножа. И ни започват отначало. Художникът не си постига идеала. И подвиг е да издържиш! Но ний ще издържим! Защото кръвта ни е цветът основен върху палитрата на времето, все още. И нашите сълзи – едничкият съединител. А съвършенството ще тържествува ли все пак? Ще бъде ли завършена онази композиция мечтана? И кой ще се любува на хармонията нейна? Кой ще ни съзерцава? Когато ний ще бъдем само облак прах подир смъртта, препускаща на бледен кон. 1984 Смъртта дойде на Рождество в два и полoвина през нощта. С отвъден вой я поздрави обреченото вече мое куче. Дотичах бос и сънен и прозрях стояха черни той и Тя, два мрака със сияйни зъби. Преди тринадесет години с червена панделка на шия едва прогледнал и ме близна като за клетва звяра Вярност. Напразно му избрахме име Гай. (Не Цезар като всеки втори пес.) Съдбата си не е прекръстил никой дори след възродителен процес. Отучихме го да пикае в моите обувки. И го приучихме великодушно с храната наша да се храни. (По правилото на доминиканците каквото господарят, туй и кучето!) А тъй отдавна вече ний се хранехме с отрова! Изял е моята вечеря моят Гай. Напразно молиме: Прости му, Смърт! Защото той е знаел какво върши. Умряха най-напред краката му и падна. Погледна ме с огромните си кучешки говорещи очи: Не си отивай! Гледай ме докрая!… И страшно изръмжа. И пак захапа мрака. Накрая целият приличаше на някакво извадено сърце, което бие хвърлено на пода. Седях до него и държах издъхващата морда. А пяната изстина и престана да трепери. Тогава трябваше да се отвори вратата на балкона, както искаше поетът… В девет часа мъглата се разрежда. Кълвачът чука по тополата изгнила, като че ли кове ковчег. А Гай лежи увит в свалената от кухненската маса мушама. Като свален от кръста. Пиета! Аз и художничката непохватно копаем гроб. В този крив свят едва намерихме лопата права. От корени земята пука. На дъното ръждясал ключ намирам. Захвърлям го небето да отключва. А кучето… А Верността напъхваме с последни сили в тази ключалка кална на небитието. От къщите съседни през пердета плетени надзъртат очите на бдителността. Ще бъде съобщено, че съмнителни лица укриват труп или съкровище. Ще разкопаят. И, по дяволите! Нека! Щом е такава ориста на всички фараони, цезари, водачи и рицари на верността… Вали суграшица. Замръзнали сълзи на кучешките ангели. Дано все пак натрупа и покрие гроба, маскиран с клони като вълча яма. Философствам: Вълкът е кучето на боговете. Вълкът е куче вярно на умрелия стопанин. А може би човек е бог с умряло куче. Завършва празникът с елхите лъчезарни, с подаръците, с прошките коварни… Но и на Коледа настъпва час, когато самотници разхождат кучета под клоните неукрасени. Забравени даряват спомени. Потиснати освобождават човека от световната държава. А аз вървя през гробището за приятелства. Разхождам аз само една душа на куче. Тя тича превъзбудена. Тя души храстите. Но няма начин да остави своя знак. При мен се връща, но не може да ме близне. И аз не зная как да я погаля… А от площада идва вечерна манифестация. Към телевизията се отправя и скандира: „Долу правитеството!“ „Долу БКП!“ „Смърт на поетите, които пишат за души на кучета!“ Смърт! Смърт! Смърт! Res, non verba! 1994 Смъртта е тайнство. Страх… Но край – едва ли. Земната люлка в пустотата ме люлей. И чувам сферите кристалните сигнали аз, който не избягах от Помпей. Преди разкопките да ме разкрият свит като ембрион, тих, вкаменен аз просто устоях срещу стихиите. И забравимото се вкопчи в мен. Аз гледах как вий бягате надолу към лодки и спасителни лъжи. Окрали храмовете, вий се молехте грехът на чужда памет да тежи. Човеци. Зверове… Изчезна всичко. Как хубав бе пустинният Помпей! При мен останаха две-три тревички. И слава допълзя като злодей. Смениха Бог. Проучиха Вулкана. Градът развратен станал е музей. И само аз при себе си останах аз, който не избягах от Помпей. 1994", "date": "2019.09.25", "title": "Ето как Любомир Левчев виждаше смъртта в стиховете си"}
{"url": "https://www.24chasa.bg/novini/article/7673327", "text": "Турският президент Реджеп Тайип Ердоган е отказал да се присъедини към президента на САЩ Доналд Тръмп на маса в Ню Йорк заради присъствието на президента на Египет Абдел Фатах ас Сиси, съобщава в. \"Дейли сабах\". Според източници на изданието Ердоган е бил очакван на масата на Тръмп след Общото събрание на ООН, но заради присъствието на Сиси на същата маса турският президент и делегацията му се отказали и седнали на друго място. По-рано Тръмп нарече Ас Сиси свой \"любим диктатор\" - забележка, с която шокира присъстващите, предаде БТА. Ердоган призова ООН да започне официално разследване на смъртта на сваления египетски президент Мохамед Морси и заяви \"Ас Сиси е тиранин, а не демократ\". \"Няма да позволим смъртта на Морси да бъде забравена, както не позволихме покойният Джамал Хашоги да бъде забравен\", добави Ердоган, имайки предвид убития в саудитското консулство в Истанбул саудитски журналист. Отношенията между Турция и Египет са обтегнати след отстраняването от власт през 2013 г. на президента Мохамед Морси, представител на организацията \"Мюсюлмански братя\", извършено от египетската армия, ръководена тогава от генерал Ас Сиси. Ердоган определя сегашния египетски президент като \"превратаджия\", а режима в Египет - като \"авторитарен, дори тоталитарен\".", "date": "2019.09.25", "title": "Ердоган отказал да седне на една маса с Тръмп\nзаради президента на Египет Ас Сиси"}
{"url": "https://www.24chasa.bg/novini/article/7673347", "text": "Гръцкият остров Милос е първи в класацията на десетте най-красиви острова в света, публикувана от Си Ен Ен, съобщиха \"Елефтерос типос\" и БТА. Зад себе си егейският остров Милос оставя доста популярни екзотични дестинации като Палаван във Филипините, Моореа във Френска Полинезия, Кауаи на Хавайските острови и други. В класацията на Си Ен Ен са намерили място следните острови - Милос (Гърция), Бартоломе (Еквадор), Фрегат (Сейшели), Сейнт Лусия (Малки Антили), Джура (Шотландия), Комодо (Индонезия), Сеня (Норвегия), Моореа (Френска Полинезия), Палаван (Филипини) и Кауаи (САЩ).", "date": "2019.09.25", "title": "Си Ен Ен: Гръцкият остров Милос е най-красивият остров в света"}
{"url": "https://www.24chasa.bg/novini/article/7673350", "text": "Парламентът прие на второ четене промени в Закона за енергетиката, които целят създаване на условия за ефективна либерализация на пазара на природен газ и установяване на ликвиден пазар, включително чрез конкретен пакет от мерки за преодоляване на ниската текуща ликвидност. Създава се конкурентна среда за добивните предприятия, търговците и потребителите на природен газ чрез сключване на сделки на организирано място за търговия с ясни и единни правила и съответни устойчиви ценови сигнали за постигане на справедлива пазарна цена, основана на търсенето и предлагането. Освободените количества се закупуват от крайни снабдители или клиенти, присъединени към газопреносната система на България, директно или чрез търговец на природен газ, реши Народното събрание. За освободените и незакупени количества се провеждат последващи търгове с покачване на цената, съгласно условията и ценовите механизми на споразумението. Количествата са предназначени за клиенти в и/или извън страната. Общественият доставчик предлага за продажба на организирания борсов пазар на природен газ не по-малко от следните количества природен газ: 2220 GWh през 2020 г.; 4281 GWh през 2021 г.; 6342 GWh през 2022 г.;8720 GWh през 2023 г.;11099 GWh през 2024 г. Количествата се освобождават съгласно споразумение за изпълнение на програма за освобождаване на природен газ. До 31 декември 2019 г КЕВР провежда процедура за утвърждаване на цената, по която общественият доставчик продава природен газ през 2020 г. Въвежда се т.нар. програма \"gas release\", чрез която общественият доставчик освобождава определени количества газ, съответстващи на определен процент от потреблението за всяка предходна година, с цел да се постигне по-конкурентен пазар. Предложените норми позволяват плавното и постепенно преминаване от пазар по регулирани цени към организиран пазар на природен газ по свободно договорени цени.", "date": "2019.09.25", "title": "Парламентът прие да се създадат условия за ефективна либерализация на пазара на природен газ"}
{"url": "https://www.24chasa.bg/novini/article/7673364", "text": " не е разбрала какво дебатираме - виждат се последиците от съкратеният дебат, а не от съкратеното производство. Това каза министърът на правосъдието Данаил Кирилов пред журналисти. На въпрос как ще бъде решен въпросът на второ четене за съкратеното съдебно следствие, Кирилов заяви, че това ще се реши чрез дебат. \"Не смятам да коментирам обвинениятан а Корнелия Нинова. Тя дори не е разбрала за какво дебатираме. Виждам, че внимателно си водеше бележки. Ние не сме на комсомолско заседание. Този дебат трябва да е сериозен. Вижда се какви са последиците от съкратения дебат, а не от съкратеното производство\", допълни още Кирилов. На въпрос защо е излязъл от зала, докато говори лидерът на БСП, Кирилов обясни, че е свободен човек и има право да присъства или не на заседанието. \"Същината на нашето предложение е, че искаме да допълним отговорността на съда точно с тази преценка. С преценката дали в конкретния случай следва да се приложат положителните за обвиняемия последици от едно съкратено съдебно следствие\", допълни още министърът.", "date": "2019.09.25", "title": "Кирилов:  Нинова не е разбрала какво дебатираме"}
{"url": "https://www.24chasa.bg/novini/article/7673394", "text": "Собственикът на ФК „Славия” Венцеслав Стефанов призна, че той е запознал Корнелия Нинова и Леонид Решетников. Той обаче е категоричен, че в разговора между двамата никога не е имало шпионски умисъл. За първи път информация за това посредничество излезе от Николай Малинов, който заяви, че Стефанов му е искал телефонния номер на Решетников. „Генерал Решетников не е предлагал Румен Радев за президент. Решетников беше информиран тук на срещата с Корнелия, че те са се спрели на генерал Радев от Корнелия Нинова и той каза следното: „За мен той е достоен човек, завършил е две академии в Съединените щати. Истински генерал, генерал от авиацията – би могъл да бъде достоен президент. Той просто изрази мнение, не одобрение”, каза Стефанов пред  . По думите му Нинова е поискала да се срещне с Решетников. Срещата им протекла в неформална обстановка. „Не се харесаха и двамата, защото Решетников има по-монархически виждания. Корнелия е била малко по-соц в разговора – за левите сили. Той ѝ е казал, че според него такива по-социалистически методи нямат бъдеше в България”, добави Стефанов. На въпрос подходящо ли е номинацията за бъдещ президент да бъде обсъждана с генерал от Русия, той отговори: „Българските политици всеки ден обсъждат плановете си с американското посолството – това проблем ли е? (…) Шпионски скандал не може да има. Това няма връзка с генерал Решетников”.", "date": "2019.09.25", "title": "Венци Стефанов: Да, аз запознах Корнелия Нинова и Леонид Решетников"}
{"url": "https://www.24chasa.bg/novini/article/7673397", "text": "Италианските власти затвориха пътища и евакуираха планински колиби, след като експерти предупредиха, че част от ледник на Монблан може да се срути, предаде Би Би Си. Около 250 хил. кубически метра лед са в опасност да се откъснат от ледника Planpincieux на връх Grandes Jorasses, заявиха служители. Експерти предупредиха, че част от ледника се плъзга със скорост 50-60 см на ден, предаде  Кметът на близкия град Курмайор – Стефано Мисерочки заяви, че глобалното затопляне променя планината. Той подписа заповед за затваряне на пътища във Вале Ферет от италианската страна на планинския масив. Градоначалникът обясни, че няма заплаха за жилищните райони или туристическите съоръжения, но планинските колиби в района на „Рошфор” се евакуират като предпазна мярка. „Тези явления за пореден път показват как планината преминава през период на големи промени поради климатичните фактори и следователно е особено уязвима”, заяви Мисерочки пред италианските медии. Експерти твърдят, че е невъзможно да се предвиди точно кога масата лед ще се срути. Повишаването на глобалните температури причинява топенето на планинските ледници и свиването на полярните ледени покривки. По-рано този месец десетки хора взеха участие в „погребален марш“, за да отбележат изчезването на ледника Пизол в североизточна Швейцария. Масивът Монблан е най-високата планинска верига в Западна Европа. Той има 11 върха с височина над 4000 м във Франция и Италия и привлича стотици хиляди туристи всяка година.", "date": "2019.09.25", "title": "Ледник на Монблан е в опасност да се откъсне"}
{"url": "https://www.24chasa.bg/novini/article/7673392", "text": ", Европейският парламент и Съветът на Европейския съюз се съгласиха г-жа Лаура Кодруца Кьовеши да бъде назначена като първия европейски главен прокурор. Новината потвърди преди минути и Европейската комисия, която приветства избора на румънката. Комисарят по въпросите на бюджета и човешките ресурси Гюнтер Йотингер и комисарят по въпросите на правосъдието, потребителите и равнопоставеността между половете Вера Йоурова направиха от името на Комисията следните изявления: Комисар Йотингер заяви: \"Европейската комисия работи усилено, за да гарантира, че всяко евро от бюджета на ЕС се разходва съгласно правилата и носи европейска добавена стойност. Това означава също така да се води ефективна борба с измамите, засягащи бюджета на ЕС. Досега Европейската служба за борба с измамите (OLAF) имаше съществена роля в постигането на тази цел. Тя ще продължи своята дейност като независима разследваща служба, допринасяща за възстановяването на дължими средства, както и за прилагането на други мерки за защита. Европейският прокурор ще гарантира укрепването на действията на равнище Съюз и реалното изправяне пред съд на лицата, извършили престъпления във вреда на бюджета на Съюза. Пожелавам на новоизбрания главен прокурор успех в преодоляването на предизвикателствата, пред които е изправена. Както Европейската комисия, така и OLAF ще ѝ помагат активно в предстоящите ѝ задачи\". Комисар Йоурова заяви: \"Постигнатото съгласие показва недвусмислено, че ЕС гледа сериозно на борбата с финансовите престъпления и на защитата на парите на данъкоплатците. Европейската прокуратура представлява единствена по рода си структура за отдаване на приоритетно внимание на борбата с трансграничните престъпления и за гарантиране, че нито едно престъпление срещу бюджета на ЕС няма да остане ненаказано. Тя отговаря на исканията на европейските граждани и предоставя на европейските прокурори нови амбициозни инструменти за разследване и наказателно преследване на тези престъпления на европейско равнище. Приветствам постигането на съгласие за назначаването на г-жа Кьовеши като първия европейски главен прокурор. Уверена съм, че г-жа Кьовеши ще се справи много добре в ролята на ръководител на Европейската прокуратура. Постигнатото съгласие прави възможно създаването на новата служба до края на 2020 г., както бе планирано. Комисията ще продължи да бъде твърд поддръжник на колективните усилия за борба с измамите и корупцията в ЕС\".", "date": "2019.09.25", "title": "ЕК приветства решението от снощи Кьовеши да е първият европейски главен прокурор"}
{"url": "https://www.24chasa.bg/novini/article/7673409", "text": "Единайсет са кандидатите за кмет на Русе. Това съобщи председателят на Общинската избирателна комисия в крайдунавския град Николай Братованов. Той обясни, че според реда, обявени в регистъра на сайта на ОИК, това са Пенчо Милков - \"БСП за България\" /АБВ, Движение за радикална промяна \"Българската пролет\", ПД \"Социалдемократи\"/, Стелиян Стефанов - МК МИР, Мариян Димитров - ПП ПОДЕМ, Венцислав Ангелов - БЪЛГАРСКО НАЦИОНАЛНО ОБЕДИНЕНИЕ, Даян Тачев - КОАЛИЦИЯ \"АЛТЕРНАТИВАТА НА ГРАЖДАНИТЕ\", Деана Тонева - \"ДЕМОКРАТИЧНА БЪЛГАРИЯ - ОБЕДИНЕНИЕ\" (ДА България, ДСБ, Зелено движение), Дауд Ибрям - ДПС, Петър Иванов Иванов - ВЪЗРАЖДАНЕ, Диана Иванова - ГЕРБ, Галин Григоров - \"ВМРО - БЪЛГАРСКО НАЦИОНАЛНО ДВИЖЕНИЕ (НФСБ)\", Елеонора Николова - МК Съюз на Демократичните сили /СДС, ДБГ, ССД, БНД и \"Движение 21\"/. Най-младият кандидат е на 29 години, а най-възрастният - на 73. Общо 394 са кандидатите за общински съветници, които ще се борят за 51 места в Общинския съвет. Те са разпределени в 21 листи - на партии, коалиции и един инициативен комитет. /", "date": "2019.09.25", "title": "Единайсет са претендентите за кметския пост на Русе"}
{"url": "https://www.24chasa.bg/novini/article/7673416", "text": "Една от най-големите южнокорейски компании в момента проучва България и още две държави за инвестиция, като тази инвестиция е над 1,5 милиарда евро. Това каза пред журналисти министърът на икономиката Емил Караниколов във връзка с потенциалните инвестиции в страната ни от южнокорейска страна, предаде специалният пратеник на Агенция  . Министърът отрече твърденията, че инвестицията на „Хюндай“ в България е свързана по какъвто и да било начин с тази на „Фолксваген“. „При „Фолксваген“ говорим, че търсят къде да реализират завод за производство на бензинови и дизелови двигатели, а при батериите за електрически автомобили, които не са свързани с „Хюндай“, заяви Караниколов. Министърът отказа да посочи имената на компаниите потенциални инвеститори, тъй като не сметна за коректно да коментира такъв тип информация. „Говорим за батерии за електрически автомобили. Те могат да бъдат за редица компании. Компанията, която проверява България, работи с всички големи компании“, посочи още той. От думите на Караниколов стана ясно, че когато става дума за инвестиции, транспортната инфраструктура е важен фактор: „Асфалтът наистина не се яде, но която и да е компания, дори и тези, които ни проучват в момента, те искат инфраструктура. Затова България отделя такъв голям бюджет. Без инфраструктура, няма да дойдат компании, а без тях няма да можем да задържим работната сила и децата си в родната им страна“, добави министърът. В Центъра на „Хюндай“ представихме България и идеите, които имаме, в частност възможностите за стратегическо партньорство, отзивът от тяхна страна е да се свържем с европейската им централа, а това ще стане веднага щом се върнем в София. Това каза от Република Корея министърът на икономиката Емил Караниколов пред журналисти във връзка с резултатите от посещението му в Центъра за научно-изследователска и развойна дейност на компанията „Hyundai Motor Group“ в град Хуасонг, предаде специалният пратеник на Агенция „Фокус“. Караниколов поясни, че по никакъв начин не става въпрос за автомобили с бензинов или дизелов двигател, а разговорът в посока на инвестиции за електрически, автономни автомобили и възможност създаване на Център за изкупуване на автономни автомобили в България, както и части за електрическите автомобили, както и батерии. „Трябва те да дойдат в България и да направим анализ какво може да се реализира на територията на страната ни като стратегическо партньорство“, добави още той. От думите на Караниколов стана ясно, че все още не говорим нито за инвестиции, нито за продължителността на проверката. „Най-важното за нас е да презентираме България като добра дестинация за бъдеща тяхна инвестиция. Когато те решат в кой сегмент да инвестират, ако решат, тогава вече ще обявим конкретна инвестиция. В момента само трябва да представим България“. Като плюсове за положителния имидж страната ни в икономически аспект министърът посочи повишаването на рейтинга на страната ни, рекордния износ от над 33 милиарда, икономическият растеж и финансовата стабилност.", "date": "2019.09.25", "title": "Караниколов: Очакваме голяма южнокорейска компания да инвестира 1,5 млрд. евро у нас"}
{"url": "https://www.24chasa.bg/novini/article/7673421", "text": "През 2023 г. може да има цялостна, интегрирана, с висока степен на автоматизация система за управление по търсене и спасяване и за реакция при бедствия и аварии в българските морски пространства, каза днес във Варна главният секретар на ИА \"Морска администрация\" /ИАМА/ Петър Киров. Той уточни, че в момента текат предпроектните проучвания, като финансирането - малко над милион лева, е осигурено от Европейския фонд за регионално развитие плюс държавно съфинансиране. Резултатите до момента бяха представени днес на работна среща между представители на ИАМА с Военноморските сили, \"Гранична полиция\", Държавното предприятие \"Пристанищна инфраструктура\" /ДППИ/, Изпълнителната агенция по рибарство и аквакултури. Новата интегрирана система ще стъпи върху тези, които са изграждани през годините, обясни Киров. Той уточни, че на европейско ниво такива системи са много малко. Възможности за наблюдение на морския трафик имат различни институции у нас - ДППИ, \"Гранична полиция\", ВМС, но техните системи имат различни функции, допълни Киров. По думите му новата ще даде възможност за връзка и координация между структурите, като ще подпомага планирането на операции и ще дава алгоритми за изчисляване на райони за спасяване, движение на спасителните средства, комуникация, без да е насочена към наблюдение или управление на трафика в морето. Новата система трябва да обхване и съвместния координационен център с Гражданската въздухоплавателна администрация, защото в него в момента няма интеграция, а само физическа близост на операторите, обясни още Киров. Той допълни, че за речното корабоплаване Морската администрация има друга инициатива, която ще бъде представена на работна среща на 8 октомври в Русе. На нея ще бъде дискутирана спасителната дейност по река, включително и нуждата от информационни и комуникационни системи.", "date": "2019.09.25", "title": "През 2023 г. България може да има\nинтегрирана система за търсене и спасяване на море"}
{"url": "https://www.24chasa.bg/novini/article/7673544", "text": "Службата по трудови и социални въпроси на Министерството на труда и социалната политика към Посолството на България в Лондон, Великобритания, подновява своята информационна кампания за правата на българските граждани на Острова след Брекзит. Това съобщиха от пресцентъра на социалното министерство. Следващите 2 от над 28 организирани събития за българската общност ще се състоят:- от 12.30 часа на 28.09.2019 г. в град Ливърпул - адрес: St. John Bosco Arts College, Storrington Avenue, Liverpool, L11 9DQ.- от 14.00 ч. на 29.09.2019 г. в гр. Манчестър - адрес: Cedar Mount Academy, Gordon Education Village, 50 Wembley Road, Manchester, M18 7DT. Към момента през март и април са направени срещи в градовете Лондон, Оксфорд, Крю, Ковънтри, Нюкасъл, Глазгоу, Екситър, Труро, Плимът. На 30 март 2019 г. официално стартира британската Схема за уседналост, по която българските граждани и членовете на техните семейства могат да подават заявления за получаване на Статут за уседналост и Временен статут на уседналост. Повече информация за Схемата за уседналост, както и за организиране на информационни дни в други градове, може да се получи на адрес: v.asenov@bulgarianembassy.org.uk.", "date": "2019.09.25", "title": "Продължава информационна кампания за правата на българите на Острова след Брекзит"}
{"url": "https://www.24chasa.bg/novini/article/7673568", "text": "Компаниите с приходи от продажби над 16 млн. лв годишно, стойност на активите по баланс над 8 млн. лв. и персонал от над 50 души и чиито продажби в брой са под 5 процента от приходите, могат да изберат да ползват и софтуер за управление на продажбите (СУПТО), който създава стандартизиран одиторски файл, съобщават от Националната агенция за приходите. Фирмите, избрали този режим, трябва да изпращат в НАП стандартизирания си одиторски файл веднъж годишно, за всяка календарна година, в срок до края на януари на следващата година. От НАП уточняват, че компаниите, които ще ползват режима с одиторски файл за отчитане на оборота, трябва да отговарят поне на две от горните три условия. Тези правила са записани в промените на Наредба Н-18/2006 г., обнародвани в Държавен вестник, брой 75/24.09.2019 г. За юридическите лица, избрали алтернативната възможност за отчитане на извършваните продажби - СУПТО със стандартизиран одиторски файл, срокът за привеждане в съответствие с изискванията на Наредбата е до 31 март 2020 г., а срокът за подаването на информацията от тях, относно използвания софтуер в търговските обекти, се удължава до 31 май 2020 г. Те обаче трябва да уведомят поделенията на НАП за ползването на одиторски файл през СУПТО до края на януари 2020 година. Всички търговци, използващи софтуер за управление на продажбите - независимо дали са или не са регистрирани по Закона за ДДС, трябва да сменят или модифицират фискалните си устройства и да приведат използвания от тях софтуер в съответствие с нормативните изисквания до 31 януари 2020 г. Дотогава лицата, използващи СУПТО, ще могат да продължат да ползват старите си софтуери и старите си касови апарати. Срокът за подаване на информацията, относно използвания от тях софтуер в търговските обекти, е до 31 март 2020 г. До 31 март 2020 г. се удължава и срокът, в който лицата, извършващи продажби на стоки или услуги чрез електронен магазин и неизползващи друг софтуер за управление на продажбите, извършвани чрез електронния магазин, освен софтуера на електронния магазин, трябва да приведат тази си дейност в съответствие с всички изисквания на Наредбата. Тези лица трябва да подадат информация за използвания от тях софтуер в срок до 31 май 2020 г.", "date": "2019.09.25", "title": "Промени в наредба на НАП облекчава отчитането на оборота на големите компании"}
{"url": "https://www.24chasa.bg/novini/article/7673561", "text": "„Основната ни задача е да максимизираме ефекта от всяка инвестиция с европейски средства. За целта трябва да полагаме системни усилия, за да облекчим всеки бенефициент и така парите да отключват възможности.“ Това заяви вицепремиерът Томислав Дончев при откриването на Третото заседание на Комитета за наблюдение на Споразумението за партньорство с Европейската комисия 2014-2020 г. и Годишна среща за проследяване изпълнението на програмите. Вицепремиерът Дончев отбеляза националния консенсус на политическо ниво за необходимостта от икономическа трансформация и ролята на държавата да подпомогне процеса като подчерта: „Влизаме в зряла фаза на изпълнение на настоящия програмен период и във финална фаза на програмиране на новия програмен период. Застъпването на двата периода е предизвикателство, но не е нещо ново за нас. Натрупаният опит дава своите ефекти – по-добри сме от преди, трудностите от изминалите години вече са рутина, но това не е достатъчно. Избираме да сме дръзки, да направим скок и да променим нещата по-глобално“. Аурелио Сесилио, началник на отдел „България, Хърватска и Словения“ в Генерална дирекция „Регионална и селищна политика“ на ЕК коментира напредъка в изпълнението на Споразумението за партньорство. Анализът показва, че подборът на проекти е в напреднала фаза и се наблюдава сериозен прогрес в сравнение с 2017 г. За ЕК напредъкът по програмите показва, че България е около средното ниво на изпълнение. „Настоящият момент е важен с оглед на подготовката ни за бъдещето. България е изправена пред много предизвикателства, но с подкрепата на ЕК ще успее да изготви ново Споразумение за партньорство и нови оперативни програми, които ще създадат предпоставки българите да се възползват в най-голяма степен от европейските средства през периода 2021-2027 г.“ допълни Аурелио Сесилио.", "date": "2019.09.25", "title": "Дончев: Търсим максимален ефект от всяка инвестиция с европейски средства"}
{"url": "https://www.24chasa.bg/novini/article/7673579", "text": "Кандидатите за кметския стол във Варна са 11, съобщиха днес от Общинската избирателна комисия в крайморския град. Листи с номинирани за общински съветници са регистрирали 28 партии и коалиции. Вписани са и два инициативни комитета, издигащи независими кандидати за съветници. В надпреварата за управление на районите във Варна се впускат общо 47 души. Най-много кандидати има за \"Одесос\" - 12. За кметския стол в район \"Приморски\" ще се конкурират 11 души, а за \"Младост\", \"Владислав Варненчик\" и \"Аспарухово\" - по осем. В област Варна най-много кандидати за кметския стол има в град Провадия. Там за вота на избирателите ще се борят деветима. В Дългопол номинираните да управляват общината са шестима. По четирима кандидати за кмет са регистрирани в общинските избирателни комисии в Аврен, Вълчи дол и Суворово. В останалите общини в областта - Аксаково, Белослав, Бяла, Ветрино, Девня и Долни чифлик, хората с право на глас ще имат възможност да избират между трима души.", "date": "2019.09.25", "title": "Кандидат-кметовете на Варна са 11,\nза районните кметства - 47"}
{"url": "https://www.24chasa.bg/novini/article/7673577", "text": "В Турция бе проведено голямо проучване на общественото мнение относно най-важните проблеми и постижения на страната. 74,9% от анкетираните похвалиха закупуването на руската система за ПВО С-400. Мнозина от тях смятат Русия за приятел, за разлика от САЩ - 94,5% от анкетираните определиха страната като враг на родината си, отбелязва консервативният вестник Yeni Akit. Компанията „Изследвания, оценка, анализ“ (ADA) публикува резултатите от проучване на общественото мнение. В анкетата, проведена от 19 до 30 август 2019 г. в 26 провинции на страната, са се включили 1721 жители на възраст над 18 години, предава  . На участниците в проучването са зададени въпроси за най-важните проблеми в Турция, закупуването на С-400 от Русия, въпреки противопоставянето на и НАТО, законопроекта за амнистията и за мнението им за Ахмет Давутоглу и Али Бабакан, които се подготвят да създадат нови партии,. На въпрос „Кой е най-важният проблем в Турция“, 44,9% от анкетираните посочиха икономиката, 17% - безработицата, 6% - сирийските бежанци, 5,2% - тероризма, а 2,9% обърнаха внимание на проблемите на демокрацията, правата правата на човека и справедливостта. На въпрос „Как оценявате закупуването на система за ПВО на С-400 в противоречие с позицията на САЩ и НАТО“, 74,9% от анкетираните са избрали опцията „подкрепям“, 14,9% - „не подкрепям“, а 7,3% се въздържаха от категоричен отговор. 94,5% от анкетираните определят САЩ като враг На въпрос кои страни са приятелски настроени към Турция и кои са враждебни, 94,5% от анкетираните определят САЩ като враждебна страна. Сред приятелските страни Азербайджан заема първо място с 83% от гласовете. Следват Русия (16.3%) и Китай (10.2%). Законопроект за амнистия относно дневния ред на парламента Отговорите на въпроса „Как оценявате законопроекта за амнистия, който бе на дневен ред в парламента наскоро“ са разпределени по следния начин: 42,3% от анкетираните не подкрепят законопроекта, 24,4% го одобряват и отбелязват, че такъв закон трябва да бъде приет, 33,3% сезатрудняват да отговарят. 56,4% смятат, че Турция не се нуждае от нова партия На въпроса „Нуждае ли се от нова партия Турция“ 56.4% от анкетираните отговорят с „не“, 32.2% с „да“, 11.1% се затрудняват да изкажат мнение. Въпрос за Давутоглу, Бабакн и Индже Участниците в анкетата са били попитани дали възнамеряват да гласуват за бившия министър-председател Ахмет Давутоглу, бившия вицепремиер Али Бабакан и кандидата за президент на Републиканската народна партия на Турция през 2018 г. Мухарем Индже, ако създадат нова партия. 10% от анкетираните изразиха готовността си да подкрепят Бабакан, 7.3% - Давутоглу, 9.5% - Индже. Въпрос за президентската система И на въпроса „Доволни ли сте от президентската система“ 61,5% от анкетираните отговарят с „не“, 38,5% с „да“. „Ако изборите се проведат следващата неделя, за коя партия ще гласувате?“ На този въпрос 37,5% от участниците изразяват подкрепа за управляващата „Партия на справедливостта и развитието“ (ПСР), 22,8% - Републиканската народна партия (РНП), 11,5% нова партия, ако такава бъде създадена, 9,5% „Партията на националистическото движение“, 9% Демократическата партия, Партия на народите, 7% - „Добра партия“, 0,9% - „Партия на щастието“. „За кого ще гласувате на президентските избори?\" 39,1% от анкетираните отговарят: Реджеп Тайип Ердоган, 28,6% - Екрем Имаглу (кмет на Истанбул от 27 май 2019 г.), 8% - Селахатин Демирташ, 6,8% - Мерал Акшенер , 6,5% -Девлет Бахчели, 4,2% -Али Бабакан, 2,3% - Ахмет Давутоглу, 2% - Мухарем Индже, 0,5% - Кемал Кълъчдароглу.", "date": "2019.09.25", "title": "Проучване: Турците считат Русия за приятел, а САЩ – за враг"}
{"url": "https://www.24chasa.bg/novini/article/7672839", "text": "Шънджън в провинция Гуандун оглави списъка на китайските градове с най-висок потенциал за развитие през 2019 г, съобщи медията Sina Finance, цитирана от  . Китайската столица Пекин и финансовият център Шанхай заемат респективно второто и третото място в тазгодишния списък, следвани от Гуанджоу. Сред останалите градове в класацията са Чънду, Нандзин, Ухан, Чунцин, Тиендзин и Ханджоу. В статията се отбелязва продължаващият наплив от хора към градовете от първо и второ равнище, с изявени индустрии и потенциал за развитие. Пекин, Шанхай и Шънджън поемат водеща роля в индустриалната иновация и са дом на 70% от листнатите компании в страната. Заемайки 13% от площта в страната, 100-те китайски града с най-висок потенциал за развитие са привлекли 50% от населението през 2019 г и допринасят със 73% за БВП, се казва още в доклада.", "date": "2019.09.25", "title": "Град Шънджън с най-висок потенциал за развитие в Китай"}
{"url": "https://www.24chasa.bg/novini/article/7665823", "text": "Ех тази “ергономия“ – все по-често чуваме за нея, но знаем ли какво е това? Всъщност зад това сухо и кратко описание се крие една цяла наука, чиято цел е да бъдем здрави, продуктивни и позитивни. Колкото по-рано човек осъзнае, че това не е просто моментна мода, а важен елемент от ежедневието на малки и големи, толкова по-вероятно е да си спестите един куп бъдещи главоболия в прекия и преносен смисъл. Ергономичните мебели и аксесоари носят дългосрочни позитиви. Предпазват ни от различни изкривявания, дископатии, спомагат за доброто кръвообращение и оросяване, предпазват от мигрена, неврологични проблеми, проблеми със зрението. В същото време ергономията в различните и измерения спомага за по добрата ни работоспособност, намалява физическата и психическа умора, помага на концентрацията. Детето започва да прекарва все повече време на стола и чина или бюрото в рисуване, разглеждане на книжки, игри. Внимание, родители! Тук е момента да осигурите на детето си здравословна, удобна и приятна среда в която малчугана започва да опознава света, да твори, да се труди. Ергономичното бюро и стол ще осигурят на детето правилна стойка, още от ранна детска възраст, независимо дали чете, рисува или прави нещо друго. То ще свикне с тази приятелска среда и ще се научи само да използва и регулира мебелите съобразно с нуждите му. Това не е еднократна случка, това е процес при който бюрото и столът растат заедно с детето. Първо ще трябва да настроите стола, а след това и бюрото според нуждите на детето. Бюрото е настроено правилно, когато детето държи ръцете си под ъгъл 90 °. Ергономичните мебели са проектирани така, че да осигурява бърз и лесен достъп до всички аксесоари. При децата това са моливи, химикалки, гумички, листчета, тетрадки и други. При избора на бюро и стол има много фактори освен външния вид, който е водещ за малчуганите. Обърнете внимание на това сертифицирани ли са продуктите, гаранционният срок, материалите, цената разбира се. Изборът на надежден и доказал се във времето търговец ще ви гарантира, че купувате качествен и надежден продукт, придружен с възможността да бъдете консултирани и обслужени по най-добрия начин!   предлага възможността да направите подобна покупка, както online така и в някой от многобройните магазини в цялата страна! Детският комплект   e проектиран да осигурява удобна учебна среда на всяко дете в процеса на растеж и развитие. Предлага се с удобно чекмедже под бюрото, подходящо за книги и принадлежности. То осигурява бърз и лесен достъп до всичко необходимо. Бюрото и столът са с регулируема височина за оптимално адаптиране към ръста. Работният плот се накланя до 40° за удобство при писане, четене и рисуване. Ъглите за заоблени и обезопасени с PP кант. Ако вече разполагате с подходящо бюро е хубаво да помислите и за такъв стол. При стола е много важно той да се изпробва независимо дали е за дете или възрастен човек. Верига магазини  разполага с голямо разнообразие от ергономични столове. Ако вече познавате модела имате възможност да направите поръчка и на  . Тук ще си позволим да ви препоръчаме ергономичният детски стол  е с анатомична седалка и облегалка, тапициран с дишаща материя тип ''меш'' тя осигурява добра вентилация дори след няколко часа седене. Също така има подвижна опора за крака, която не позволява на малките крачета да се въртят наоколо. Този стол може да се регулира по височина, за да осигури на вашето дете пълен комфорт, като същевременно поддържа изправената му стойка при седене. Това е един от многото модели, които ще откриете в Office 1 Superstore. Днес средностатистическият офис служител прекарва почти 8 години от живота си, седейки зад бюро на работното си място. Работното място вече не е задължително да е в офис. Все повече хора работят от вкъщи. Това не променя факта, че избора на точните мебели и аксесоари е изключително важен за здравето, комфорта и продуктивността на човек. Ергономичните мебели за възрастни предлагат изключително голямо разнообразие от настройки и удобства.   са незаменим помощник на хората прекарващи много време зад бюрото. Всъщност „зад“ вече не е точната дума.  позволяват човек да работи и прав, да наглася височината на работния плот в зависимост от дейностите, които изпълнява в момента. Тези умни бюра ви напомнят, че имате нужда да се раздвижите, станете, а защо не да направите и някой подходящи и лесни за изпълнение упражнения, които ще ви тонизират.  с марка   от   предлагат всичко, което ще ви осигури комфортна и здравословна работна среда. Комбинирайте бюрото с подходящия стол, тук избора е огромен. Един пример за стол, който може да ви предложи всичко необходимо и то на изключително добра цена е ергономичния директорски стол  с марка  . Изборът на стол и бюро далеч не изчерпва темата за ергономията в нашето ежедневие. Вече се предлагат и много аксесоари, които са прекрасно решение и предотвратяват множество неприятни последици свързани с ежедневните ни трудови дейности. Има по нещо буквално за всяка част на тялото. Подготвили сме ви селекция от продукти: T'nB мишка, ергономична и безжична; Fellowes пад за мишка, със силиконова подложка за китка; T'nB Слушалки On Air, с кабел и вграден микрофон;  , с променлив наклон; мрежестата облегалка за гръб Fellowes.", "date": "2019.09.25", "title": "Здраве, настроение, усмивки – да, това е ергономията"}
{"url": "https://www.24chasa.bg/novini/article/7673576", "text": "Заловиха 16-годишен младеж за кражба на дарения в Перник, съобщи  Кутията с дарения, предназначени за болна жена, е била открадната от денонощен магазин в града. Крадецът бе засечен от камерите на търговския обект, а случая се разпространи в социалните мрежи. Служители от Първо районно управление започнали разследване и много бързо стигнали до евентуалния извършител - 16-годишен перничанин. \"ИЗДИРВА СЕ!!! Търся Това Човекоподобно нещо,откраднало кутията с дарения на сестра ми Руми. Анонимноста е запазена\", написа по-рано братът на Руми Калин Спасов, като публикува кадри от престъплението.", "date": "2019.09.25", "title": "Заловиха 16-годишен младеж в Перник, откраднал кутия с дарения за болна жена"}
{"url": "https://www.24chasa.bg/novini/article/7672005", "text": "От следващия месец банките започват да заделят буфер срещу евентуална криза. За всеки отпуснат кредит те ще трупат като резерв 0,5% от стойността му. Новите изисквания, които въвежда БНБ, няма да се отразят на цената на заемите, твърдят банкери и финансисти. Според тях лихвите по депозити и кредити ще останат ниски поне до средата на 2020 г. Причината е, че Европейската централна банка наскоро взе решение, че няма да променя основните лихви до юли 2020 г. Така, банките ще получават заеми за рефинансиране при нулева лихва, депозитната лихва остава отрицателна на ниво минус 0,4%, а заемната - на минус 0,25%. Това означава, че ще продължи отпускането на евтин ресурс, за да се стимулира икономиката. А и конкуренцията между банките в момента няма да им позволи по-голямо оскъпяване на заемите. Според последните данни на БНБ средната лихва по ипотечните заеми вече Потребителските кредити са по-скъпи - средната лихва при тях е около 8%, а общата им цена, т.е. заедно с годишния процент на разходите - малко над 9,6%. Повечето прогнози засега сочат, че най-вероятният срок за поскъпване на заемите е от началото на 2021 г. Според повечето анализатори то няма да е значително - очаква се стъпката да е около 0,25%. Какво ще означава това за ипотечен кредит с 20-годишен падеж? Да приемем, че той е в размер на 70 000 лв. и е отпуснат при 3,5% лихва. Това означава, че в момента месечната му вноска е малко над 400 лв. Ако обаче лихвата нарасне с очакваните 0,25% до 3,75%, то тогава месечната вноска за една година. Тъй като очакванията са през следващите години растежът на лихвите да продължи плавно, то може да се стигне и до вноска от 500 лв., което означава допълнително натоварване на личния бюджет с поне 1200 лв. годишно. За да се избегнат сътресения, едно от основните правила е при вземането на по-голям заем за по-дълъг период сумата да не надхвърля 50 пъти нетните месечни приходи на кандидата за него. Това означава, че при доход от 2000 лв. на месец максималният размер на заема е подходящо да бъде не повече от 100 000 лв. Който обаче има и други кредити, то тогава сметката е малто по-различна- например при 3000 лв. доход на месец и при 200 лева вноска по друг заем, разумният размер на ипотеката е до 120 000 лв. Това правило е съобразено с практиката на банките при отпускането на ипотечен заем да т.е. върху сумата от месечни вноски по всички кредити, разделена на сумата на месечните доходи на кредитополучателя. За да се минимизират рисковете при изплащането на по - дълги заеми, може да се направи и застраховка за безработица. Така тя ще покрие част от вноските и няма да се стига до трупане на наказателни лихви и оскъпяване на кредита. Ниските лихви по кредити водят и до такива по депозитите, които в момента носят средно 0,23% на година. На практика държането на пари в банка вече носи загуби заради инфлацията. На годишна база тя е близо 3%. Това означава, че всеки 100 лева влог губят годишно поне по 2,7 лева от покупателната си способност. Вдигането на лихвите първо ще започне от спестяванията. Очакванията са тяхната доходност да се вдига бавно с около 0,2 на сто за полугодие. Четири до шест месеца след това е много вероятно да се вдигнат и лихвите по заемите. Към края на август депозитите на институции, фирми и домакинства са 81,6 млрд. лв. Ръстът им за година е 7,3% въпреки продължаващия спад на доходността им, отчете централната банка. От тях над половината - 53,6 млрд. лв., са спестявания на населението. Към същата дата отпуснатите от банките заеми са 59,9 млрд. лв. Ръстът на кредитите е малко по-нисък от този при депозитите - 6% на годишна база. Нефинансовите предприятия са получили с 3,3% заеми повече отпреди година и общият ресурс за тях достига до 33,6 млрд. лв. Домакинствата са кредитирани с 23,2 млрд. лв., като парите за тях са се увеличили с 8,8% за една година, показват още данните на БНБ. Банките са кредитирали покупката на жилища за 11,4 млрд. лв., като годишният темп на нарастване е 12,4%. Малко по-бавно растат потребителските кредити - общата им сума вече е 9,9 млрд. лв., а увеличението им е с 11,2% спрямо август 2018 г. Заради неизгодните лихви и по-строгите условия другите кредити продължават да намаляват - с 39,7% до 5,743 млрд. лева към последния от летните месеци. Забавил се е темпът, с който нарастват заемите, предоставени на финансови предприятия - към края на август те са 3,1 млрд. лв. и в сравнение с август 2018 г. са се увеличили със 17,4% срещу 17,6% месец преди това. Парите, които обслужват оборота в държавата, растат на годишна база със 7,7% до рекордните 98,5 млрд. лв. Това е с 1 милиард лева повече от преди година и вече наближава размера на прогнозния брутен вътрешен продукт за тази година от 116 млрд.лв. За един месец - през август спрямо юли, нетните чуждестранни активи са намалели от 60 млрд. до 58,9 млрд. лв. На годишна база обаче и при тях има ръст от 6,8%. През август 2019 г. спрямо юли чуждестранните активи са се увеличили с 5,4% до 68,4 млрд.лв., като темповете на годишен растеж са 9,5%. Чуждестранните пасиви са 9,5 млрд. лв. и на годишна база са намалели с 2,7%, показват още данните на централната банка. ", "date": "2019.09.25", "title": "От октомври банките заделят буфер за всеки кредит, но лихвите ниски поне до юли 2020 г."}
{"url": "https://www.24chasa.bg/novini/article/7673612", "text": "", "date": "2019.09.25", "title": "Сакскобургготски получи уникални снимки от 1937 г. с празненствата по случай раждането му"}
{"url": "https://www.24chasa.bg/novini/article/7673606", "text": "„Фейсбук” придоби стартъп компания, произвеждаща устройства, които могат да засичат сигнали от мозъка, да ги кодират и пренасят на компютър. „Контрол лабс” (CTRL-Labs) за момента е проектирала гривна, която може да разпознае мозъчните сигнали, които достигат до ръката ни и я карат да се движи. Освен това записва и предава командата, например, да натиснем копче на клавиатура или друго устройство, пише Би Би Си, цитирана от bTV. Според президента на Виртуалната реалност към „Фейсбук” - Андрю Босуърт гривната „долавя намеренията ни”. „Можем да споделим снимка с приятели чрез незабележимо движение или просто, ами, ако го поискаме”, допълни той в онлайн публикация. Босуърт е на мнение, че придобиването на стартъпа ще помогне на мрежата да „изгради и внедри този тип технология в клиентските продукти”. Новината предизвика смесени реакции сред технологичното общество. „Фейсбук” трябва да се намесва все по-малко в живота ни, не повече”, смята технологичния критик Азим Азар. „Любопитно ми е какъв ще е отговорът на регулаторите и законодателите”, пита анализатора Фатемех Катибло. Други експерти пък са развълнувани от последната придобивка на Марк Зукърбърг. Според непотвърдена от социалната мрежа информация, сделката за „Контрол лабс” е на стойност между 500 млн. долара и 1 млрд. долара.", "date": "2019.09.25", "title": "\"Фейсбук\" купи компания, произвеждаща устройства за \"четене на мисли\""}
{"url": "https://www.24chasa.bg/novini/article/7673626", "text": "Украинската афера сложи край на резервите на лидерите на Демократическата партия, които решиха вчера да започнат процедура по импийчмънт на Доналд Тръмп, въпреки несигурните последствия на този ход, който е повече политически, отколкото юридически. Каква е процедурата? Конституцията на САЩ предвижда, че Конгресът може да свали президента (или вицепрезидента, или федерални съдии) в случай на \"предателство, корупция или други значими престъпления и нарушения\". Процедурата се развива на два етапа. Първо Камарата на представителите води разследване и гласува с просто мнозинство (218 от 435 гласа) за повдигането на всяко отделно обвинение, излагайки фактите. На английски това се нарича \"импийчмънт\". В случай на повдигане на обвинение Сенатът, горната камара на Конгреса на САЩ, провежда процес срещу президента. След края на дебатите 100-те сенатори гласуват по всяко отделно обвинение. Необходимо е мнозинство от две трети, за да бъде осъден, в който случай свалянето му е автоматично и неподлежащо на обжалване. В противен случай президентът е оправдан. Какви са прецедентите? В историята на САЩ няма свален президент. Срещу двама президенти са повдигани обвинения, но в крайна сметка те бяха оправдани: Андрю Джонсън през 1868 г. и Бил Клинтън, обвинен през 1998 г. в лъжесвидетелство по повод интимната му връзка със стажантката Моника Люински. През 1974 г. републиканецът Ричард Никсън предпочете да подаде оставка, за да избегне сигурно осъждане от Конгреса във връзка със скандала \"Уотъргейт\". Каква е ролята на съда? Никаква. Решенията за сваляне на президента не се контролират от съдебната власт, а само от Конгреса. Обикновените съдилища не могат и да повдигат обвинение срещу действащ президент. Това \"би навредило\" на функционирането на Белия дом, гласи становище на министерството на правосъдието от 1973 г., както и отнасящи се до него паметни бележки от 2000 година. В какво е обвиняван Тръмп? От април насам няколко конгресмени от Демократическата партия искат започването на процедура за свалянето на Доналд Тръмп, основаваща се на заключенията от разследването за предполагаемата руска намеса в президентските избори в САЩ през 2016 година. След близо двегодишно разследване, специалният прокурор Робърт Мълър не откри доказателства за сговор между Москва и екипа на кандидат-президента Тръмп. В замяна на това той разкри серия от смущаващи опити за оказване на натиск върху неговата собствена работа, които могат да се равняват на \"възпрепятстване на правосъдието\". Демократите започнаха и парламентарни разследвания за данъците му, за възможни конфликти на интереси, свързани с бизнеса му и за суми, платени за мълчанието на предполагаеми любовници. Сега те подозират обитателя на Белия дом, че е злоупотребил с властта си, за да навреди на бившия вицепрезидент Джо Байдън, фаворит за номинацията на Демократическата партия за президентските избори през 2020 година. Те си задават въпроса дали той е задържал предназначена за Украйна военна помощ, за да принуди Киев да започне разследване за корупция срещу Джо Байдън и сина му Хънтър. Вчера лидерката на парламентарната група на демократите в Камарата на представителите на САЩ призова за обединяване на всички тези разследвания и за официалното им включване в процедура по импийчмънт. Защо се колебаеха демократите? Досега Нанси Пелоси се противопоставяше на поемането по този път от притеснения, че процедурата по импийчмънт ще монополизира дебатите, отвличайки вниманието от водещите теми в кандидат-президентската кампания през 2020 година. Знаейки, че има слаби шансове за сваляне на президента поради републиканското мнозинство в Сената, Пелоси се опасяваше, че подобен ход може да се обърне срещу демократите и да засили партийното разделение в страната. На общите избори през 2000 г. републиканците бяха наказани за ожесточението, с което се опитваха да постигнат импийчмънт на Бил Клинтън. Вчера Доналд Тръмп изрази възмущение от \"измислен лов на вещици\", но заяви, че действията на демократите ще имат \"позитивен\" ефект върху кампанията му за преизбиране. (БТА)", "date": "2019.09.25", "title": "Импийчмънт на Тръмп? Политическо решение с неясни последствия"}
{"url": "https://www.24chasa.bg/novini/article/7673900", "text": "Президентът на Русия Владимир Путин прие днес президента на Венецуела Николас Мадуро в израз на подкрепя за него и на фона на засилващия се натиск от САЩ върху латиноамериканската страна, предадоха Ройтерс и ДПА. Путин потвърди, че подкрепя Мадуро като \"законната власт\" във Венецуела и отбеляза засилващото се двустранно военно сътрудничество. Той изтъкна също укрепващите икономически връзки и каза, че през последните месеци търговският обмен между Русия и Венецуела е нараснал с 10 на сто. Путин обеща допълнителни доставки на медицински материали като част от оказваната хуманитарна помощ на Венецуела. Президентът на Русия насърчи госта си да преговаря с венецуелската опозиция и му каза, че би било \"ирационално\" да не го прави. По думите на Путин всеки отказ от диалог ще бъде \"ирационален и вреден за страната и заплаха за благосъстоянието на населението\"\". \"Разбира се ние подкрепяме диалога, който вие и вашето правителство водите с опозиционните сили\", каза Путин на Мадуро. Венецуелецът отговори, че заедно с Русия Венецуела ще е в състояние \"да преодолее всякакви трудности\". Той посочи като пример настоящите преговори с Русия за хранителна и медицинска помощ. Миналата седмица някои венецуелски опозиционни партии се съгласиха да започнат диалог с режима. Но по-голямата част от опозицията, оглавявана от Хуан Гуайдо, отказа да преговаря. Според руската агенция Интерфакс, която цитира неназовани източници, във венецуелската столица Каракас е пристигнала група руски военни специалисти. Не е ясно колко на брой са руските пратеници, но според единия източник те ще работят по поддръжката и обслужването на доставената от Русия военна техника. В друго съобщение на Интерфакс се казва, че тази година Русия ще достави на Венецуела близо 600 хиляди тона зърно, над два пъти повече от доставените 254 хил. тона през 2018 г., предаде Ройтерс. ТАСС посочва, че това е шестото посещение на Николас Мадуро в Русия от 2013 г., когато той стана президент на Венецуела след смъртта на Уго Чавес.", "date": "2019.09.25", "title": "Путин прие Мадуро в знак на подкрепа за неговата \"законна власт\" във Венецуела"}
{"url": "https://www.24chasa.bg/novini/article/7658028", "text": "547 926 туристи са посетили София през първите 6 месеца на годината. Според официалната национална статистика това е 2% ръст от 2018 г. Броят на нощувките е 940 835. Статистиката обаче не лови гостите и нощувките в местата за настаняване с под 10 легла. По данни на AirDNA Market Minder през август 2015 г. предлаганите имоти в София в платформата Airbnb са били 613, а през юли 2019 г. те вече са 3030. 37% от туристите избират това настаняване, отчита общинското предприятие “Туризъм”. които са с 3% повече, Гърция, Италия и Великобритания. Макар да има известен спад при туристите от Италия, Германия и Великобритания, те все още са най-много. Затова пък все повече интерес към София има от далечни пазари като Китай, Австралия и Канада. Ръст има и на туристите от Хърватия - 37%, Русия - 8%, Сърбия - 9%, и Испания - 4%. Столицата се възприема като изгодна дестинация, която е сравнително леснодостъпна, но все още няма особени отличителни характеристики. Туристите в София са основно на възраст от 20 до 50 години, с ниски до средни доходи, жители са на големи населени места на икономически развити държави, хора с широки и разнообразни интереси и открити за общуване с местните. Според анкета на “Визия за София” следвани от тези, които идват с цел бизнес - 23%. Пътуванията за почивка и развлечение имат дял от 20%, а гостуването при роднини и приятели - 6%. София е предимно младежка дестинация, но нощният живот е допълнение към преживяванията, без да е основна цел. Заради купона идват 14% от туристите. “Градът е интересен с историята, културата и традициите си”, посочват като мотив за посещение 59,3%. Други предимства са евтините самолетни билети и доброто съотношение между цена и качество. Според същото допитване среднодневните разходи, сред които влизат настаняване, транспорт в града, храна, напитки, пазаруване и забавления - 34% посочват, че харчат между 21 и 50 лв. В тази група най-много са туристите между 25 и 34 г.", "date": "2019.09.25", "title": "Туристите в София са млади - имат средни доходи, идват повече заради историята, два пъти по-малко кацат тук за купон"}
{"url": "https://www.24chasa.bg/novini/article/7673913", "text": "Главният прокурор на Великобритания Джефри Кокс заяви днес, че кабинетът на премиера Борис Джонсън няма да прави нов опит да спира работата на парламента след решението на Върховния съд, че досегашната принудителна ваканция е била наложена незаконно, предаде Ройтерс, цитирана от БТА.  Кокс каза, че правителството ще се подчини на приетия от парламента закон, който задължава министър-председателя да поиска от Брюксел ново отлагане на датата за Брекзита, ако до 19 октомври не бъде постигнато споразумение за раздялата между Обединеното кралство и ЕС. В изявление пред Камарата на общините Кокс съобщи, че правителството ще поиска от парламента бързо да одобри предложението за нови избори.", "date": "2019.09.25", "title": "Британското правителството няма да прави нов опит да спира работата на парламента"}
{"url": "https://www.24chasa.bg/novini/article/7673866", "text": "От 1 ноември 2019 година Петър Стоилов става новият изпълнителен директор на Нестле България. В момента той заема позицията Бизнес Мениджър PURINA за целия Югоизточен пазар. Петър Стоилов се присъединява към Нестле България през 2001 година като Бизнес Мениджър Нестле Профешънъл. Неговият ценен опит в продажбите и отлично бизнес разбиране му позволяват да установи и развие бизнеса за консумация извън дома. През декември 2010 година г-н Стоилов поема ролята на Национален мениджър продажби за Сърбия, където изгражда добри основи за бъдещото развитие на бизнеса. През 2013 година той е назначен на позицията Бизнес Мениджър Пурина за България и Южен Адриатик, като остава базиран в София. От 2015 година разширява отговорностите си като поема Хърватия, Словения, Босна и Херцеговина, а две години по-късно по заместване поема и Румъния. Петър Стоилов е с висше техническо образование и е баща на четири деца. Петър Стоилов поема поста изпълнителен директор на Нестле България от Емануел Артур, който ще поеме функцията на Бизнес Мениджър Млечни продукти за района на Близък Изток и Северна Африка. Емануел се присъединява към Нестле групата във Франция през 1984 г. като поема последователно разнообразни отговорности в областта на продажби, маркетинг и мениджмънт във Великобритания, Тунис, Египет, Франция, в Стратегическата Бизнес Единица за Сладоледен бизнес във Веве, Швейцария. През октомври 2016 година Емануел поема настоящата си позиция, Изпълнителен Директор Нестле България, като през декември 2017 година Нестле България става част от Югоизточен пазар (SEM). Емануел допринася значително за развитието на компанията в България, за трансформирането на бизнеса, така че да осигурява стабилен ръст, да бъде с необходимата гъвкавост и основи, за да отговаря на променящите се условия на пазара. Благодарение на дълбоките му бизнес познания и лидерски умения важни трансформационни проекти като „Пътят към пазара“, интегрирането на България към Югоизточен пазар, бяха успешно въведени.", "date": "2019.09.25", "title": "Петър Стоилов е новият изпълнителен директор на Нестле България"}
{"url": "https://www.24chasa.bg/novini/article/7672864", "text": "Средната концентрация на фини прахови частици PM2.5 в Пекин е спаднала до 23 микрограма на кубичен метър през август, рекордно ниско ниво за същия период в историята, сочат данни на градското управление по околната среда, цитирани от  През изминалите 20 години китайската столица води тежка битка със замърсяването на въздуха, като същевременно успява да поддържа бързо икономическо развитие, каза Ю Дзиенхуа, заместник директор на управлението. Доклад на Програмата на ООН за околната среда от март показва, че нивата на серен диоксид, азотен диоксид и PM10 са се понижили с 93%, 38% и 55% респективно в периода 1998 -2017 г. Градът полага различни усилия в борбата със замърсяването като насърчаване използването на чиста енергия, наблюдаване на емисиите от заводите и превозните средства, както и модернизиране на индустриите. Въпреки всичко, Пекин има да свърши още доста работа. Столицата продължава да страда от дни със замърсяване, особено през есента и зимата, каза още заместник-директор Ю.", "date": "2019.09.25", "title": "Качеството на въздуха в Пекин се подобрява"}
{"url": "https://www.24chasa.bg/novini/article/7673987", "text": "\"Прием от президента на САЩ Доналд Тръмп и съпругата му Мелания Тръмп по случай 74-ата сесия на Общото събрание на ООН\". Това написа президентът Румен Радев в личния си профил във фейсбук, като публикува и снимка, на която е той със съпругата си Десислава,  Доналд Тръмп и съпругата му Мелания.   Държавният глава участва в 74-тата сесия на Общото събрание на ООН.  Днес Румен Радев ще направи изказване в рамките на панела на високо равнище, организиран от ЮНЕСКО и посветен на темата за бъдещето на образованието. Българският президент се срещна и с шефа Глобалния бизнес форум на Майкъл Блумбърг. На 26 септември Румен Радев ще направи изказване пред Общото събрание на ООН (около 18.15 часа българско време). Това не е първата снимка на Радеви и Тръмп. Те си направиха подобна и на приема по случай 72-ата сесия на Общото събрание на ООН преди 2 години. ", "date": "2019.09.25", "title": "Радев и Деси се снимаха с Тръмп и Мелания на приема за ООН"}
{"url": "https://www.24chasa.bg/novini/article/7673990", "text": "Още 4 компании на \"Томас Кук\" в Европа спряха да работят днес. Това са фирмите на туроператора в Полша, Холандия, Германия и Австрия, каза министърът на туризма Николина Ангелкова. 4-те дъщерни компании на британския туроператор са уведомили днес Министерството на туризма за прекратяване на дейността си с днешна дата. В момента у нас има 5940 туристи, докарани от тези компании, каза Ангелкова. \"Откриваме гореща телефонна линия за справяне с последиците от спирането на дейността на тези турооератори. Представителите на Министерството на туризма заминаха за морето, за да съдействат на място, в случай че хотелиери искат от тези туристи да им бъде платено в брой\", каза Ангелкова. Тя обясни, че всички разходи за тези туристи ще бъдат платени незабавно от британския гаранционен фонд. 58 са общо хотелите в България, на които британския туроператор дължи пари за ползвани услуги през юли и август. Те са най-вече в Златни пясъци и Слънчев бряг, а също и в Свети Константин и Елена и Дюни. \"Стартираме дебат за промяна в закона на туризма, по силата на който чуждите туропераотори, работещи в България, ще трябва да сключват допълнителна застраховка за покриване на щетите в подобни случаи. Възможно е да вкараме тези промени между първо и второ четене на проекта, който в момента е в парламента\", каза още Ангелкова.", "date": "2019.09.25", "title": "Още 4 компании на \"Томас Кук\" в Европа спряха да работят"}
{"url": "https://www.24chasa.bg/novini/article/7674029", "text": "30-годишен мъж от Велико Търново е обвинен в причиняване на телесна повреда по хулигански подбуди. Това съобщиха от пресцентъра на Областна дирекция на МВР – Велико Търново. В хода на разследването е установено, че на 28 юни тази година в дискотека в областния град той е нанесен побой на 18-годишен младеж от село Арбанаси, като на потърпевшия е причинена лека телесна повреда. От проведените действия по разследването е установено, че извършител на деянието е 30-годишен мъж от областния град, известен на полицията и осъждан. След доклад на материалите в прокуратурата той е привлечен като обвиняем.", "date": "2019.09.25", "title": "30-годишен мъж е пребил 18-годишен в дискотека във Велико Търново"}
{"url": "https://www.24chasa.bg/novini/article/7674043", "text": "Замърсяване, нитрати, хром и манган над допустимото са установени в питейната вода в четири селища в Плевенско. Това съобщиха от Регионалната здравна инспекция /РЗИ/ по линия на мониторинга на питейната вода на селища с централно водоснабдяване. В две от изследваните водни проби, взети миналата седмица от село Божурица, са открити наднормени количества нитрати и хром. Също хром над допустимото е установено и във водата на село Загражден - в две проби. В проба от село Крета са регистрирани неприемливи цвят и мътност на водата, както и тройно количество манган над допустимото по стандарт. В две проби от село Буковлък е открито замърсяване от колиформи, предаде БТА.  Общо от 14 изследвани проби в лабораторията на РЗИ - Плевен, от седем селища в региона, половината не са отговорили на изискванията за качество, посочват от инспекцията. Предприети са мерки за административна принуда във връзка с констатираните нарушения във водоснабдяването. Инспекцията е съставила акт и е издала предписание за отстраняване на нередностите.", "date": "2019.09.25", "title": "Замърсяване, нитрати, хром и манган са установени в питейната вода в Плевенско"}
{"url": "https://www.24chasa.bg/novini/article/7674039", "text": "Някои последствия от климатичните промени върху океаните и ледената покривка са необратими и човечеството трябва да се подготви за това, предупредиха учени, цитирани от Франс прес и БТА. Оповестеният днес в Монако доклад на експерти по климата от ООН включва дълъг списък с опустошителни последствия, като се започне с покачването на морското ниво. Океаните са погълнали една четвърт от дължащите се на човешката дейност парникови газове и над 90 процента от топлината, свързана с климатичните промени. В резултат моретата на планетата се затоплиха, увеличиха киселинността си и станаха по-малко солени. Честотата, интензитетът и продължителността на морскитте горещи вълни, като опустошилите Големия бариерен риф, се увеличиха. Екстремните феномени Ел Ниньо, които допринасят за горски пожари, бури и епидемии, ще са 2 пъти по-чести дори ако се намалят емисиите въглероден диоксид. Ако не бъдат ограничени въпросните емисии, потенциалният максимален улов на риба може да намалее с 20-24 процента до края на века в сравнение с периода 1896-2005 г. Морските видове, от планктона до рибите и бозайниците, са се преместили на стотици километри от 50-те години на миналия век. В сравнение с периода 1980-2000 г. океанското ниво ще се повиши с около 43 сантиметра до 2100 г., при положение че температурата се покачи с 2 градуса Целзий, и с 84 сантиметра, ако температурата се увеличи с 3 или 4 градуса Целзий - затопляне, към което водят сегашните тенденции. През 22-ри век темповете на покачване на морското ниво ще са 100 пъти по-бързи, нараствайки от 3,6 милиметра годишно днес на няколко сантиметра и впоследствие на няколко метра през 2300 г., ако не се намалят емисиите въглероден диоксид. Построяването на защитни прегради срещу покачването на морското ниво може да намали между 100 и 1000 пъти рисковете от наводнения, при условие че се инвестират десетки и дори стотици милиарди долари. Между 20 и 90 процента от районите с влажен климат вероятно ще бъдат загубени до 2100 г. в резултат на предвиденото покачване на морското ниво. Концентрацията на кислорода в морето е намаляла с 2 процента за 60 години и вероятно ще спадне с още 3-4 процента, ако не се намалят емисиите въглероден диоксид. Затоплянето на водата и замърсяването на крайбрежието са виновни за увеличаването на \"мъртвите зони\", където ниското ниво на кислорода пречи на морския живот. Кораловите рифове, на които разчитат половин милиард души, за да се изхранят, ще понесат големи загуби дори ако затоплянето е само с 1,5 градуса Целзий в сравнение с прединдустриалната епоха. Ледената покривка в Антарктида и Гренландия ежегодно губи средно 430 милиарда тона лед от 2006 г. , превръщайки се в главен виновник за покачването на океанското ниво. Ледниците, които снабдяват със сладка вода над 2 милиарда диши, също отстъпват. Ледниците на малка надморска височина в Алпите, Кавказ и Скандинавия могат да загубят 80 процента от обема си до 2100 г. Планините вероятно ще загубят значителна част от снежната си покривка, а това ще има важни последствия за земеделието, туризма и енергоснабдяването. Възможно е да се стопи голяма част от вечната замръзналост - заледената през цялата година почва, до 2100 г., ако не се ограничат емисиите въглероден диоксид.", "date": "2019.09.25", "title": "Mоретата вече са с увеличена киселинност и са по-малко солени"}
{"url": "https://www.24chasa.bg/novini/article/7674091", "text": "Временната анкетна комисия за изясняване на всички факти и обстоятелства около случая с източване на информация от електронната база данни на Националната агенция по приходите ще изслуша Сотир Цацаров. Главният прокурор ще бъде изслушан от парламентарната комисия на 26 септември, предаде БГНЕС. До създаването на временната анкетна комисия се стигна, след като през юли базите с лични данни на НАП бяха пробити от хакери. ЕГН-та, имена и адреси на 5 милиона българи бяха откраднати. За атаката са обвинени собственикът на „ТАД Груп” Иван Тодоров, търговският директор на фирмата Георги Янков и служителят Кристиян Янков. Обвинението срещу тях е за кибертероризъм. На Тодоров, който е в ареста, бе повдигнато и обвинение за организирана престъпна група с користна цел. Георги Янков и Кристиян Бойков са участници в тази група с ръководител Иван Тодоров. В края на август 2019 г. Комисията за защита на личните данни глоби Националната агенция по приходите с 5.1 млн. лв. Приходната агенция оспорва наказателното постановление.", "date": "2019.09.25", "title": "Утре изслушват Цацаров за теча на данни от НАП"}
{"url": "https://www.24chasa.bg/novini/article/7674095", "text": "През последните години се забелязва намаляване на транспортираните стоки по река Дунав. Няма конкретна причина за това, като факторите са комплексни, коментира в Русе генералният директор на Дунавската комисия Манфред Зайц. Той информира, че през последната година са били превозени 40 млн. тона товари по реката. Допреди четири-пет години количеството е било 45 млн. тона, а в края на 80-те години - около 90 млн. тона. Зайц посочи, че трябва да се отбележи и структурата на индустрията в дунавските райони, както и подобряването на останалите видове транспорт - като шосеен, железопътен, предаде БТА.  По думите му една от причините за намаляването на превозваните товари по реката е недобрата инфраструктура и поддръжка. \"Ключовият фактор за успех е надеждността на речната инфраструктурата, ако искаме да върнем обратно товарите по Дунав\", каза Зайц. По думите му плавателният път по реката трябва да се подобри още. Това ще позволи на корабособствениците да използват плавателните си съдове по най-ефективния начин. Зайц обясни, че в това отношение има прогрес в почти всички страни по поречието на Дунав. Сериозен напредък се наблюдава и в действията на България по осигуряването на по-добри условия за корабоплаване. Генералният директор на Дунавската комисия посочи за пример отпуснатото финансиране през миналата година от Министерството на транспорта за драгиране на проблемни места от речния път в българския участък. Той се е срещнал днес и с изпълнителния директор на изпълнителната агенцията \"Проучване и поддържане на река Дунав\" Павлин Цонев, който му съобщил, че драгажните дейности ще продължат. Зайц заяви, че при правилна поддръжка река Дунав има огромен потенциал за превоз на стоки и на пасажери. В крайдунавския град той участва в партньорска среща на консорциума по проект \"Грендел\", на която Българо-румънската палата е домакин.", "date": "2019.09.25", "title": "Намалява транспортът на стоки по река Дунав през последните години"}
{"url": "https://www.24chasa.bg/novini/article/7674182", "text": "\"Засегнати са 2000 туристи, като половината от тях дори не успели да заминат\", каза министърът и обясни, че до момента не е постъпило нито едно искане за репатриране в МВнР или в Националната асоциация на туристическите агенции, предава БТА. Туристите, които не са успели да заминат на почивка, но вече са заплатили цената й, ще получат обратно парите си от агенциите, каза Богдан Триф. Той съобщи за случай на румънски туристи в Кипър, които били евакуирани от стая в тризвезден хотел преди края на почивката си, но туристическата агенция, с която са заминали, е покрила останалите дни, които не са били заплатени от \"Томас Кук\". Най-старият туристически оператор в света \"Томас Кук\" обяви в понеделник фалит, след като през уикенда не успя да намери необходимите средства за оцеляването си. Компанията влиза в състояние на \"незабавна ликвидация\", посочва в. \"Адевърул\" и припомня, че фалитът на \"Томас Кук\" е засегнал около 600 000 туристи в страни от цял свят.", "date": "2019.09.25", "title": "Близо 2000 румънци са засегнати от фалита на \"Томас Кук\""}
{"url": "https://www.24chasa.bg/novini/article/7658070", "text": "От декември софиянци ще могат да се информират мръсен ли е въздухът в София през телефона си. Тогава трябва да е готово специалното мобилно приложение, което подготвя Столичната община. То ще дава информация в реално време за чистотата на въздуха, На него ще се виждат данните от 22-те сензорни станции, с които общината изгради Поставянето им е по проект, финансиран по програма “Балкани - Средиземно море” на ЕС. Част от него е и разработването на специалната платформа. Още през октомври пък ще е готово приложението SofiаAir, което ще оповестява чрез нотификации планираните за следващия и за съответния ден със замърсяване мерки, които общината предприема. Потребителите на мобилното приложение ще получават информация за мерките с кратки анонси. “Друга част от мерките за намаляване на нивото на фините прахови частици е поставянето на филтри на комините на частни сгради. До края на годината ще поставим 150 филтъра в районите “Красна поляна” и “Слатина”. До края на 2023 г. ще има общо 2000 филтъра. Вече обявихме обществената поръчка за доставката им”, обясни зам.-кметът на София по екология Йоана Христова. Пилотно на сгради в столицата вече работят 35 филтъра. В ход са и два големи проекта за подмяна на старите отоплителни уреди на дърва или въглища на домакинствата. От 55 000 домакинства, които ползват такива уреди в столицата, общината ще подмени старите печки на 20 000 семейства в следващите 3 г. За това са осигурени 57 млн. лв. 5875 домакинства вече поискаха да получат безплатно нови отоплителни уреди и подадоха заявления. Най-голям интерес са проявили семейства от район “Кремиковци” - 1083, следвани от “Нови Искър” - 886, “Панчарево” - 735, “Красна поляна” - 685, и “Витоша” - 661. “Районите в периферията, които нямат достъп до централно отопление на ТЕЦ, са най-активни. Иначе над половината от заявилите желание за подмяна на отоплителни уреди са посочили, че предпочитат да преминат на пелети, а най-малко са желаещите да се свържат към топлофикационната мрежа. Преди да започне подмяната обаче, ще има мащабна разяснителна кампания за условията, реда и процедурите, при които гражданите ще могат да заменят отоплителните си устройства. Тази есен ще стартират и два проекта, свързани с климатичните промени. Единият е за стимулиране на корпоративната отговорност, финансиран по програма URBACT на ЕК. Вторият е за повишаване на знанията и ангажираността на гражданите за потреблението и производството на храни. Проектът предвижда млади хора в 16 държави от ЕС да поемат ангажимент за промяна на поведението си към консумацията на храни и към екологично и приобщаващо градско развитие. Все повече местни власти предприемат мерки в областта на производството и консумацията на храна и промяна на поведението на хората, за да се намали количеството изхвърляна храна.", "date": "2019.09.25", "title": "От декември софиянци следят през телефона чист ли е въздухът"}
{"url": "https://www.24chasa.bg/novini/article/7674201", "text": "До месец Върховният касационен съд ще произнесе окончателно присъдата на 17-годишния Иван Иванов от Бургас, задържан за убийството на 11-годишната Никол Йончева. Тя бе открита мъртва-с прерязано с нож гърло, в асансьора на жилищен блок в комплекс „Меден рудник“ вечерта на 20 август 2017 г., а ден по-късно полицията арестува Иванов за престъплението. Той, според адвоката му, е с лека степен на умствена изостаналост, а след първоначалните признания, към днешна дата отрича да е извършител на престъплението. „Разбира се, че не е той. Всички знаят, че е техен познат, а не Иван. Но видяха, че той е малко глупавичък и решиха да го набедят“, каза днес пред   – Бургас майката на подсъдимия Донка. При разглеждането на делото, на първите две съдебни инстанции – в Бургас, Иванов бе осъден на осем години затвор, а наказанието му бе смекчено, тъй като е непълнолетен. Сега адвокатът му настоява Върховния съд да отмени присъдата или да върне делото обратно за ново разглеждане, заради допуснати сериозни процесуални нарушения, сред тях-липсата на педагог и психолог сред съдебните заседатели, задължително, по думите му, изискване и непроизнасянето на магистратите по мярката за неотклонение на Иван. В момента той се намира в Поправителния дом за непълнолетни във Враца. Там учи в десети клас, тъй като останал една година, заради процеса, обясни майка му пред Дарик-Бургас. Чувствал се относително спокоен, залягал над уроците“, споделя Донка. И допълва: „Добре се грижат там за нето. Като го бият, докладвал на старшините и наказвали побойниците“ „Очакваме да го освободят. Молим се, той е невинен. Измъчва се, горкичкият. Две години да лежиш невинен- това е срамота“, казва майка му.", "date": "2019.09.25", "title": "До месец ще има присъда за убийството на 11-годишната Никол"}
{"url": "https://www.24chasa.bg/novini/article/7674211", "text": "“Вашата страна е желан партньор на България в региона на Югоизточна Азия. Организациите, в които членуваме, съответно ЕС и АСЕАН, също засилват диалога помежду си. Очаквам да бъдат възобновени преговорите между ЕС и Тайланд за Споразумение за свободна търговия и да бъде подписано договореното вече Споразумение за партньорство и сътрудничество. Може да разчитате на нашата подкрепа за това”, заяви министър Захариева. “Ще се радвам да си сътрудничим в областта на високите технологии, знам, че българин е създал първия компютър. Вашата страна е и пример в света как трябва да се използва потенциала на жените - и с номинацията за шеф на МВФ, и за еврокомисар, и с вашия личен пример”, каза министър Прамудвинай. Това е втората среща между двамата министри. Първата през януари т.г. в Брюксел в рамките на 22-та среща на външните министри ЕС – АСЕАН. Захариева и Прамудвинай отбелязаха отличното сътрудничество между двете страни, които празнуват 45 години от установяване на дипломатически отношения. За съжаление двете държави нямат акредитирани посолства, а се представляват на ниво “почетни консули”, което затруднява контактите. Ежегодно над 1500 българи посещават Тайланд с цел отдих и туризъм. От тайландска страна е проявяван интерес за инвестиции в туристическия бранш у нас, но до момента няма реализирани проекти по тази линия. Министрите Захариева и Прамудвинай отчетоха, че вече е окончателно съгласуван текст на Споразумение за безвизови облекчения с Тайланд за притежателите на дипломатически и служебни паспорти, което може да бъде подписано при подходящ повод. От българска страна е отправено предложение за подписване на Договор за трансфер на осъдени лица, като през май 2019 г. е изпратен проект на текст.", "date": "2019.09.25", "title": "Захариева се срещна с външния министър на Кралство Тайланд Ню Йорк"}
{"url": "https://www.24chasa.bg/novini/article/7674229", "text": "Решението за изграждането на нов завод на Фолксваген в Турция вече е взето, съобщава агенция „Ройтерс\", позовавайки се на германския вестник   Според тази новина, Надзорният съвет на концерна вече е одобрил инвестицията, като решението може да влезе в сила всеки момент, а договорите могат да бъдат подписани още идната седмица. ФАЦ се позовава на вътрешни източници в концерна и пише, че остава да се уточнят някои последни подробности от договора, включително някои данъчни въпроси. За тези подробности наскоро разговаряха шефът на концерна Херберт Дийс и турският президент Реджеп Тайип Ердоган. Източникът на вестника казал дословно: „Намираме се на последната права, сега само остава да доизгладим договора.\" Очаква се Надзорният съвет на Фолксваген да обсъди темата и на заседанието си в петък (27 септември), но след като контрольорите на концерна вече са потвърдили решението, идната седмица вероятно ще бъдат изпълнени последните необходими условия и договорът ще бъде сключен, пише ФАЦ, цитиран от  . \"Инвестицията е 100% сигурна\" Според вестника, и турската страна е сигурна, че договорът ще бъде подписан съвсем скоро. „От икономическа гледна точка тази инвестиция е 100% сигурна\", казва Алпер Канджа, шеф на турската Асоциация на автодоставчиците „Тайсад\". Той уточнява, че от другите кандидати за инвестицията накрая е останала само България, но в крайна сметка Турция е успяла. Канджа очаква инвестиция от порядъка на 1,2 до 1,5 милиарда евро. Строителната площадка край Маниса, на 40 километра от Измир, ще бъде разположена на площ от два квадратни километра. Според Канджа, сега се решавал последният открит въпрос: изкупуването на парцелите от техните собственици, включително няколко общини и един индустриален парк. Лобистът признава, че можело да се наложат и принудителни отнемания на парцели. През 2018 година Фолксваген беше най-продаваният автомобил в Турция, където бяха закупени 67 000 фолксвагена и 21 000 шкоди. Досега Турция внасяше тези автомобили. Алпер Канджа твърди, че когато „Фолксваген\" започне да произвежда в самата Турция, това ще бъде и ясен политически сигнал: „Това решение ще нормализира икономическите отношения между двете страни и ще им донесе двустранни изгоди.\"", "date": "2019.09.25", "title": "ФAЦ: \"Фoлкcвaгeн\" мoжe дa пoдпишe c Typция oщe cлeдвaщaтa ceдмицa"}
{"url": "https://www.24chasa.bg/novini/article/7674256", "text": "Днес ни напусна големият талант на българската литература - Любомир Левчев. Свободата е по - голяма от нас, цитат от последното му интервю за вестник Труд. Да почива в мир!. Това написа премиерът Бойко Борисов във фейсбук по повод  .                                                                                                                                                                                                                                                                                                                                  ", "date": "2019.09.25", "title": "Бойко Борисов цитира Левчев: Свободата е по-голяма от нас"}
{"url": "https://www.24chasa.bg/novini/article/7674274", "text": "Президентът на САЩ Доналд Тръмп заяви, че \"не е имало какъвто и да било натиск\", когато е обсъдил с украинския президент Володимир Зеленски възможността той да работи с личния адвокат на Тръмп Руди Джулиани и с главния прокурор на САЩ за разследване на политическия съперник на Тръмп, демократа Джо Байдън, предадоха Асошиейтед прес и Франс прес, цитирани от БТА.  Тръмп добави, че започналото в долната камара на Конгреса разследване дали да бъде отстранен от длъжност е \"най-големият лов на вещици в историята на САЩ, позорно нещо\".", "date": "2019.09.25", "title": "Тръмп: Не е имало никакъв натиск над Украйна да разследва Джо Байдън"}
{"url": "https://www.24chasa.bg/novini/article/7674284", "text": "Намаляване на температурата в градовете, редуциране на разходите за климатизация, по-добро филтриране на праха и замърсителите - ООН постави началото на план за развитие до 2030 г. на градските гори в тридесетина страни в Африка и в Азия, предаде Франс прес, цитирана от БТА.  Генералният директор на Организацията на ООН за земеделие и прехрана (ФАО) Ку Донгю обяви тази седмица в Ню Йорк началото на инициатива, наречена \"Една голяма зелена стена за градовете\". Обявяването стана паралелно със срещата на върха за климата в централата на ООН. ФАО и нейните партньори искат да подкрепят проекти в 30 страни, намиращи се в Африка и Азия. Проектите ще касаят най-малко три града във всяка страна, така че до 2030 г. да се създадат до 500 000 хектара нови гори и да се запазят близо 300 000 хектара вече съществуващи гори, по-специално в Сахел и в Централна Азия, се казва в изявление на ФАО. Когато са добре управлявани, градските дървета и гори могат да допринесат за намаляване на температурата на въздуха с 8 градуса по Целзий, да намалят с 40 процента разходите, свързани с климатизацията, и да подобрят качеството на водата\", допълва организацията. ФАО работи с осем партньори, учени, неправителствени организации или урбанисти, сред които британската Кралска ботаническа градина Кю, Италианското дружество за лесовъдство и горска екология, италианската архитектурна компания Стефано Боери, създала така наречените вертикални гори в Милано, Китайския център за изследвания на градските гори, групата Г-40, която обединява големите градове, борещи се срещу климатичните промени, програмата на ООН за хабитатите, базирана в Найроби и др. \"Трябва да засадим подходящите дървета на подходящите места и можем да постигнем много интересни резултати. Трябва да изберем растения, адаптирани към местния климат\", казва Симон Борели, специалист по градските гори към ФАО. Организацията призовава и за така наречената екологична справедливост. В Етиопия например има пълни с дървета богаташки квартали и обезлесени бедни квартали, като между двата типа квартали може да има разлика в температурата от 10 градуса, казва Борели. Същото се отнася и са Южноафриканската република. Борели уточнява, че инициаторите на плана предвиждат учредяването на фонд, захранван от различни донори, така че градовете да могат да потърсят техническа и финансова подкрепа. ФАО смята, че 1,5 милиарда долара ще са нужни, за да се финансират гореспоменатите общо 800 000 хектара градски гори. Сред градовете, които вече служат за модели за градски гори, е Сингапур, който преди 50 години реши да инвестира в план да се превърне в градската градина на Азия, посочва Борели.", "date": "2019.09.25", "title": "ООН залага на градските гори, за да разхлади градовете в Африка и Азия"}
{"url": "https://www.24chasa.bg/novini/article/7674299", "text": "„Томас Кук” беше наистина най-силната компания с най-добри услуги, не бих желал да го свързвам с Брекзит, защото няма директна връзка с брекзит всичко това, което се случва. Финансовите неясноти са проблем на един лош финансов мениджмънт на самата „Томас Кук”. Това каза в предаването „Лице в лице” проф. Димитър Иванов. Българският туристически сектор трябва да бъде подпомогнат, ние не бива да губим нашата национална репутация, престижа си, атрактивността си да привличаме туристи, допълни той. „Томас Кук” изпитваше от месеци сериозни финансови проблеми, имат задължения от 500 млн. паунда и поискаха да вземат заем от 900 – 950, но не успяха. Смятаха, че ще запазят редица от подразделенията, но и най-силното им в Германия обяви днес неплатежоспособност”, заяви проф. Иванов. По думите му най-силно засегнати са Канарските острови, които само за последната година имат 3,5 млн. туристи доведени от „Томас Кук”, което ще бъде огромна щета за тях.", "date": "2019.09.25", "title": "Проф. Димитър Иванов: Няма директна връзка между фалита на \"Томас Кук\" и Брекзит"}
{"url": "https://www.24chasa.bg/novini/article/7674370", "text": "Дърво падна върху паркиран на улицата автомобил и му нанесе значителни щети. Инцидентът е станал на ул. Стара планина и за щастие се е разминал без пострадали, предаде  Семейство Григорови е от Перник, били в столицата за преглед при лекар и спрели в района на УМБАЛ \"Царица Йоана - ИСУЛ\". Около 16 часа обаче дървото рухнало върху Митсубишито им. Съседи видели случилото се и подали сигнал на 112. Когато излезли от прегледа - семейството заварило колата си смачкана. Те смятат да заведат иск срещу столична община за причинените щети.", "date": "2019.09.25", "title": "Дърво смачка кола в центъра на столицата"}
