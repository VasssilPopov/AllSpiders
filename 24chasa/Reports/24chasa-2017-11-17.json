{"url": "https://www.24chasa.bg/novini/article/6556791", "text": "За първи път управляващи и опозиция показаха европейско поведение и намериха изход от задалата се парламентарна криза. ГЕРБ смени капитана на депутатите в хода на играта. Визитата на председателя на Европейския парламент Антонио Таяни също изигра роля шефът на българското Народно събрание Димитър Главчев да си тръгне, а в замяна БСП да се върне. С хвърлянето на оставка вчера Главчев предотврати конфузната ситуация шефът на ЕП, който идва заради предстоящото българско европредседателство, да говори пред полупразна зала. За това намекна в словото си и лидерът на депутатите от ГЕРБ Цветан Цветанов. Той обясни, че с връщането на левицата на банките ще се избегне конфузът на 22 ноември, когато пристига Таяни.  В четвъртък, когато БСП и ДПС внесоха 88 подписа с искане Главчев да си ходи, довчерашната му заместничка Цвета Караянчева отсече, че това няма как да стане. А на следващата сутрин ненадейно се озова в стола му. Скандалът избухна в сряда, когато Главчев отстрани от заседания соцлидерката Корнелия Нинова с мотив, че обижда премиера. В четвъртък БСП обяви, че напуска, докато той не даде оставка. Още същия ден премиерът Бойко Борисов протегна ръка към БСП, като цитира бившия ляв председател на Европейския парламент Мартин Шулц. Когато при Орешарски Бойко Борисов изведе ГЕРБ от парламента, Шулц му казал: “Бойко, няма нищо по-лошо от политиката на празния стол”, и лично го призовал да върне ГЕРБ в залата. Борисов добави, че не е трябвало Главчев да си изпуска нервите. Според друг сценарий пък до оставката се е стигнало след договорка между Борисов и Корнелия Нинова - Главчев си отива, а соцлидерката дава “златния пръст” за конституционните промени за приватизацията. Изненадващата ситуация в Народното събрание в петък се разви много бързо. Досега в парламентарната история не се бе случвало в деня, в който шефът на НС подава оставка, светкавично да има избран негов наследник. и при Главчев се събра извънреден председателски съвет с участието на лидерите на всички групи. Корнелия Нинова напусна предсрочно, явно след като бе поставила условията си. Последва я лидерът на ДПС Мустафа Карадайъ. Така в кабинета останаха само Борисов и управляващите. В 9,20 премиерът си тръгна, като даде знак, че Главчев ще подаде оставка. “Доста поговорихме с колегите. Ясно е, че това е добре обмислен план на опозицията, но винаги съм твърдял, че и си тръгна. В 9,30 ч Цвета Караянчева удари първия звънец и от емоция поиска веднага да даде думата на Главчев да прави декларация от името на парламентарна група. След това обаче се поправи и обяви, че първата точка е искането на БСП за оставката на Главчев. И му даде думата. Той обяви, че е внесъл вече оставката си, така че няма нужда нито от дебати, нито от гласуване. “Ние от ГЕРБ демонстрираме различен аршин - когато има проблем, реагираме веднага за разлика от други”, каза Главчев. Обясни, че оставката му е морален акт и няма да оценява какво е направил, защото смята, че е спазил правилника. “Правя го, за да се възстанови нормалната обстановка в залата и да не се хвърля сянка върху председателството, за което се полагат много усилия”, допълни Главчев. Слизайки от трибуната, той седна на първия ред на ГЕРБ до председателя на парламентарната група Цветан Цветанов. Управляващите го изпратиха на крака, но опозицията не стана от местата си. Той бе достоен председател, каза от трибуната Караянчева. Така Главчев стана 3-ият парламентарен шеф в най-новата ни история след Стефан Савов и Огнян Герджиков, свален с оставка. Оставката на Главчев е възможност за ново начало и тест за политическа зрялост, оцени жеста Корнелия Нинова. Знаково почти всички леви депутати гласуваха “въздържал се” за Караянчева, а не с обичайното си “против”. Нинова определи решението на Главчев като “неизбежно и правилно”, но и и най-вече за управляващото мнозинство”. Урок за това, че е нормално в правовата държава да има управляващи и опозиция, че е нормално да бъдем на различни мнения, защото представляваме тук различни групи от българското общество, че е нормално да има свобода на словото и взаимно уважение на различните позиции, каза Нинова. Висока оценка за личния акт на Димитър Главчев даде лидерът на ДПС Мустафа Карадайъ. Той напомни, че основна грижа на председателя е да работи за издигане на авторитета на парламента, против омразата, ксенофобията и противопоставянето. Веселин Марешки пък, с гласовете на чиито депутати Главчев би могъл да остане на поста, се възмути от двойния аршин - червеният депутат Иво Христов не подал оставка за думите си, че “80% от българите са дебили”. Затова на свой ред “Воля” напуска, докато Христов е в залата. Само 15 минути почивка след словата в похвала на акта на Главчев бяха достатъчни за номинацията на Караянчева. Направи я Цветан Цветанов. И само час след обявеното оттегляне на председателя на парламента той се сдоби с председателка - втората в българската история жена начело на НС след Цецка Цачева. Тя бе избрана със 138 гласа от ГЕРБ, “Обединени патриоти” , ДПС, “Воля” и един независим. “Ще работя така, че всички да се чувстваме равни”, бяха първите ѝ думи. “Тук трябва да казваме всичко, но то трябва да бъде основано на политики, не на личностни нападки”, каза още Караянчева. Но когато все пак прехвърчат искри и се нарушава добрият тон, някой трябва да потушава тези емоции. “Нека да бъдем мъдри, смирени, да казваме своето мнение, но да мислим за България”, призова новата шефка. Не ми е оказван натиск, разговаряхме с премиера Бойко Борисов и той ми каза: “Реши си”. Това разказа Димитър Главчев в кулоарите на парламента, след като обяви, че подава оставка. “Сигурно това е първият случай, когато искат оставка на председател на Народното събрание за това, че е спазвал правилника”, отбеляза Главчев. Той обяви, че обмисля варианта и да напусне парламента изобщо, тъй като не можел да стои в една зала с хора като Корнелия Нинова и Антон Кутев. “Очевидно е трудно аз и БСП да сме в един парламент. Не мога да стоя в една зала с хора, които нарушават правилника на парламента”, допълни той. Но обясни, че от групата на ГЕРБ го разубеждават да напуска НС. Запитан дали е жертва, Главчев уточни, че е станал жертва на правилника на НС.  Димитър Главчев подаде оставката си воден само и единствено от националния интерес, за да се възобнови нормалната работа на парламента, обясни от трибуната Цветан Цветанов. Той защити колегата си, че винаги се е придържал към правилника. БСП съзнателно търсели опити за провокации. Шефът на ПГ на ГЕРБ разказа, че мнозинството е било на мнение, че Главчев не трябва да подава оставка. Но парламентът има своето измерение по време на европредседателството. Следващата седмица тук ще е председателят на ЕП и ще говори, а половината зала ще е празна, коментира Цветанов. И призова всички депутати да оценят постъпката на Главчев. Нека с нея да няма спекулации, призова зам.-председателят на ГЕРБ. В днешната ситуация няма печеливши, всички сме губещи, оцени Цветанов. Той се обърна към опозицията с призив да се отстояват позиции, а не да се влиза в личностни нападки. И призова за финал: Нека това, което изговорихме тези месеци, да не го повтаряме.“България над всичко”, завърши Цветанов. ", "date": "2017.11.17", "title": "ГЕРБ смени капитана и върна опозицията в парламента (Обзор)"}
{"url": "https://www.24chasa.bg/novini/article/6556817", "text": "Върховният касационен съд поиска Конституционният съд да обяви за противоконституционни измененията в НПК, според които се променя подсъдността на делата за корупция – те бяха гледани от Софийския градски съд, но вече ще бъдат преместени към Специализирания наказателен съд, съобщи  . Според върховните съдии обаче с тези изменения, прокарани в парламента от управляващите и ДПС, Специализираният съд става извънреден съд, а това е забранено от Конституцията. Съдиите от ВКС приемат, че определянето на подсъдността на Специализирания съд съобразно субекта на престъпление го характеризира именно като извънреден съд. „Още повече този извод се потвърждава от съчетаването на специалното качество на субекта, като определящо подсъдността на делото, със специална процедура, по която се разглежда делото, установена законодателно за специализирания съд. Една от характерните черти на извънредния съд е той да правораздава по създадени специално за целта правила и такива правила са установени по отношение на Специализирания съд”, пишат от ВКС. Още миналия месец стана ясно, че ВКС ще сезира КС заради факта, че дадени дела срещу определени хора се пренасочват от един съд към друг и така се създава усещането за извънредност.", "date": "2017.11.17", "title": "ВКС иска Конституционният съд да се произнесе за промените в НПК"}
{"url": "https://www.24chasa.bg/novini/article/6556826", "text": "Неврохирурзи от университетската болница в Плевен оперират пострадал от катастрофата край с. Микре. Той е приет в тежко състояние с комбинирана черепно-мозъчна и гръдна травма. В Плевен е докаран и пациент с контузия на прешлените. Това съобщи за \"24 часа\" говорителят на болницата Момчил Цветков. Той допълни, че университетските клиники ще бъдат настанени още двама ранени при челния сблъсък. За единия се знае, че е със сериозни счупвания на таза.", "date": "2017.11.17", "title": "Приемат 4-има от челния удар в плевенската болница"}
{"url": "https://www.24chasa.bg/novini/article/6556901", "text": "Вдовицата на Джон Ленън Йоко Оно спечели делото срещу собственика на хамбургския бар, който го кръсти \"Йоко Моно\" заради сходство с нейното име, предаде ДПА, цитирана от БТА. Собственикът на заведението Нима Гару-Пур не скри своето разочарование от решението на съда. \"Надявахме се да запазим името си и малко ми е тъжно, че го изгубихме. Това някой от друг континент да може да даде на съд някакъв малък бар е просто абсурд!\" заяви изгубилият делото. На 12 юли съдът в Хамбург излезе с предварително решение за забрана за използването на названието \"Йоко Моно\". Гару-Пур се подчини на магистратите и преименува заведението си, като го преобрази на \"Скоч Моно\". Собственикът ще обжалва решението в законния срок и ще се опита да възстанови изцяло предишното име на бара.", "date": "2017.11.17", "title": "Вдовицата на Джон Ленън осъди собственици на бар заради името му"}
{"url": "https://www.24chasa.bg/novini/article/6556636", "text": "Веселин Марешки е поискал прокуратурата да го провери има ли политически чадър над него, както твърди шефът на “Лукойл България” Валентин Златев. Преди това обаче зам.-шефът на парламента е заявил, че на разпит трябва да бъде извикан самият Златев. Това се съдържа в сигнала на Марешки до прокуратурата. Че има подаден такъв сигнал, съобщи самият Златев в четвъртък в парламента. И допълни, че сигналът е изпратен в спецзвеното на Софийска градска прокуратура и другата седмица е извикан на разпит. Винаги съм твърдял, че Марешки не е проблем на газовата и петролната асоциация, а е проблем на българската държава. Аз никога не се отказвам от думите си, уточни Златев. В предишни свои изказвания той заяви, че има чадър над Марешки, тъй като нито една проверка срещу него не е завършена. Заради това му изявление Марешки настоява прокуратурата да събере информация и ако открие доказателства за политически чадър, да образува проверка срещу самия него. ", "date": "2017.11.17", "title": "Марешки иска да го проверяват има ли чадър над него след разпит на Златев"}
{"url": "https://www.24chasa.bg/novini/article/6556915", "text": " Възстановено е движението по път I-4 Ябланица – Севлиево в района на с. Микре. Това съобщиха от пресцентъра на Агенция \"Пътна инфраструктура\". По-рано днес зверска катастрофа в района между товарен автомобил и пътнически автобус причини смъртта на 9 души.                                                                                                                                                                                                                                                                                                                       ", "date": "2017.11.17", "title": "Възстановено е движението по пътя Ябланица-Севлиево в района на Микре"}
{"url": "https://www.24chasa.bg/novini/article/6556958", "text": "Полицията в Кипър откри днес в апартамент в град Ларнака 51-годишен мъртъв български гражданин, съобщава в. \"Сайпръс мейл\", цитиран от БТА. Полицията получила сигнал от съседи, които съобщили за неприятна миризма, идваща от апартамента. Тялото на мъжа било започнало да се разлага. В гърдите му бил забит нож, съобщава вестникът. Полицията разследва случая като убийство и издирва 49-годишен руснак, на чието име е издадена заповед за арест. Смята се, че жертвата и заподозреният са имали физически сблъсък миналата седмица. По-късно \"Сайпръс мейл\" съобщи, че руснакът е арестуван, а жертвата му е идентифицирана като Даниел Николов.", "date": "2017.11.17", "title": "В Кипър откриха тялото на 51-годишен българин със забит нож в гърдите"}
{"url": "https://www.24chasa.bg/novini/article/6556859", "text": "Заради недостатъчно финансиране с 35% се е увеличила употребата на един вид евтини антибиотици, с които лекуват в болниците - цефалоспорини от 3-о поколение, с близка на пеницилините структура. Това застрашава здравето на пациентите. Може да доведе до резистентност към антибиотици, обяви проф. Тодор Кантарджиев, шеф на центъра по заразни болести. “Преди години тези антибиотици бяха стратегически резерв, но станаха много евтини и се предпочитат масово в нашите болници”, обясни той. Темата бе обсъдена на пресконференция по повод Световната седмица, посветена на отговорното прилагане на антибиотици. Прекомерна употреба на антибиотици и нарастване на резистентността към тях отчита у нас и доклад на Европейския център за контрол на заболяванията. Рискът е инфекции, включително вътреболнични, следоперативни, тези, заплашващи трансплантираните и пациентите с химиотерапия или друга терапия, да не могат да се лекуват, изтъкна проф. Кантарджиев. За да се преодолее заплахата от антибиотична резистентност е нужно да се въведе Национална програма за употребата им. По думите на проф. Кантарджиев такава е предложена на здравното министерство през 2016 г., но все още не е обсъждана. Вероятно това ще стане догодина и ще се въведе най-рано през 2019 г. В Европейския съюз годишно от антимикробна резистентност умират 250 000 души, а в света 700 000 души. Очакванията са до 2050 г. това да убива повече хора от рака.", "date": "2017.11.17", "title": "Болниците все по-често използват евтини антибиотици"}
{"url": "https://www.24chasa.bg/novini/article/6556547", "text": "С 61% се е увеличило производството на плодове в България за 5 г. Спрямо 2012 г. площите с овощни насаждения са нараснали с 42,7%, съобщиха от министерството на земеделието. Най-активно се обновявали черешите, ябълките и винените лозя. Реколтираните площи се увеличават със 17,5%. Значителен ръст имало при насажденията от сливи - 15,1%. Те са и на първо място по производството, което достига увеличение от 112% спрямо 2012 г. до 22 949 тона. Най-голям е делът (22,7%) на реколтираните площи с череши. Ръстът при продукцията е с 97,3% спрямо 2012 г. При кайсиите има нарастване на производството с 52% и увеличаване на средните добиви. Производството на малини се е увеличило с 73,2%, площите с 33,9%, а добивът - с 29,3%. При ягодите се отчита ръст от 8%. Средните добиви от хектар е с 20,1% по-висок. Значителен ръст има и при износа на плодове. От 58 873 тона през 2012 г. той достига 83 317 тона през миналата година. С най-голям дял в експорта като стойност е този за Италия – 17,5%, следван от Германия с 10,7%, Румъния с 10,2% и други страни. Освен пресни български плодове и ядките намират добър пазар през последните 5 години в ЕС и в трети страни. Изнасяли се като замразени, сушени и временно консервирани.", "date": "2017.11.17", "title": "61% ръст в производството на плодове за  5 години"}
{"url": "https://www.24chasa.bg/novini/article/6556548", "text": "“Евроинс иншурънс груп”, част от “Еврохолд България”, е придобила 49% от руското застрахователно дружество “Евроинс”. Сделката е за 3,6 млн. лв., ще се финализира след одобрение от регулаторните органи. Руската компания развива дейност в страната от 2003 г., а за 2016 г. е реализирала 21 млн. евро премиен приход, което е 40% ръст на годишна база. Придобиването е част от стратегията на компанията за разрастване в страните от региона и опериране на пазар от 200 млн. души, посочват от “Евроинс”. ", "date": "2017.11.17", "title": "“Евроинс” купува 49% от руски застраховател"}
{"url": "https://www.24chasa.bg/novini/article/6556448", "text": "Краят продължава – това се превръща в лайтмотив на преговорите за съставяне на коалиционно правителство в Германия. Крайният срок за съставяне на кабинет изтече в петък сутринта. Четирите партии, които преговарят – християндемократите на Ангела Меркел, баварският Християн-социален съюз, либералната Свободна демократическа партия и Зелената партия, прекъснаха 17-часовия маратон от разговори в 4 ч сутринта в петък и си дадоха почивка до обяд. “По-добре е да удължим срока с няколко дни, вместо да се отказваме. Засега обаче има твърде много теми, по които няма пробив”, коментира вицешефът на либералите Волфганг Кубики. 100 са точките, по които четирите партии спорят и не са постигнали консенсус. За повечето от тях обаче продължават да търсят компромис. Препъникамък в преговорите се е оказала една тема – приемът на семейства на бежанци, които са получили ограничен статут в Германия. Той е спрян до март 2018 г., а Зелената партия настоява след изтичането на този срок бежанците, които имат статут в Германия, да имат право да се съберат с близките си. Това обаче остро е отхвърляно от баварския Християн-социален съюз, който се пребори за горна граница от 200 000 бежанци годишно и отказва да преговаря повече. Зелените били готови на компромис, ако бъдат приети техни условия по други теми. Хорст Зеехофер от Християн-социалния съюз не е склонен на никакви компромиси заради битката за поста му в партията. След рекордно лошо представяне на изборите в ХСС цари вътрешна битка за смяна на ръководството. Подобен лидерски проблем имат и зелените, които трябва да убедят съпартийците си на конгрес на 25 ноември, че защитават програмата на своята партия и прокарват най-важните теми за нея. В същото време останалите в опозиция социалдемократи обявиха, че няма да участват в преговори за коалиция, ако разговорите сега пропаднат. Това означава, че при такова стечение на обстоятелствата, в Германия най-вероятно ще има нови избори. Теоретично съществува и вариант за управление на правителство на малцинството, но християндемократите едва ли ще го изпробват при актуалното разпределение на сили в парламента, което би им вързало ръцете да прокарват закони. За да се преодолее блокадата, Ангела Меркел е започнала срещи на четири очи с всички основни преговарящи. Тя е заявила, че до неделя трябва да се състави коалицията “Ямайка” (наричана така заради цветовете на партиите, които участват в нея – черен, жълт и зелен като ямайското знаме). “Все още има шанс да успеем. Трудно е, но е възможно!”, заяви тя преди поредния етап преговори.", "date": "2017.11.17", "title": "Нови избори, ако до неделя в Германия няма “Ямайка”"}
{"url": "https://www.24chasa.bg/novini/article/6556792", "text": "Първият семеен център за недоносени бебета отвори врати в петък. В него недоносените деца и техните родители ще получават специализирана помощ от психолози, логопеди, музико- и ерготерапевт, консултанти по кърмене и други специалист в областта на ранното детско развитие. Семеен център \"Малки чудеса\" е създаден благодарение на дарения и по инициатива на фондация \"Нашите недоносени деца\". Преждевременно родените бебета са изложени на повече и специфични рискове, в сравнение с доносените бебета, казват от фондацията. Голяма част от усложненията, които възникват в следствие на тези рискове, могат да бъдат избегнати, или поне последствията от тях да бъдат намалени, ако се проследяват внимателно и се реагира навреме. Такава е и идеята на центъра - родителите да получават необходимата подкрепа и информация, а децата, които има нужда - необходимата помощ, за да се развиват наравно с връстниците си.  Засега такъв център има само в София, но се работи по създаване на национална програма за проследяване на недоносените бебета в цялата страна. В него редовно ще се провеждат и групови занимания като арт-ателиета, групи за игри, музикални занимания, лекции на теми, засягащи отглеждането на недоносени деца, училище за родители.", "date": "2017.11.17", "title": "Първият семеен център за недоносени отвори врати"}
{"url": "https://www.24chasa.bg/novini/article/6556525", "text": "Кралят на Саудитска Арабия Салман планира да се оттегли от властта следващата седмица, съобщи източник, близък до кралското семейство, цитиран от в. “Дейли мейл”. Трона ще заеме 32-годишният му син принц Мохамед бин Салман. Новината идва няколко седмици след като десетки принцове, министри и депутати бяха арестувани от престолонаследника в разследване за корупция. “Крал Салман ще е като кралицата на Англия, ще бъде само церемониална фигура. Той ще запази само титлата “покровител на Светите храмове”, заяви източникът от кралското семейство. Веднъж коронован, принц Мохамед бин Салман ще насочи вниманието си към Иран, който отдавна е противник на Саудитска Арабия в Близкия изток. Военни действия не са изключени, посочва “Дейли мейл”. ", "date": "2017.11.17", "title": "Саудитският крал се оттегля до дни?"}
{"url": "https://www.24chasa.bg/novini/article/6556510", "text": "Председателят на ПГ на ГЕРБ и зам.-председател на партията Цветан Цветанов ще посети утре село Полски извор, община Камено, съобщиха от пресцентъра на партията. Там той ще присъства на раздаването на битовата техника, купена с дарените 100 хиляди лева от партийната субсидия на ГЕРБ. Разпределянето ще започне в 13.00 часа на площада в селото, като то ще се извърши по специално изготвени списъци с пострадалите домакинства от наводнението на 25 октомври в общините Бургас и Камено. Заедно с Цветан Цветанов ще бъдат кметът на Бургас и зам.-председател на ГЕРБ Димитър Николов, кметът на община Камено Жельо Вардунски, областният координатор на партията в Бургас и народен представител Димитър Бойчев, депутати и общински съветници от ГЕРБ-Бургас.", "date": "2017.11.17", "title": "Цветанов отива в с. Полски извор, където ще раздават битова техника, купена от ГЕРБ"}
{"url": "https://www.24chasa.bg/novini/article/6556521", "text": "Няма загинали или ранени деца в катастрофата, която стана по-рано днес край с. Микре. Това каза пред журналисти окръжният прокурор Валентин Вълков, цитиран от БТА. Шест или седем от ранените, които в момента са в болницата в Ловеч, ще бъдат транспортирани в София. Общо пострадалите са 19. Вълков каза още, че след първоначално проведените разпити със свидетели и с шофьора на камиона, става ясно, че шофьорът на автобуса е навлязъл в насрещната лента и това е предизвикало челен сблъсък. Предстои да се разследват причините за катастрофата. В автобуса са били 26 човека, в камиона - двама, като всички жертви са от пътувалите в автобуса. Директорът на ГД \"Национална полиция\" Христо Терзийски каза, че автобусът е собственост на пернишка фирма, която извършва автобусни превози. По думите му фирмата има редовно издаден лиценз за автобусни превози от ИА \"Автомобилна администрация\". Всички пътували в автобуса са хора, живущи на територията на Пернишка област. В момента се извършва оглед на мястото на инцидента.", "date": "2017.11.17", "title": "Няма загинали или ранени деца в катастрофата край Микре"}
{"url": "https://www.24chasa.bg/novini/article/6556566", "text": "Контрабандата поражда корупция, а след това след корупцията подпомага контрабандата, обобщи Емил Димитров – Ревизоро, председател на Комисията за наблюдение на приходните агенции и борба със сивата икономика и контрабандата, в студиото на „Лице в лице” по  . В предаването той коментира заседанието, на което присъства и главният прокурор Сотир Цацаров. По думите му полицията и прокуратурата имат данни за манипулирани сървърни данни при отчитане на информация към НАП и митниците, има случаи на трафиканти, които са хакнали системата ни и използват това, за да извършват , има различни данъчни складове с „пипани” нивомерни системи, ведомствени бензиностанции с оборот 1 млн. лв. „Оказва се, че всичко може да се разбере, но като стигне в МВР и БОП. И това е върхът на айсберга”, посочи той", "date": "2017.11.17", "title": "Емил Димитров–Ревизоро: Контрабандата поражда корупция, после корупцията я подпомага"}
{"url": "https://www.24chasa.bg/novini/article/6556465", "text": "Полицията в Казанлък иззе днес от двама иманяри златни накити, фрагменти от керамични съдове и други артефакти, след като джипът им бе спрян за проверка на ул. \"Никола Петков\" в града на розите. Накитите били в дървена кутия. В.В., на 66 години от Казанлък, и съгражданинът му Е.Г., на 46 г., които са познати в иманярските среди, са задържани за 24 часа. До щателна проверка на колата им се стигнало, защото поведението на двамата се сторило подозрително на полицаите. По-късно са направени обиски на два адреса в Казанлък, където са открити златни люспи, част от надгробна плоча и фрагменти от керамични съдове. Представител на градския музей \"Искра\" в Казанлък съобщи пред журналисти, че накитите вероятно са принадлежали на знатна жена, живяла през 14 век. Находката съдържа гердан с едри мъниста, златни наушници, гривни, пръстени и диадема. Иманярите разполагали и с няколко монети от злато от последните години на Византийската империя - от времето на император Йоан Трети Дука Ватаци. По случая е образувано досъдебно производство.", "date": "2017.11.17", "title": "Полицията в Казанлък иззе златни накити от иманяри"}
{"url": "https://www.24chasa.bg/novini/article/6556506", "text": "Около 7 души са с тежки фрактури след катастрофата при село Микре – ще бъде доставено всичко необходимо на болницата в Ловеч. Това каза министърът на здравеопазването Кирил Ананиев по време на брифинг, предаде „Фокус“.  „Жертвите на този етап са 9, ситуацията е много динамична, дано да няма повече жертви. Всички останали са ранени, едни по-тежко, други по-леко. Тези, които са със сериозни фрактури, имаме специализирана техника, ще ги заведем в София за продължаване на лечението“, допълни той.  „Обадих се във ВМА и болница „Лозенец“ и бяха изпратени четири реанимобила, напълно окомплектовани, с всичко необходимо, което се налага да се използва в такива случаи. Освен това бяха мобилизирани екипите на спешната помощ от областите Ловеч и Плевен. В същото време вътре в самата болница, по думите на директорката на болницата, е създадена пълна организация, за да могат да бъдат прегледани и обслужени пострадалите“, каза министър Ананиев.  По думите му всичко, което е необходимо за оказване на първа помощ и за последващо лечение, ще бъде осигурено. Той поясни, че веднага след приключването на брифинга ще отиде лично да види какво е състоянието на болните и от какво има нужда болницата в Ловеч.", "date": "2017.11.17", "title": "Ананиев: Около 7 души са с тежки фрактури след катастрофата при село Микре"}
{"url": "https://www.24chasa.bg/novini/article/6556563", "text": "Самолет и хеликоптер са се сблъскали във въздушното пространство над Ейлсбъри, Бъкингамшър, Великобритания, предават световните информационни агенции. Не се съобщава колко са жертвите на инцидента, но от екипите за спешна помощ потвърждават, че има загинали. Отломки от катастрофата са разпръснати на километри. В момента на мястото има линейки, пожарни и полицейски автомобили. Екипите издирват и оцелели. Двете летателни средства са били от Wycombe Аir Park - център за летателно обучение. Говорител на пистата за полети Wycombe заяви: \"Wycombe Аir Park може да потвърди, че в 12 часа местно време сме били информирани за инцидент северозападно от Ейлсбъри, включващ две летателни средства на компанията\".", "date": "2017.11.17", "title": "Самолет и хеликоптер се сблъскаха над Великобртания, има жертви"}
{"url": "https://www.24chasa.bg/novini/article/6556579", "text": "Преди месец на водача на катастрофиралия край с. Микре микробус е съставен акт за претоварване, тъй като е превозвал двама човека повече, съобщиха от пресцентъра на Министерството на транспорта, информационните технологии и съобщенията. След извършената незабавна проверка, разпоредена от министър Ивайло Московски, по повод възникналия днес пътен инцидент между автобус и камион в района на с. Микре, Министерството на транспорта, информационните технологии и съобщенията информира: Проверени са и двете фирми - собственици на катастрофиралите камион и автобус. Те притежават всички необходими лицензи и разрешителни за извършване на обществен и товарен превоз. Фирмата собственик на камиона е „Камаджиев-Милк“ ЕООД, а на автобуса -„ВИ-ЕМ“ ЕООД. На „ВИ-ЕМ ЕООД“ е правена комплексна проверка в края на 2016 г., от която не са констатирани нарушения. Водачите на камиона и на автобуса са притежавали всички необходими документи за упражняваната от тях професия - професионална компетентност и квалификации, психотест, стаж и др. Към момента инспекторите на ИААА все още нямат достъп до автобуса, за да установят редовността на тахошайбата, пътните листове, застраховките и други. В хода на проверката е установено, че фирмата превозвач на автобуса не е подала заявка за случаен превоз, съгласно чл. 68, ал. 1 от Наредба 33, от което следва Акт за административно нарушение съгласно чл.105 от ЗАП, финансова глоба в размер на 200 лв. Преди месец на същия водач е съставен акт за претоварване, тъй като е превозвал двама човека повече. По отношение на фирмата собственик на камиона, „Камаджиев-Милк“ ЕООД, не са констатирани нарушения.", "date": "2017.11.17", "title": "Преди месец съставили акт на шофьора на буса, превозвал пътници над допустимия брой"}
{"url": "https://www.24chasa.bg/novini/article/6556586", "text": "Към настоящия момент не може да се каже причината за тежката катастрофа. Това каза директорът на ГД „Национална полиция“ гл. комисар Христо Терзийски на брифинг във връзка с тежкия пътен инцидент в района на ловешкото село Микре, предаде „Фокус“. „В момента на място извършваме процесуално-следствени действия, с които трябва да изясним причините за това тежко пътнотранспортно произшествие. Общо пострадалите са 28, от тях 9 до настоящия момент са починали. Извършва се оглед на местопроизшествието, на място е и окръжният прокурор, който ръководи действията. Има екип от разследващи полицаи, колегите от Пожарната са на място, както и колегите от „Пътна полиция“, обясни гл. комисар Терзийски. Той уточни, че автобусът е собственост на пернишка фирма, която извършва автобусни превози и разполага с още 15 такива. По думите му фирмата-превозвач има редовно издаден лиценз за автобусни превози от ИА „Автомобилна администрация“. „Шофьорът на автобуса, който също е починал, е 48-годишен мъж. Пътуващите в него са от Перник и региона. Били са на екскурзия до Дряново и Елена и са осъществявали пътуване обратно към родните си места. С този автобус са пътували и на отиване. Няма деца. Към настоящия момент не може да се каже причината за тежката катастрофа“, каза още гл. комисар Терзийски. „Не можем към настоящия момент да вменим вина на един или друг водач в тази ситуация. Това място е изключително натоварено с тежкотоварни и леки автомобил, особено в петък. Изясняваме ситуацията, искаме да сме изключително прецизни. Имаме свидетели, които са дали обяснение непосредствено след инцидента, но в момента всички те са в лечебно заведение, защото сред тях има и такива, изпаднали в шок“, допълни още директорът на ГД „Национална полиция“. На въпрос дали ще бъде разпоредено по-засилено полицейско присъствие в участъка, станал инцидента, заради честите произшествия там, той отговори „Полицейското присъствие тук е факт. Но разберете ни и нас – ние можем да поставим полицейски патрули на всеки километър. Ние също искаме нашите близки, роднини и деца да не стават жертви на войната по пътищата.“ Автобусът внезапно се е появил в насрещното платно и е причинил катастрофата край село Микре - каза окръжният прокурор на Ловеч Валентин Вълков. „Ударът е между товарен автомобил и пътнически автобус, не микробус. В него са се возили 26 човека от Съюза на слепите в България. Всички са от района на Перник и околностите, които са били на екскурзия до Дряново. В днешния ден са се прибирали от Дряново към Перник. Каква е причината за катастрофата на този етап не можем да кажем, тъй като вървят първите процесуално-следствени действия, извършва се оглед“, коментира Вълков. По думите му дали ще има вина в някой, ще може да се каже на един по-късен етап. „Фактът е, че автобусът е навлязъл в насрещното платно на товарния автомобил. Каква е причината за навлизането на автобуса, на този етап не можем да кажем. Всичко е възможно. По първоначалните обяснения, дадени от шофьора на товарния автомобил, автобусът внезапно се е появил в насрещното платно“, каза още Валентин Вълков.", "date": "2017.11.17", "title": "Бусът внезапно се появил в насрещното платно и причинил сблъсъка край Микре"}
{"url": "https://www.24chasa.bg/novini/article/6556641", "text": "Русия започна строителството на гранична ограда между анексирания от нея през 2014 г. Кримски полуостров и Украйна, предаде ДПА, цитирана от БТА. Високата два метра ограда с дължина 50 км се очаква да бъде готова през първата половина на 2018 г., съобщиха днес руски осведомителни агенции, позовавайки се на руската Федерална служба за сигурност /ФСС/. Оградата ще струва 3,3 милиона долара и има за цел да повиши сигурността на жителите на Крим и гостуващите туристи, се казва в съобщението на ФСС. Между Крим, който официално е признат за украинска територия и украинската Херсонска област има три официални контролно-пропускателни пункта, отбелязва агенцията. Опасявайки се от атака от Русия, Украйна обяви през есента на 2014 г., че ще издигне ограда по 2000-километровата си източна граница с Русия, но досега е успяла да построи само няколко десетки км от нея.", "date": "2017.11.17", "title": "Руските власти започнаха да строят ограда между Крим и Украйна"}
{"url": "https://www.24chasa.bg/novini/article/6556659", "text": "9 души загинаха при зверския удар край Микре. Сблъсъкът стана между товарен автомобил, пътуващ в посока Варна, и пътнически автобус \"Мерцедес\" с група незрящи, които са били на екскурзия.  Автобусът внезапно се появил в насрещното платно и причинил сблъсъка. Вижте сензационни снимки от трагедията.                                                                                                                                                                                                                                                                                                                        ", "date": "2017.11.17", "title": "Първо в \"24 часа\": Вижте снимки от зверската катастрофа край Микpе"}
{"url": "https://www.24chasa.bg/novini/article/6556727", "text": "Жена с тежка лицево- и черепно-мозъчна травма, двама пациенти с тежки тазови фрактури и четвърти пациент с политравма, много счупвания, включително и ребра се очаква да бъдат докарани във Военномедицинска академия в София. Това съобщи проф. Венцислав Мутафчийски, ВРИД на ВМА. Състоянието на жената е изключително тежко, с опасност за живота и се преценява дали то ще позволи тя да бъде докарана до София. Според проф. Мутафчийски обаче възможностите на ловешката болница не позволява нейното лечение. \"Счупването на тази е най-тежката фрактура в човешкото тяло. Понякога е животозастрашаващо, защото може до доведе до загуба дори над 2 литра кръв, защото се нараняват меките тъкани\", обясни Мутафчийски. Всички пострадали в ловешката болница са в много тежко състояние. От София са изпратени два екипа, а от Плевен един, допълни още той. За всички ще бъде оказана необходимата медицинска помощ.", "date": "2017.11.17", "title": "Четирима от пострадалите в Микре пътуват към ВМА"}
{"url": "https://www.24chasa.bg/novini/article/6556756", "text": "Президентът Румен Радев изразява съболезнованията си на семействата и близките на загиналите при тежката катастрофа край село Микре, при която девет души загубиха своя живот и много други бяха ранени. Държавният глава цени високо бързите действия на медицинските екипи и на компетентните органи за оказване на помощ на пострадалите и изразява надеждата си за бързото им възстановяване. ", "date": "2017.11.17", "title": "Радев изказва съболезнованията си на семействата на загиналите край Микре"}
{"url": "https://www.24chasa.bg/novini/article/6556657", "text": "Инвестициите в криптовалути са много рискови, съобщи Европейският орган за ценни книжа и пазари, цитиран от българската Комисия за финансов надзор. Предупреждението е заради бурния растеж на различни форми на набиране на капитал от предприятия, които създават, продават или разменят криптовалути. Заради пълната липса на регулации няма и защита на инвеститорите. Анонимността на криптовалутите носи опасности от измама или престъпна дейност, а набирането на големи суми за кратък период от време и за пране на пари. Европейският регулатор посочва и рискове от липсата на регулации. Можело да се загуби целият инвестиран капитал, тъй като повечето фирми започват от стартиращи бизнеси, при които има голяма вероятност от неуспех. Съществувала вероятност да няма възможност за изход от инвестицията към друга валута, дори и тя да се търгува на специализирани борси. На тях движението на цените на криптовалутите е твърде непредсказуемо, а тъй като тези борси също не са регулирани, има опасности от ценова пазарна манипулация и измами. Информацията, която се дава на инвеститорите, т.нар. бял документ, най-често предоставяла неодитирани, непълни, пристрастни или дори подвеждащи данни, които акцентират върху ползите и неглижират рисковете. Не на последно място сред рисковете са и неизправност на технологията, която разпределя валутите по сметки - от липсата на достъп до хакерски атаки. ", "date": "2017.11.17", "title": "ЕС: Инвестиции в криптовалути са много рискови"}
{"url": "https://www.24chasa.bg/novini/article/6556794", "text": "Полската премиерка Беата Шидло каза, че е неприемливо поляците, които участваха в шествие по случай Деня на независимостта във Варшава на 11 ноември, да бъдат заклеймявани като \"фашисти\" в Европейския парламент тази седмица, предаде Асошиейтед прес. Никога няма да позволя поляци да бъдат оклеветявани и обиждани по този начин на международен форум, подчерта тя. Около 60 000 души участваха в похода в събота, организиран от екстремистки крайнодесни групи, като носеха плакати, призоваващи за \"Бяла Европа\" или други расистки символи. Походът предизвика критики срещу Полша при дебат в Европарламента в сряда, където някои евродепутати нарекоха участниците \"фашисти\", предаде БТА.  Шидло говори след срещата на върха на ЕС в шведския град Гьотеборг днес. Тя остро осъди екстремизма, но посочи, че повечето от участниците в похода не са били екстремисти.", "date": "2017.11.17", "title": "Премиерката на Полша ядосана от обиди срещу страната й в Европарламента"}
{"url": "https://www.24chasa.bg/novini/article/6555745", "text": "Текстове от Корана често биват използвани като оправдание за насилие – от джихадистите срещу друговерците и срещу жените. Само преди дни избухна скандал с учебник за 6-и клас, в който пише, че Коранът смята мъжете за по-висши същества и дори имат право да бият жените си, както и обяснението за джихад, че значи рязане на глави. Това предизвика бурен скандал в обществото. Авторите на учебника заявиха, че не могат да цензурират Корана, но учителите трябва да сведат достъпно текстовете до децата. От Главното мюфтийство се оплакаха, че мюсюлманчетата не искали да влизат в час, защото съучениците им ги наричали джихадисти. Наистина ли Свещената книга на мюсюлманите проповядва използване на сила срещу други хора? той не е единственият източник за живота на изповядващите исляма, коментира арабистът проф. Цветан Теофанов пред \"168 часа\". Вторият извор на мъдрост са изказванията на пророка Мохамед, който отговаря на различни въпроси на свои сподвижници. Третият са мненията на мюсюлмански учени тълкуватели, които обаче много се различават. Още по времето на кръстоносните походи започва тълкуване на ислямските постулати чрез т.нар. атомистичен подход - всеки текст се взема сам за себе си и независимо от останалите. Тоест след като е казано: \"Бийте ги\" за жените, мъжете може с чиста съвест и с божие разрешение да налагат половинките си. Но това разбиране е твърде ограничено. Според проф. Теофанов трябва да се отчита цялостното послание на Корана за отношението към жените и да се има предвид, че използваните думи често имат по няколко значения. \"Употребеният в оригиналния Коран глагол означава и \"бия\", и \"удрям\", също и \"потупвам\", има различни нюанси\", коментира професорът. Мюсюлмански богослови смятат, че мъжът първо трябва да поговори с жената с благи думи. Ако те не подействат, втората степен е да я изостави в леглото. Чак накрая идва възможността да я удари, като това в никакъв случай не значи побой, допълни проф. Теофанов. Първо, когато дамата се кипри и гизди против волята на мъжа си. Второ, когато престане да се моли. Третото, когато излезе от вкъщи без разрешението му. Като различните школи тълкуватели “дават” различни “права” на мъжа да накаже половинката си. Като цяло специалистите смятат, че трябва да се е случило нещо драстично, за да има удари или бой. В Корана освен въпросната сура има и други текстове, които засягат отношенията между двата пола. \"Ислямът цени роднинската кръвна връзка. За него тя е свещена. На едно място се казва, че жената стои с едно стъпало под мъжа. Той трябва да се грижи за прехраната и жилището, а нейното задължение е отглеждането на децата. Това е консервативното мнение. Но има доста мюсюлмански държави, в които постулатите се тълкуват по различен начин - че жената също работи\", заяви арабистът. От гледна точка на правата мъжът и жената са равнопоставени. Предимствата на мъжа са пророчеството, религиозното водачество, отговорността за семейството, твърдят експерти. Ислямът предвижда превъзходството на единия пол и по друг начин, не само в семейството. Според Корана при решаване на спорове или съдебно дело думата на един мъж се приема за свидетелско показание, но на една жена – не. А дамите трябва да са две, за да се зачете споменът им колкото на един представител на силния пол. Този постулат е описан с чувство за хумор и с намек за разсеяността на жените: \"Ако едната забрави, другата да й напомни какво се е случило\". Обяснението му е, че те са по-материално настроени и изкушават мъжете да съгрешават в земните дела, за да се облагодетелстват. Част от учените тълкуватели на Корана твърдят, че не може да се говори за подчинено положение на дамите според исляма, защото чак след възникването му те са получили уважението, което им се полага. Преди това са били робини. Мюсюлманската религия издигнала слабия пол, защото набляга на семейните ценности, а майката и съпругата са техни пазители. Нещо повече – бременна, загинала при катастрофа или при раждане, може да бъде провъзгласена за мъченица на вярата шахида, ако е мюсюлманка. Освен за отношението към по-слабия пол в Свещената книга на мюсюлманите е спорен въпросът за войната, с който спекулират най-вече бойците на \"Ислямска държава\".", "date": "2017.11.17", "title": "\"168 часа\": Митове и истини за исляма. Какво да прави мъжът преди да бие жена си"}
{"url": "https://www.24chasa.bg/novini/article/6556462", "text": "\"Едно и също място - с толкова много катастрофи. Вероятно има нещо конструктивно сбъркано в тази проблемна отсечка\". Това каза вицепрезидентът Илияна Йотова в \"Лице в лице\" по   по повод катастрофата край село Микре, при която загинаха 9-има. „Под нито една форма президентската институция не е тръгвала на война”, заяви вицепрезидентът Илияна Йотова в предаването. По думите ѝ от първия ден, в който президентът Румен Радев и тя са встъпили в длъжност, са се опитвали да се води диалог и да се постига консенсус между отделните институции в страната. „Неслучайно на Консултативния съвет за национална сигурност президентът събра всички групи по темата за националната сигурност”, коментира още Йотова. След първия КСНС лично тя била много обнадеждена след изявленията на лидерите тогава, но след приключването на срещата – „все едно не се бяха събирали”. „Президентът спечели и от двата КСНС – ясно и категорично поставихме тези проблеми”, поясни Йотова. По думите ѝ по този начин хората са разбрали, че се изпълнява онази политика, която са обещали по време на предизборната кампания. „Преди една година нашите политически опоненти по време на предизборната кампания отправиха тежки прокоби, че когато Радев спечели изборите, България ще бъде изолирана, че ще изваждаме страната от ЕС, куп неща. Упрекът, че страната ни е изолирана е груба лъжа”, коментира Йотова.", "date": "2017.11.17", "title": "Йотова за сблъсъка край Микре: Едно и също място - толкова много катастрофи (Обновена)"}
{"url": "https://www.24chasa.bg/novini/article/6556354", "text": "Бургаският районен съд наложи постоянен арест за 38-годишния  Милен Стойчев от Бургас, разследван за измами в интернет, при които се облагодетелствал с поне 40 000 лв. Сред мотивите са, че престъплението, в което е обвинен, се отличава с изключителна изобретателност и обществена опасност. По-лека мярка като подписка, гаранция или домашен арест няма да му ограничат достъпа до интернет, смятат магистратите. Според разследващи измамените са най-малко 100 души, превеждали между 10 и 250 евро по сметка на \"Мария Василева\". Така се е представял Милен Стойчев в сайт за запознанства и след като завързвал контакти с мъже, разговорите преминавали във фейсбук. Към момента Стойчев е с повдигнато обвинение за четири случая, тъй като са установени и разпитани четирима от пострадалите. Те са измамени в периода януари 2016 г.- юни, 2017 г. за общо 1282 лв. Чрез контакти в социалните мрежи измамникът  лъжел, че бедства в Гърция, без телефон и пари и търси начин да се прибере в България. Мъже, с които \"Мария\" се запознала в специализирания сайт, сами започнали да предлагат помощ. Милен открил банкова сметка в Бургас на името на 74-годишната си баба Марийка Василева. Милен живеел с баба си, бил безработен. За шест години имал само един месец трудов стаж. Милен Стойчев  е бил съден за обсебване, но реабилитиран през 2012 г.", "date": "2017.11.17", "title": "Решетки за новия Спас от Бургас, за да не сърфира в интернет (Снимки, видео)"}
{"url": "https://www.24chasa.bg/novini/article/6556432", "text": "20 души са настанени в Ловешката болница след катастрофата край село Микре. Това съобщи за Радио „Фокус“ – Велико Търново д-р Анка Георгиева, изпълнителен директор на МБАЛ „Проф. д-р Параскев Стоянов“ – Ловеч. Тя уточни, че жертвите на мястото на пътнотранспортното произшествие са били шест.  „Част от пострадалите са в София, другите тепърва предстои да се приведат. Останалите са настанени по отделенията. Има и трима в по-леко състояние, които ще останат за наблюдение през нощта. Има двама починали – един по пътя и един в болницата“, допълни д-р Георгиева.", "date": "2017.11.17", "title": "МБАЛ Ловеч: 20 пострадали са настанени в\nболницата"}
{"url": "https://www.24chasa.bg/novini/article/6556440", "text": "Председателят на влиятелната в Зимбабве асоциация на ветераните от войната каза, че президентът Робърт Мугабе е поискал \"още няколко дни, още няколко месеца\" в процеса на преговорите за оттеглянето му от властта, предаде Асошиейтед прес. Крис Муцвангва, приближен на неотдавна уволнения вицепрезидент Емерсън Мнангагва, който се очаква да оглави следващото правителство, каза пред репортери в столицата Хараре, че \"между днес и утре\" военните ще предупредят Мугабе, че \"играта свърши\". \"Той трябва да реши още днес да се оттегли. Ако не го направи, ние ще си разчистим сметките утре\", подчерта шефът на ветераните. Муцвангва нарича президента \"изкуфял старец, който е загубил контрол над своята съпруга. Опасенията, че първата дама Грейс Мугабе ще смени Мнангагва накараха военните да се намесят, посочва АП. Според Муцвангва днешната първа след ареста му публична поява на Мугабе на университетска церемония е била \"преструвка\".", "date": "2017.11.17", "title": "Военните в Зимбабве притискат Мугабе да се оттегли от власт още днес"}
{"url": "https://www.24chasa.bg/novini/article/6556013", "text": "Уникална статуя на богинята Изида откриха археолози край Димитровград, съобщи  . Тя е намерена при разкопки в Светилището на нимфите и Афродита в село Каснаково. Находката е от 2 век и е направена за заможно семейство. Открита е и глава на Сатир. Това показва, че и в Тракия са споделяли древногръцки вярвания. А и до днес мястото се почита от местните хора и туристите като светилище.", "date": "2017.11.17", "title": "Откриха статуя на Изида край Димитровград"}
{"url": "https://www.24chasa.bg/novini/article/6556014", "text": "България е сред петте страни, класирани най-напред по размерите на инвестициите, които са били задействани чрез Европейския фонд за стратегически инвестиции (EFSI), предаде  . До нас се нареждат Естония, Гърция, Португалия и Испания. Според данни към края на октомври 2017 г., представени от Европейската комисия, одобреното от Европейската инвестиционна банка (EIB) финансиране за България посредством фонда EFSI е било в размер на 344 млн. евро. Предоставените по този начин финансови гаранции се очаква да активират инвестиции за общо 1,561 млрд. евро, което отрежда на България второ място сред всички членове на ЕС по отношение на активираните инвестиции посредством EFSI спрямо БВП на съответната страна. България е изпреварена единствено от Естония, където EIB е одобрила средства от фонда EFSI в размер на 110 млн. евро, които да генерират общи инвестиции в страната за 741 млн. евро. Европейската комисия отчита, че чрез плана \"Юнкер\" са били финансирани три проекта в България, свързани с инфраструктура и иновации, като от фонда EFSI са били предоставени 281 млн. евро и се очаква те да генерират инвестиции за тези проекти в размер общо 652 млн. евро. Одобрените заеми на Европейската инвестиционна банка за малки и средни по размер компании в нашата страна (към ноември 2016 г.) са били размер на 150 млн. евро, като се очаква те да докарат инвестиции за общо 408 млн. евро. Чрез фонда EFSI са били одобрени девет споразумения за финансиране на малки и средни по размер български компании за 63 млн. евро, като се очаква това да активира инвестиции за общо 909 млн. евро. Еврокомисията посочва, че от това ще се възползват 6047 по-малки или т.нар. \"стартъп\" компании в нашата страната. Според данните на Европейската комисия Инвестиционният план за Европа, известен като планът \"Юнкер\", се очаква да донесе европейски инвестиции, които ще надвишат 251,6 млрд. евро. Самите сделки, одобрени по плана EFSI, възлизат на 49,6 млрд. евро под формата на директно финансиране и са сключени във всички 28 страни членки на ЕС. Около 528 хиляди малки и средни предприятия се очаква да се възползват посредством плана \"Юнкер\" от подобрен достъп до финансиране, посочва Европейската комисия.", "date": "2017.11.17", "title": "България е на второ място по привлечени инвестиции от плана \"Юнкер\""}
{"url": "https://www.24chasa.bg/novini/article/6556040", "text": "Шестима са загинали, 18 са ранени при челния сблъсък между тир и пътнически микробус край ловешкото село Микре, съобщиха от МВР.  В микробуса са пътували общо 26 човека, като всички оцелели са откарани в ловешката болница. Все още няма информация за тяхното състояние. На мястото има полицейски, пожарни и медицински екипи. Шефът на областната полиция коментира за  , че ситуацията е изключително тежка. Движението в района временно е затворено, служители на пътната полиция отклоняват водачите по обходен маршрут. В района на село Микре често стават пътни произшествия.", "date": "2017.11.17", "title": "Шестима загинали след челния удар край Микре (Обновена)"}
{"url": "https://www.24chasa.bg/novini/article/6556092", "text": "Президентът на Зимбабве Робърт Мугабе се появи за първи път на публично място, след като военните го поставиха под домашен арест по-рано тази седмица, предаде Асошиейтед прес. Той присъства на университетска церемония по връчване на дипломи и бе посрещнат с аплодисменти, макар че в същото време военните обявиха \"значителен напредък\" в разговорите за неговото оттегляне от властта и арестуваха някои негови политически съюзници. Появата на Мугабе идва по време на извънредна серия от преговори с регионални лидери относно оттеглянето му след 37 г. на власт. Военните, които сега контролират положението в страната, полагат усилия да демонстрират респект към 93-годишния лидер - най-стария държавен глава в света, като продължават да го наричат президент и върховен главнокомандващ. В същото време днес бе съобщено за ареста и издирването на някои приближени на Мугабе и неговата много по-млада съпруга Грейс, предава БТА. Днешното абсолвентско събитие изглежда е имало за цел да позволи на престарелия президент да демонстрира лидерска поза, макар че призивите за неговото оттегляне нарастват. Много зимбабвийци са обезпокоени, че Мугабе - единственият лидер, когото мнозина от тях познават, ще намери някакъв начин да се задържи на поста си, отбелязва АП. Мугабе не произнесе слово на университетската церемония, а само обяви началото й, посрещнат с аплодисменти, след което се смеси с присъстващите, за да изслушат националния химн. Той пристигна с костюм и вратовръзка, след което наметна академична тога и шапка и бавно и тържествено премина по червена пътека до подиума, докато оркестърът свиреше. В изявление на военните, обявено от държавния всекидневник \"Хералд\" и от държавното радио и телевизия, се посочва, че военните лидери \"обсъждат с върховния главнокомандващ и президент Робърт Мугабе пътя напред и ще обявят резултата пред нацията възможно най-скоро\". \"Има значителен напредък в операциите за прочистване на обкръжението на президента Мугабе от престъпници\", се казва в изявлението, като се посочва, че някои вече са арестувани, а други все още се издирват. За последните се казва, че са \"вършили престъпления, причиняващи социални и икономически страдания в Зимбабве\". Според АП военните издирват министри от сегашното правителство и други високопоставени служители, свързани с първата дама Грейс Мугабе, които са част от клика, условно наречена Г40, тъй като много от тях са на възраст между 40 и 60 г. и са от ново поколение, различно от онова, което се бори за независимост и срещу управлението на бялото малцинство. Бързият възход на Грейс Мугабе тревожеше мнозина, които се страхуваха, че тя може да наследи съпруга си, след като миналата седмица той уволни дългогодишния си заместник Емерсън Мнангагва. Именно това уволнение предизвика намесата на военните. Сега се очаква Мнангагва да оглави каквото и правителство да последва оттук насетне. АП обръща внимание, че първата дама не е била забелязана на днешната церемония. Междувременно войници и БТР-и продължават да патрулират из столицата Хараре, а зимбабвийците вече се занимават с ежедневните си дела. Столични жители казаха, че отначало се изплашили след намесата на военните, но сега приветстват настъпилото успокоение. Заглавия в някои местни вестници вече обявиха края на ерата на Мугабе. \"Начало на нова ера\", писа един вестник. \"Мугабе ще бъде запомнен с 37-годишно брутално управление\", пише друг. Водещите се в момента преговори изглежда имат за цел да накарат Мугабе да предаде властта на ново правителство. Вероятно има спорове около датата, когато да стане това. Ръководството на управляващата партия има насрочено заседание идния месец, а мандатът на Мугабе изтича догодина и дата за избори не е насрочена. Друга шокираща снимка, която говори за бързата изменчивост на обстановката, е публикувана в \"Хералд\" и показва Мугабе сърдечно да се ръкува с командира на армията Константино Чивенга - генерала, който нареди арестуването на президента. Военните очевидно искат процеса на утвърждаване на ново правителство да изглежда конституционен и правов, защото се нуждаят действията им да бъдат одобрени от 16-те страни от регионалния блок - Южноафриканска общност за развитие (ЮАОР), и от Африканския съюз като цяло. Те се опасяват от евентуално налагане на санкции на страната им, което би й се отразило много зле, защото тя няма излаз на море. Комисия на ЮАОР препоръча свикване на извънредна среща на върха на страните членки за обсъждане на положението в Зимбабве. Не е ясно обаче кога ще се състои тя. /Васил Сотиров/", "date": "2017.11.17", "title": "Мугабе се появи публично за първи път след домашния арест (Снимки)"}
{"url": "https://www.24chasa.bg/novini/article/6556105", "text": "25-годишен \"ударник\" попадна за пореден път в ареста. След като е задържан за обсебването на скъп мобилен телефон, на бял свят излязла още една кражба на айфон и на кутия с дарения. Хронологично първо е извършена кражбата на кутия с дарения. Тя била поставена в магазин на ул. \"Юрий Венелин\" във Варна. По данни на полицията в момента на кражбата в нея имало 120 лв. На другия ден Калин К. взел скъпия телефон на непълнолетно момче на ул. \"Сергей Антонов\", под предлог, че иска да проведе разговор. Момчето не видяло повече телефона си и се оплакало на родителите. Идентична жалба от родителите на друго непълнолетно момче е подаден ден по-късно. Този път скъпият апарат бил взет от момче в кв. \"Трошево\". Малко след последния сигнал, водено от описанието на жертвите, полицията задържала Калин, който е с богато криминално досие. Мъжът е задържан за 72 часа с прокурорско постановление. За обсебването на двата телефона е образувано бързо съдебно производство. За кражбата на кутията с дарени се води отделно следствие. Предстои държавното обвинение да внесе искане за мярка за неотклонение.", "date": "2017.11.17", "title": "Спипаха апаш, задигнал два телефона и кутия с дарения във Варна"}
{"url": "https://www.24chasa.bg/novini/article/6552970", "text": "Скандалният професор Иво Христов, който обяви, че 80% от българите са дебили, е една от най-загадъчните фигури в парламента. И до днес колегите му депутати гадаят дали е русофил или американофил, дали е ляв или десен, а социологът умело се възползва от това, като продължава да провокира, запазвайки си правото да говори само това, което мисли. За разлика от повечето си колеги, принудени да развиват партийните тези. Причините за загадъчния му ореол са няколко. Христов е роден през 1966 г. в Киев, но завършва право в Софийския университет. Интересите му в юридическите науки и социологията предопределят специализацията му в Международния институт по право във Вашингтон през 2000 г. Година по-късно, през 2003 г., защитава дисертация, в която сравнява България и Западна Европа, след което заминава на специализации в Италия и Австрия. Първо в университета в Урбино, а по-късно и във виенския Нойвалдег институт. Съвсем естествено професорът говори няколко езика, с лекота чете западна литература и без проблем се включва в различни проекти Вероятно именно тази независимост го превърна в неизменен сътрудник на правните комисии на четири парламента - от 38-ия до 41-ия. Което показва, че се ползваше с доверието както на десни, така и на леви мнозинства. В резултат на всичко това привържениците и противниците му са тотално объркани и това личи най-вече в хилядите коментари по повод \"дебилския скандал\". Те са толкова полярни, че човек с право би се запитал дали се отнасят за един и същи човек. след като 28 години избираме подобни политици\". Има и по-суховати бележки от типа \"Който се смята за дебил, нека се обижда\" и \"Професоре, разумните хора ви разбраха правилно\". Други са типични за фанатизираните фенове: \"За мен е чест да ме представлява такъв човек\". Някои във възторга си стигат дотам, че сравняват депутата с Иван Вазов и Христо Ботев. Според тях той е съвременен будител, който казва истини, от които всички ги боли. Стигна се дотам, че част от подкрепящите го се отделиха в група \"20-те процента\". Критиките обаче са доста по-интересни и затвърждават мистичния ореол на юриста социолог. По-клишираните са от типа, че юристът също е част от 80-те процента дебили. Други започват да ровят в миналото му и стигат до извода, че виновна за всичко е червената номенклатура, която му е дала професорската титла. Дребна подробност е, че тя му е присъдена доста след 2000 година, но това едва ли има значение за противниците му. Според приятелите на Иво Христов причината за всичко това е, че той общува и работи с еднаква лекота както с американски фондации, така и с русофилски. Въпреки тази отвореност както на Запад, така и на Изток напоследък доста задълбочено Според познатите на Иво Христов професорът живее като един доста заможен човек. \"Винаги кара нови автомобили - твърди близък до него. - Държи да е облечен елегантно. Умен е, добре възпитан, отделя на събеседника си достатъчно време само ако му е интересно, ако не е - просто го пресича и си тръгва. Така напусна и работата си като експерт към правната комисия - каза, че не е съгласен с някакво твърдение, и без да му мигне окото, напусна.\" Според близки до Христов изобщо не е ясно дали по-високият му стандарт се дължи на множеството проекти, в които участва, или това е благодарение на съпругата му или на някакъв семеен бизнес. \"168 часа\" не успя да провери доколко това е вярно. Вестникът на няколко пъти опита да разговаря с Иво Христов, но Възможно е това да е някаква партийна директива, защото дори приятелите на Христов в БСП отказаха да говорят за него с имената си.", "date": "2017.11.17", "title": "\"168 часа\": Професорът с дебилите печели проект след проект"}
{"url": "https://www.24chasa.bg/novini/article/6556097", "text": "Преди минути в Бургаския окръжен съд бе доведен 38-годишният Милен Стойчев, който се разследва за интернет измами чрез фалшив профил. С нейната самоличност Милен направил два профила - във фейсбук и в сайт за запознанства. Първоначални контакти събирал в сайта за запознанства, след което разговорите се прехвърляли във фейсбук. 38-годишният бургазлия се представял за млада жена, която бедства в Гърция и спешно търси средства, за да се прибере в България. Според разследващи поне 100 са измамените, които са превеждали суми между 10 и 250 евро в бургаска банка.  Засега е установено, че измамникът е присвоил 40 000 лв, но според криминалисти той е прилагал и други измамни схеми, като е ползвал още банкови сметки. Всеки момент в Бургас се очаква да започне делото за мярката за неотклонение на задържания. ", "date": "2017.11.17", "title": "Ето го новия Спас, измамил стотици с профил на красива жена (Снимки, видео)"}
{"url": "https://www.24chasa.bg/novini/article/6556126", "text": "Над 224 хиляди бебета на сирийски бежанци са се родили в Турция през последните шест години, т.е. от началото на гражданската война в Сирия. Това съобщи турският външен министър Мевлют Чавушоглу, цитиран от в. \"Хюриет дейли нюз\" и БТА. Чавушоглу заяви вчера, че в Турция в момента има общо 976 хиляди сирийски деца, които посещават училище. Той добави, че 620 хиляди от тези деца са започнали образованието си в Турция. Съгласно данни на турското министерство на външните работи в момента в Турция има 3 милиона и 303 хиляди сирийски бежанци, 228 хиляди от които живеят в бежански лагери. Около 17 хиляди сирийци следват в университети в Турция, а броят на университетските преподаватели от Сирия, работещи във ВУЗ-ове в Турция, достигна 400 души, информира \"Хюриет дейли нюз\".", "date": "2017.11.17", "title": "За 6 години над 224 хиляди бебета на сирийски бежанци са се родили в Турция"}
{"url": "https://www.24chasa.bg/novini/article/6556041", "text": "Парите за професионално образование ще се увеличават ежегодно, за да се преодолее очертаващият се недостиг на кадри. Това заяви в Бургас просветният министър Красимир Вълчев след среща с кмета Димитър Николов, директори на училища, детски градини и браншови синдикалисти. \"Следващото десетилетие ще имаме огромен недостиг на кадри на пазара на труда. Дефицитът ще е във всички сектори, особено в някои, и най-вече ще са нужни хора със средно-техническо образование\", заяви Вълчев. За да стимулира учениците, МОН възнамерявал да увеличи приема в професионалните гимназии и стипендиите. 3 млн. лв. били заложени в бюджета за допълнително финансиране на паралелките в професионалните училища догодина. Отделно се предвиждало да има специална кампания, която да разяснява на родители и ученици ползите от тях за намиране на работа след завършване на средно образование. \"Проблемът е в това, че професионалното образование стана по-непрестижна опция. Много малко родители насърчават децата си да се записват в такива училища, а в същото време висшето образование се масовизира. Родители и ученици трябва да разберат, че въпреки стремежа към висше, във времето ще става по-добре младите да се реализират на пазара на труда с професия, придобита в средното образование\", заяви Вълчев. Затова се предвиждало поетапно увеличаване приема в професионалните училища. Според министъра МОН било готово за промени в нормативната уредба и с отпускане на допълнително средства за разширяване обхвата и на дуалното обучение. Това обаче зависело от активността на учениците и самите гимназии да се включат в такава форма на образование. На база на демографските анализи Красимър Вълчев прогнозира, че ще се закриват все по-малко училища. Това показвали данните за последната година, когато в цялата страна била затворени по-малко от 10 учебни заведения и броят им все повече намалявал. Вълчев похвали община Бургас за добре развитата си образователна система и за нововъведенията, които прави.", "date": "2017.11.17", "title": "МОН стимулира професионалното образование с повече пари (Обновена)"}
{"url": "https://www.24chasa.bg/novini/article/6556074", "text": "Шестима обвиняеми в Московския градски съд опитаха днес едновременно да извършат самоубийство в съдебната зала, съобщава каналът Мash, цитиран от  . Те са си прерязали демонстративно вените пред всички присъстващи. Откъде са намерили оръжие - все още не е ясно. Били са задържани заедно с още 7 души на 6 август 2015 година след погром в заведението \"Тануки\". Тогава след караница и забележка на охраната да са по-тихи, те напускат и се връщат с още 25 души и правят погром в заведението. В колите им са намерени бухалки и карабини. Имало е и стрелба, при която е пострадал един от охранителите. Шестимата подсъдими се намират вече 2 години в следствения изолатор (в Русия няма пускане под гаранция). Според адвоката им - те били отчаяни и това бил протестът им срещу дългото следствие. Срещу тях е повдигнато обвинение за хулиганство. След като си прерязали вените, подът на цялата изолаторна кабинка се покрил с кръв. Медиците твърдят, че няма опасност за живота им.", "date": "2017.11.17", "title": "Подсъдими си прерязаха вените в Московски съд (Видео)"}
{"url": "https://www.24chasa.bg/novini/article/6556258", "text": "В катастрофиралия край с. Микре микробус са пътували група незрящи, които са били на екскурзия, съобщиха от пресцентъра на Апелативна прокуратура - Велико Търново, цитирани от \"Фокус\". Окръжна прокуратура – Ловеч ръководи досъдебно производство за тежката катастрофа, станала днес около 12.50 часа на главен път София – Варна, в района на с. Микре, Ловешко. На мястото на инцидента е и Валентин Вълков, окръжен прокурор на ОП – Ловеч. По първоначални данни шофьорът на буса е навлязъл в насрещната лента за движение, в резултат на което е последвал челен удар с товарния автомобил. При инцидента е загинал шофьорът на буса и още петима пътници. Пострадали са и останалите пътуващи. Шофьорът на товарния автомобил също е получил наранявания. В буса са пътували група незрящи, които са били на екскурзия Дряново – Севлиево – София. Под ръководството на Окръжна прокуратура – Ловеч се извършват следствени действия - огледи в присъствието на вещи лица, разпити на свидетели за изясняване причините за тежката катастрофа.", "date": "2017.11.17", "title": "В катастрофиралия край Микре микробус са пътували незрящи, били на екскурзия"}
{"url": "https://www.24chasa.bg/novini/article/6556273", "text": "„Качеството на атмосферния въздух е основен приоритет в областта на околната среда по време на предстоящото Българско председателство на Европейския съюз“. Това заяви министърът на околната среда и водите Нено Димов на Форума „Чист въздух“ на Европейската комисия, който се провежда в Париж, съобщиха от пресцентъра на екоминистерството. „Като бъдещ ротационен председател България ще постави акцент върху прехода към кръгова икономика, ефективното използване на ресурсите, устойчивия растеж и екоиновативните решения“, посочи министър Димов. В изказването си той постави акцент върху предстоящия Форум за екоиновации в областта на качеството на въздуха, на който България ще бъде домакин през февруари догодина. Срещата ще даде възможност за обмяна на опит и идеи, както и за координиране на действията между ЕК, държавните институции, местната власт, публичния сектор и бизнеса за решаване на проблемите, свързани с качеството на въздуха, и намаляване на рисковете за здравето на европейските граждани. Форумът „Чист въздух“ в Париж беше открит от Еврокомисаря по околна среда, морско дело и рибарство Кармену Вела, който представи моментното състояние и амбициите на ЕК за подобряване качеството на въздуха и призова държавите-членки, общините и регионите да бъдат активни в прилагането на мерките в тази посока. „Качеството на въздуха е фундаментален тест за всяко общество, на който не можем да си позволим да се провалим“, заяви комисар Вела. Според еврокомисаря, въпреки неоспоримите научни данни за негативния ефект на замърсения въздух върху човешкото здраве и свързаните с него високи здравни разходи, има и добри новини – въздухът, който дишаме днес в ЕС, става все по-чист, а емисиите на основните замърсители – спадат. Комисар Вела изрази задоволство от изказването на министър Димов. Генералният директор на ГД „Околна среда“ в ЕК Даниел Кайеха също благодари на министър Димов за личния му ангажимент с темата за качеството на атмосферния въздух, след което двамата обсъдиха на четири очи планираните събития и теми в областта на околната среда по време на Българското председателство. Във форума „Чист въздух“ в Париж участваха представители на Световната здравна организация (СЗО), европейските институции, държавите членки, неправителственият и академичният сектор.", "date": "2017.11.17", "title": "Нено Димов в Париж: Качеството на въздуха ще е приоритет за председателство ни"}
{"url": "https://www.24chasa.bg/novini/article/6556276", "text": "По разпореждане на премиера на Бойко Борисов към мястото на тежката катастрофа край с. Микре, Ловешка област, са изпратени 4 реанимобилa от ВМА и болница Лозенец, съобщиха от МС. Министърът на здравеопазването Кирил Ананиев също пътува към мястото на инцидента. Осигурени са допълнителни консумативи за болницата в Ловеч, където са настанени пострадалите при инцидента. В момента се извършват прегледи на ранените и болниците от Плевен, София и Велико Търново имат готовност да ги приемат при необходимост. Борисов разпореди министерството на транспорта да извърши пълна проверка на микробуса, участник в катастрофата. На мястото на катастрофата са областният управител на Ловеч Георги Терзийски, представители на Пътна полиция, пожарна безопасност и ДАИ. МВР, МЗ и МТИТС са в непрекъсната координация и работят по случая. До този момент данните са за 7 загинали и 21 ранени при сблъсък между пътнически микробус и товарен камион край с. Микре, Ловешка област, пише пресцентърът на правителството. Току-що БНТ съобщи, че жертвите са станали 8 - още един е починал в болница.", "date": "2017.11.17", "title": "Борисов прати екипи от София да помагат край Микре, жертвите вече са 8"}
{"url": "https://www.24chasa.bg/novini/article/6556312", "text": "Тази вечер след 22.00 ч. ще бъде пуснато движението по бул.“ Княз Ал. Дондуков“ между ул.“Г.С.Раковски“ до бул. “Васил Левски“. Изпълнителят на обекта ще продължи работа по тротоарите в участъка от ул. “Г.С.Раковски“ до бул. “Васил Левски“. Строително-ремонтните дейности по четвъртия участък от реконструкцията на бул. „Дондуков“ - от ул. „Г. С. Раковски” до бул. „Васил Левски” започнаха на 15.09.2017г. След пускане на автомобилния трафик, остават довършителни дейности. Реконструкцията на бул.“Дондуков“ се извърши поетапно, с организация съобразена изцяло с условията на работа в градска среда. Строително-ремонтните дейности започнаха на 01.06.2017 г. с реконструкцията на ул. „Кракра“, която в края на юли бе отворена за автомобили. По искане на Столична община в проекта по ремонта на ул.“Кракра“ са изпълнени две допълнителни релсови стрелки в посока ул.“Янко Сакъзов“, което дава възможност за десен завой към паметника на Апостола. Участъците на бул.“Княз Ал. Дондуков“ - от Министерски съвет до ул. „Г. С. Раковски” и от от бул.„Васил Левски“ до „Кракра“ бяха отворени за движение на 15.09.2017 г. Изцяло са подменени релсовия път на старото трамвайно трасе и контактната мрежа. Релсовият път е изпълнен с технология, при която се поставят чугунени подложки, закрепени двустранно със специални дюбели, които държат релсата в самия бетон. Нивото се спазва посредством рамки, които са по широки от релсовия коловоз. По релсовия път са поставени и специални гумени заглушители, за да се намали шумът. Частта от Министерски съвет до ул.“Г.С.Раковски“, която е в историческия център бе реконструирана с гранитен паваж, както постанови Националния институт за недвижимо културно наследство към Министерство на културата. В участъка от бул.„Васил Левски „до ул.„Кракра“ е положена асфалтова настилка. Изградена е велоалея. Изцяло е подменена тръбната мрежа, поставено е LED осветление от бул.“Васил Левски“ до ул.“Кракра“ и така целият булевард е с обновено LED осветление. На 18 ноември 2017г. ще бъде пуснато движението по бул.“Монтевидео“ от ул.“Маестро Кънев“ до ул.“Народно хоро“. Продължава изграждането на бул.“Монтевидео“ в участъка между ул.“Народно хоро“ до ул.“Боряна“.", "date": "2017.11.17", "title": "Тази вечер след 22 ч. ще бъде пуснато движението по бул. “Дондуков“ в София"}
{"url": "https://www.24chasa.bg/novini/article/6556353", "text": "Ученици от Профилирана гимназия с преподаване на чужди езици „Алеко Константинов“ от Правец се срещнаха с председателя на парламентарната група на ГЕРБ Цветан Цветанов, зам.-председателя на правната комисия в 44-ото НС Десислава Атанасова и евродепутата от ГЕРБ/ЕНП Ева Майдел в Народното събрание, съобщиха от пресцентъра на ГЕРБ. „Щастлива съм, че в България има толкова ориентирани и интересуващи се от случващото се в държавата и обществото млади хора. Иницитивата на ПГ на ГЕРБ за редовни срещи с ученици и студенти от цялата страна, е пример за целенасочена политика за изграждане на активно гражданско съзнание у младите и стимулиране на участието им в демократичния процес,“ заяви българският евродепутат Ева Майдел, по чиято покана учениците посетиха българския парламент. Цветан Цветанов се срещна с учениците непосредствено след приключване на избора на Цвета Караянчева за нов председател на НС и сподели с тях подробности около процедурата и избора. Учениците проявиха задълбочен интерес към работата в българския и европейския парламент. Десислава Атанасова разказа как преминава един работен ден на народен представител, след което отговори на въпроси на учениците за младежките политики в програмата на правителството. Мнозинството от присъстващите ученици са участници в инициативата \"Научи ме да умея\" на Ева Майдел и Образование България 2030, чиято цел е да мотивира младите да развият своите умения за успешна професионална реализация чрез менторство от утвърдени предприемачи и провеждане на обучителни стажове в бизнес компании.", "date": "2017.11.17", "title": "Цветанов разказа на ученици от Правец за избора на новия шеф на парламента"}
{"url": "https://www.24chasa.bg/novini/article/6556375", "text": "Онкоболните пациенти няма да останат без лекарства, съобщиха от Министерството на здравеопазването. Причината е жалба срещу електронния търг за закупуване на противотуморни лекарствени продукти. От ведомството са категорични, че лечебните заведения имат действащи договори за осигуряването им. Освен това болниците са длъжни сами да закупуват необходимите им лекарства до сключване на рамкови споразумения от министъра на здравеопазването. На 10 ноември в Комисията за защита на конкуренцията е постъпила жалба срещу електронния търг за закупуване на лекарства за нуждите на лечебните заведения. Това е третата жалба срещу търга, като първите две окончателно са спечелени от Министерството на здравеопазването. Очаква се Комисията за защита на конкуренцията и Върховният административен съд се произнесат по жалбата, след което от здравното ведомство ще възобновят обществената поръчка.", "date": "2017.11.17", "title": "Онкоболните пациенти няма да останат без лекарства"}
{"url": "https://www.24chasa.bg/novini/article/6555665", "text": "Гръцкото министерство на икономиката и развитието е осигурило спешно пет милиона евро за пострадалите от наводненията в страната, съобщава в. \"Та неа\", цитиран от БТА.  Средствата са взети от програмата за публични инвестиции и ще отидат за нуждите на засегнатите от природната стихия, връхлетяла страната. Министерството на икономиката е в непрестанна връзка и с компетентните европейски комисари и служби на ЕС за намиране на допълнителни източници за финансиране, посочва още изданието.", "date": "2017.11.17", "title": "Пет милиона евро за пострадалите от наводненията в Гърция"}
{"url": "https://www.24chasa.bg/novini/article/6555701", "text": "Екзопланетата 55 Cancri e, спадаща към типа суперземя, има атмосфера, сходна по състав с тази на нашата планета, съобщи НАСА, цитирана от Лайф. До този извод стигна астрономът Реню Ху въз основа на данни, получени от космическия телескоп \"Спицър\", предаде БТА. 55 Cancri Е орбитира около звезда в съзвездието Рак, което е на разстояние 40 светлинни години от Слънчевата система. Едната страна на екзопланетата винаги е обърната към звездата, а другата остава в сянка. В резултат едната половина заема океан от лава, докато другата половина е обхваната от студ и мрак. Масата на въпросната екзопланета е 8 пъти по-голяма от тази на Земята. Изследователите твърдят, че атмосферата на 55 Cancri Е съдържа молекули на азот, вода и дори кислород, тоест по състав тя е близка с атмосферата на нашата планета. Плътността също е сходна със земната, тъй като е скалиста, а не се състои от газове. Но топлината, излъчвана от звездата, е твърде голяма, за да поддържа живот на 55 Cancri Е, а водата не може да съществува в течно състояние там. Температурата от горещата част на планетата е 2300 градуса Целзий.", "date": "2017.11.17", "title": "Астрономи откриха планета с атмосфера като земната"}
{"url": "https://www.24chasa.bg/novini/article/6555686", "text": "Няколко часа след стартирането на операцията по освобождаването на последния контролиран от близкоизточната радикална групировка „Ислямска държава“ град в страната, иракската армия обяви превземането на Рава, предава AFP. Правителствените сили и паравоенните части „освободиха целия град Рава и издигнаха знамето на Ирак над административните сгради“, се казва в изявление от Съвместното оперативно командване, информира \"Фокус\".", "date": "2017.11.17", "title": "Обявиха превземането на сирийския град Радва, контролиран от ИДИЛ"}
{"url": "https://www.24chasa.bg/novini/article/6555747", "text": "Иракската армия съобщи, че за няколко часа е отвоювала днес последното селище в страната, останало в ръцете на групировката \"Ислямска държава\" - град Рауа, намиращ се в огромната пустинна провинция Анбар, граничеща със Сирия, предаде Франс прес. Правителствените войски и паравоенните формирования, които се сражават с ИД в Ирак, \"освободиха Рауа и вдигнаха иракското знаме над комплекса от административни сгради\", заяви в комюнике генерал Абдел Амир Рашид Ярала от обединеното командване, предава БТА. Продължава обаче разчистването и разминирането на района, каза за АФП от Рауа генерал Номан аз Зобаи, командващ 7-а иракска дивизия. Групировката \"Ислямска държава\" е изгубила вече 95 на сто от териториите, в които провъзгласи през 2014 г. \"халифат\", сочат данни на антиджихадистката коалиция начело със САЩ. Иракските сили обаче продължават да претърсват пустинните райони по границата със Сирия, за да прогонят оттам и последните терористи.", "date": "2017.11.17", "title": "Иракските сили превзеха последното селище, държано от джихадистите"}
{"url": "https://www.24chasa.bg/novini/article/6555759", "text": "Промените в обслужването на клиенти и подготовката на електрическата мрежа в Западна България за зимния сезон бяха дискутирани по време на заседание на Потребителския съвет към ЧЕЗ България. От 1 ноември 2017 г. ЧЕЗ Електро България е с нов бизнес модел. Преструктурирането на компанията, което се извършва в съответствие с нормативните изисквания, обхваща и дейностите по обслужване на клиенти. От 1 ноември във всеки център за обслужване на клиенти на ЧЕЗ са обособени отделни гишета за клиенти на ЧЕЗ Електро и на ЧЕЗ Разпределение. На информационната линия 0700 10 010 са активирани специални линии за въпроси, свързани с дейността и на двете дружества. Създадени са и два отделни имейла за двете компании. На адрес info@cezelectro.bg могат да бъдат задавани въпроси свързани с дейността на „ЧЕЗ Електро България“ АД като продажба на електроенергия на свободен пазар, обслужване на клиенти, регистрация и пререгистрация на битови и стопански потребители На имейл klienti@cez-rp.bg могат да бъдат отправяни въпроси, свързани с дейността на „ЧЕЗ Разпределение България“ АД, касаещи електроразпределителната мрежа, присъединяване на обекти, деклариране на показания, прекъсвания на електрозахранването и други. Преструктурирането се извършва по начин, който осигурява ефективност на контактите на двете дружества с клиентите, запазвайки досегашното качество на обслужване, заяви Тодор Матев, директор „Продажби на дребно“ в ЧЕЗ Електро България. На Потребителския съвет ЧЕЗ Разпределение представи предприетите мерки за подготовка на електрическите съоръжения по мрежата за есенно-зимния сезон 2017-2018 г. В рамките на профилактиката компанията извърши термовизионна диагностика на 3100 трафопоста Термовизионната диагностика открива нередности в електрическата система още в най-ранен стадий и позволява бързото им отстраняване. Служители на ЧЕЗ Разпределение обходиха 45 хил. км мрежа и положиха 133 км нови кабели и близо 3 000 км проводници. “, каза Васил Василев, директор „Експлоатация и поддържане“ в ЧЕЗ Разпределение България. Той представи новите полимерни стълбове, които от тази година започнаха да се монтират в труднодостъпните пресечени местности. Освен, че са много по-леки от бетонните, те са разглобяеми на две. Това позволява да се пренасят на ръце когато пътищата са непроходими“, допълни той. Потребителският съвет към ЧЕЗ България е консултативен орган, създаден през 2013 г. В него членуват представители както на лицензионните дружества ЧЕЗ Електро и ЧЕЗ Разпределение, така и представители на потребителски и експертни организации.", "date": "2017.11.17", "title": "Потребителският съвет към ЧЕЗ обсъди промените в обслужването на клиенти"}
{"url": "https://www.24chasa.bg/novini/article/6555765", "text": "Руската федерация е увеличила военното си присъствие в Арктика. Това заяви генералният секретар на НАТО Йенс Столтенберг за германския национален ежедневник Die Welt, предава \" \". Съгласно думите на норвежкия политик, Русия открива военни бази от времето на СССР, които до този момент са били консервирани. И не само – в тях са разместени нови оръжия и радари. В експлоатация се въвежда и нов флот от ледоразбивачи. Столтенберг припомни, че руско-беларуските септемврийските учения „Запад 2017“ са проведени частично и на територията на Крайния север, предава Фокус. „Съюзниците следят отблизо увеличаването на руските войски в Арктика. Алиансът разчита, че всички разногласия и териториални спорове между Русия и съседните й държави ще бъдат решени с помощта на диалога и дипломацията“, подчерта пред изданието генералният секретар на военната организация на Запада. През пролетта на 2017 г. Министерството на отбраната на Руската федерация съобщи, че ще възстанови мрежата от полярни летища в Арктика и ще довърши изграждането на военни градове. Москва дори обяви намеренията си да разположи в Арктика две нови ракетно-зенитни системи С-400 „Триумф“. През 2016 г. бе завършено строителството на военната база „Арктически трилистник“ на Земята „Франц Йосиф”. Така военното присъствие на Русия в Арктика достигна безпрецедентни мащаби в периода след края на Студената война. През май тази година сенаторът от щата Аляска Дан Съливан дори призова Вашингтон да засили военното присъствие на САЩ в региона заради руските действия. Съгласно думите му, през април са регистрирани пет „провокативни“ инциденти с участието на руски бомбардировачи.", "date": "2017.11.17", "title": "НАТО: Руската федерация е увеличила военното си присъствие в Арктика"}
{"url": "https://www.24chasa.bg/novini/article/6555766", "text": "Гордея се с баща ми. Това заяви дъщерята на кубинския революционер Че Гевара - Алейда Гевара пред журналисти в кулоарите на парламента. Д-р Алейда Гевара Марч е в България за трети път по повод третата международна среща за солидарност с Куба на страните от Централна и Източна Европа с участието на представители от 20 държави от 17 до 19 ноември. Алейда Гевара е родена в Хавана на 24 ноември 1960 г. и е най-голямата от общо 4-те деца на Ернесто Че Гевара от втората му съпруга Алейда Марч. По професия Алейда е лекар и специалист по детски болести. Именно като педиатър тя работи в детската болница “Уилям Солер” в Хавана. Сътрудник е в центъра за изследвания “Че Гевара” в кубинската столица. Марксист по убеждения и член на Кубинската комунистическа партия. \"На практика хората знаят всичко за моя баща, защото имаме образователен център посветен на Чегевара. И той си има своите цели и те са да се запознаят с Чегевара. Днес цялата му дейност, всичко, което остана от него принадлежи на ЮНЕСКО. И той вече е признат като специално наследство на цялото човечество. Радват ме фланелките с неговият образ. Още повече ме радва, че те знаят кой и какъв е този човек. Живея, чувствайки се много горда с моя баща и майка ни, която ни възпита и ни каза - Вие ще кажете и ще чуете много неща, защото хората обичат баща ви, но стойте с двата крака на земята и мислете, че сами трябва да преодолявате това, което не ви е дал той\", обясни тя. \"Той нямаше да се разочарова от всичко, което се е случило до тук. Щеше да продължи да работи за доброто на всички хора и да търси решения на проблемите, които се изправят пред всички нас\", каза още Гевара. \"Мисля ,че най-важното е това, което една работна българска фабрика направи за него. Тази бригада всеки месец работеше за още един човек от своя състав, който се наричаше Чегевара. Отчиташе се и заплата на този персонаж и тази заплата се внасяше за солидарност с Куба. Мисля, че това е една от най-важните почести, която баща ми е получил\", категорична бе тя. \"Аз съм дъщеря от втория брак. Майка ми беше кубинка - партизанка, и аз получих тази борбена кръв по тази линия. Тя наскоро написа една много прекрасна книга, която разказва историята на нейния живот и на живота и с баща ми. Тя е съвсем обикновен човек от народа, но е много смела. След като е завоювала такъв прекрасен човек. Ако аз се чувствам специална, не е защото съм дъщеря на един толкова известен човек, а защото съм дъщеря на двама души, които много силно се обичаха\", разказва Алейда Гевара. По думите и Куба и България имат много сходни неща, а и трябва да се учим от разликите, които понякога ни помагали да се издигаме като народ. \"Когато идвам тук в България, единственото, което ме отделя от българите е езика. Във всичко друго сме напълно сходни\", смята тя. На въпрос дали вярва в неговите идеи, тя отговори така - До най-сетните си сили.", "date": "2017.11.17", "title": "Алейда Гевара, дъщерята на Че Гевара: Гордея се с баща ми"}
{"url": "https://www.24chasa.bg/novini/article/6554866", "text": "      Ана е най-одумваната любима на Левски. За нея споменават с половин уста още след Освобождението. С половин уста, защото вероятно го считат за “срамно”. Но Ана, както ще видим сега, не е случайна личност. Тя можеше да влезе в аналите на историята чисто по женски - като една от девойките, към които Апостолът на свободата е изпитвал тръпка. Но не и Ана! С годините миловидното монахинче се превръща във влиятелна фигура с тежест в Карлово и с огромен принос за развитието на града - в онези безпощадни времена, когато на България са нужни личности с извънреден кураж и с визия отвъд хоризонта. Навярно цял живот тя чува шушукането зад гърба си. Но публично не отронва нито дума за Левски. Може би затова Ана е колкото известна, толкова и загадъчна. Загадъчна като жена, която след бесилото погребва Левски в себе си. И все пак нейни спомени могат да се открият! Ако се вгледаме в лика ѝ от застиналите снимки, е точно така: погледът на Ана е строг и отчаяно решителен, сякаш е готова на всичко. Подобни са очите на жените камикадзета днес. В тях свети Божи дух. Фанатична енергия. На фотографиите Ана най-често е в центъра. В сравнение с другите жени, седнали до нея, ръстът ѝ е под среден, не повече от 1,65 м. Това е добре, защото самият Левски е около 1,75 м. Обвита в черно от глава до пети, лицето ѝ се откроява изпито. Под монашеската роба тяло почти не личи. Над стегнатата талия не изпъкват гърди. Фините ръце знаят и селския труд. Тя е идеалната монахиня – посветена и безтелесна. Но както ще видим по-късно, Ана съвсем не е лишена от страст. Тъкмо обратното! Преди да повдигнем черния тюл над нейния образ, трябва да уточним едно – кое в разказите за Ана е фантазия и кое - факти. През изминалите век и половина от тогава, особено в последните вулгарни времена след 1989-а, когато безотговорно се пише какво ли не, само и само за да се втрещи читателят, най-важното е да отсеем зърното от плявата. А плява се е натрупала с камари! От върховете на вековете става все по-трудно да открием факти за Ана Бояджиева. И то такива факти, които могат да се пипнат и подушат, за да я възкресим такава, каквато тази забележителна жена действително е била. Щеше да ни е по-лесно, ако множество автори не бяха се упражнявали в драматургия върху клетата монахиня. При цялото ми уважение към тях, признавам, че често се хващах за главата, чудейки се откъде накъде са съчинявани тези писания?! Без източници, без елементарни аргументи, при това с претенции за “чиста” документалистика с “разкрития” за любовта между Левски и Ана. Цели водевили, разгърнати на десетки страници, с “развълнувани” диалози, с въздишки, докосвания и изчервяващи погледи – всичките в стил “Ах, помните ли ме, госпожо?”! И тук не става въпрос само за лоша литература, а за историческа подмяна. В този дух е и кощунственото изказване на Божидар Димитров, че “монахиня е споделяла леглото на Левски” – изказване, в което прозират единствено собствените еротични сънища на историка. А факти има, при това толкова интересни, че не е било нужно нищо да се измисля и украсява - в нейния феноменален живот, чийто режисьор е сам Господ Бог. И двамата са от Карлово, но Проблемът с точността на годините се оказва много сериозен, защото са спорни и датата на раждане на Левски, и тази на Ана. Ако приемем най-популярната версия, че той е роден през 1837 г., Анка най-вероятно е през 1850-а. И тук изплуват първите шокиращи факти, за които малко се знае: че и че именно той е виновен тя да стане монахиня. Това се случва доста преди да се влюби в нея. Какъв съдбовен малшанс! Но да започнем този роман от първата страница: Кога е родена легендарната монахиня? Различните източници, а те са много редки, дават дати в диапазон между 1848 и 1853 г. И така: в едно родово изследване срещу името Ана Бояджиева стои рождената дата 15 октомври 1853 г. Но как да си обясним, че на гроба ѝ е записана 1852 година? Колебанието вероятно идва от един друг факт, който днес би прозвучал скандално – че с кръщелното на Ана е извършено престъплението “съставяне на документ с невярно съдържание”. Извършили са го родителите ѝ и църковни лица, за да намалят възрастта ѝ. Причината? В училището в Белград, където тя кандидатства да учи, са приемали покалугерени момичета до 15 години, а тя е била вече на 17. Което означава, че за най-вероятна година на раждане на Ана може да се приеме 1850 година. Това се потвърждава от свидетелството ѝ за завършено образование в Белград, което се издава през 1872 г. – там пише, че тя е на 20, а всъщност е била на 22. Ана е втората от седем дъщери на един, ако не богат, то заможен и известен карловец – Иван Бояджиев. Фамилията му, разбира се, идва от занаята – той има бояджийска работилница, пълна с казани, в които с най-разнообразни багрила се оцветяват прежди, платове, кожи, гайтани... Къщата на семейството също не е от бедните. Тя опира гръб до самата бояджийница и по данни на Историческия музей в Карлово се намира в южната част на града, някога наричана “Шан махале”. Родната къща на Ана постепенно опустява и днес от нея няма и камък. Още през 1852 г. батко ѝ Васил става послушник на вуйчо си, архимандрит Василий. Живее в местния светогорски метох и от 1855 до 1858 г. учи в Стара Загора. Веднага се вижда, че родената през 1850 г. Ана може да го е видяла осъзнато едва когато е 9-10 годишна, защото тогава той се връща в Карлово. През 1859 г. не друг, а самият пловдивски митрополит Паисий го ръкополага като йеродякон Игнатий и той бързо става популярен с омайния си глас. През следващите 4 години двамата безспорно се познават. Но в началото на периода, през 1859 г., Левски е на 22 и едва ли обръща внимание на малката Ана. Точно затова тя става монахиня по негова вина – на мястото на по-голямата ѝ сестра София. Бащата Иван Бояджиев решава да изпрати най-голямата си щерка София, родена през 1847 г., в женския метох в Калофер. София вече е на 17 и се подчинява неохотно. Но най-неочаквано на младата послушница ѝ излиза друг късмет – това става един хубав ден, когато в женския метох влиза бъдещият Васил Левски, йеродякон Игнатий. Той решава твърдо да се намеси – прави и невъзможното, но освобождава красивото момиче и дори го оженва за братовчед си, Кунчо Вълев. Синът на двамата, на София и Кунчо, Васил Вълев, разказва десетилетия по-късно: “Левски като минавал с вуйчо си хаджи Василий, (...) в Карлово по калугерски просии, се отбил в метоха в Калофер и видял майка ми. Понеже Левски познал майка ми от Карлово, останал учуден: – Какво търсиш тук? За тебе ли е това място? – Що да правя? Изпратиха ме мама и тате – отвърнала тя. Върнал се Левски в Карлово и станало въпрос да се жени братовчед му, Кунчо Вълев, младо търговче. Та тази, та онази..., намесил се Левски: – За тебе мома има в калоферския метох! София Бояджиева. Ще гледаме да я вземем! Отишли у бащата на София – Иван Бояджиев, но той отказал под предлог, че я дал Богу. Тогава се обърнали към дядо ѝ Петю, който бил съгласен, но при условие Левски отишъл при Иван Бояджиев и му направил повторно предложение, но последният отново се двоумял. Тогава Левски го заплашил, че ще вземат насила момичето София, ако не се съгласи, та ще стане само гюрултия. Решили най-после, та изпратили Ана и направили сватбата в Калофер. Левски бил шафер (девер) на сватбата. По-късно този девер – Левски – искал пари от София, та тя се оплакала на мъжа си, Кунчо Вълев.” Тази история Васил Вълев разказва едва през 1944 г., когато вече е на 77, пред Любомир Дойчев. Той я е чул от майка си София. Историята е показателна в много отношения. Показва, че родът на Ана и родът на Васил са сродени. Показва, че Васил Левски поначало е приемал замонашването като нещо лошо. Показва как поповете са ходели да мрънкат за пари сред енориашите. Показва, че “революционният терор” със заплахи е в кръвта на бъдещия бунтовник. Показва, че Иван Бояджиев е затова не е искал да даде дъщеря си за жена на Кунчо. Показва как по-късно Васил Левски е ходел да иска пари от всички, които познава, за революционното дело, но тези всички не са го разбирали правилно... Но как ли се е чувствала 14-15-годишната Ана, когато изведнъж се озовава в затворения метох? Мрачно ли е изглеждало бъдещето? Възникнал през 1730 г., първият девически метох в Калофер е ангелско място. Малката красива постройка на 2 етажа на брега на река Тунджа се белее отдалеч. Монахините – около 50-60 на брой, щъкат из своя китен двор с градинка. Там Ана попада на една много енергична жена, която ще предначертае кариерата ѝ. Ако не бе монахиня Евдокия, днес можеше и да не чуем за Ана-Евгения Бояджиева. Евдокия е “едра, здрава и умна калугерка” – пише Димитър Страшимиров. – Тя знае какво иска! – Да влезе един учен елемент в женското общество, в метоха или дето и да е за просвета на нашия край.” Тоест Да не забравяме, че това е епохата на масова неграмотност, особено сред жените. Така, по свой начин Евдокия следва повелята на Конфуций: “Не кълни тъмнината, а запали своята свещичка!” За тази цел калугерица Евдокия се вдига и отива чак в Белград при най-важния човек – тамошния митрополит. Тя отправя към него горещи молби да издейства сръбска държавна стипендия за 1-2 български момичета. Той приема, при условие че тези момичета са покалугерени и са на не повече от 15. В този момент Евдокия избира Ана, защото е “развито момиче”, в смисъл любознателна и оправна. Този избор е напълно случаен и няма никаква връзка с престоя на Левски в Белград. Тоест Васил Вълев дава по-различни и прелюбопитни подробности за живота на Ана-Евгения в Белград: “Там тя попаднала в семейството на Каравелови. Тук, в Белград, тя се срещнала със своя съгражданин Васил Левски през 1867 г., който бил косвена причина тя да дойде в Белград... Отношенията между легиста, бъдещия Левски, и ученичката Евгения станали сърдечни. Тя, като грамотна, му пишела писмата и когато той я посрещал, с радост извиквал: Ето! Иде секретарят! Животът на Левски в нейните спомени бил много тежък там, в Белград. За да се нахрани понякога у Каравелови, Наталия Каравелова го използвала да ѝ мие съдовете, като се карала на Левски, че разлива от скъпата вода, която не била от Дунава. С една малка тенджерка Левски е трябвало да мие съдовете. За да запомни това Евгения и да го разправя, значи още тогава я е боляло за униженията, които е търпял Левски в своето емигрантство.” Тези “спомени” вече са истинска бомба! Нима Наталия, грубоватата жена на Любен Каравелов, е използвала Васил Левски като слуга, за да заслужи обяда си? Да, няма нищо по-ужасно от истината... Вярно, тук-таме някой историк се осмелява да признае, че Апостола си е изкарвал хляба в Белград с черен труд, но да е бил слуга именно на Каравелови – това си е чиста сензация! Да не забравяме, че тогава, през 1867 г., Левски съвсем не е кой да е. Той вече е прославен като бивш знаменосец на Панайот Хитов, навършил е 30 и се е записал във Втората легия на Раковски. Тук следва най-парливият въпрос, с който спекулират вече век и половина - или обичта им си е останала платонична? Нека видим логиката на събитията: Тя пристига в Белград през есента на 1867 г., за да следва богословие във Висшата женска школа. Възпитана е в тотално въздържание! За нея контактът с мъж би бил непростим грях, несъвместим с калугерския живот и християнската вяра. От друга страна, само след осем месеца, на 6 май 1868 г., Левски напуска сръбската столица и заминава за Влашко. Вярно, че са му предстояли революционни дела, но все пак човек се пита, ако е имал силна любовна връзка с жена, защо не е останал по-дълго близо до нея? Няма данни и той да ѝ е писал писма след това. Може би е обичал свободата повече от всичко? Личната - също. Минават цели 4 години! Ана се връща в Карлово през лятото на 1872 г. Оттогава до залавянето на Левски по Коледа са 7-8 месеца. Писанията, че Ана и Васил се виждат често през тези месеци, едва ли отговарят на истината. През това време той съвсем не стои в Карлово, а обикаля страната да стяга комитетите за скорошното въстание. През септември Димитър Общи обира турската хазна в Арабаконак. Османците издирват “баш комитата” Васил Левски “под листо и камък”. Аверите му го предупреждават в никакъв случай да не ходи в Ловеч и в родното Карлово, защото там е най-опасно да го заловят. Последния път, когато той е в Карлово, Тази сърцераздирателна сцена е описвана многократно в стил социалистически реализъм. Всъщност до ден днешен дали четеш за среща на Васил Левски с майка му Гина, или на Георги Димитров с Баба Парашкева, няма голяма разлика... Дали Левски успява да се прости и с Евгения в онази нощ? Едва ли. Той се е промъкнал в Карлово абсолютно тайно. Пък и е щял да я изложи на огромен риск. Но как продължава животът на Ана в поробена България? Тя е завършила с отличие и от Сърбия долитат само похвали. Затова монахиня Евгения се връща в Карлово като знаменитост: “През 1872 г. Дружеството назначава току-що завърналата се от Белград наша съгражданка Евгения Ив. Бояджиева за учителка в Девическото училище – пише местната изследователка Ана Кузманова. – Дошла от една свободна страна, движила се между друга народност, новата учителка присърце се отдава на светото призвание да образова и възпитава младите девици в родното си кътче.” Евгения сама създава всички наредби и правила в девическото училище. Подрежда класовете от първи до четвърти и въвежда нови предмети. “Още първата година от нейното учителствуване тя успяла да придобие голяма известност между карловското общество. Обесването на Апостола съкрушава семейството му и докарва до отчаяние карловци. Няма никакво свидетелство какъв е този миг за монахиня Евгения. Можем само да си представим. След като го загубва, тя хвърля цялата си вътрешна сила в своята Божия мисия. Монахиня Евгения става първа директорка на първото класно училище. Тя постоянно чете книги и списания – иска да знае всичко, което става по света. Има голяма лична библиотека. Създава за първи път в Карлово “училищни утра”. По време на църковни и обществени празници гражданството се събира в училището, където момичетата пеят, декламират и хвърлят във възторг публиката. Когато наближават войските на генерал Гурко, карловските граждани решават да устроят тържествено посрещане на руските войски. За тази цел обаче трябва да сменят турските фесове с шапки. Но Шапките са готови навреме. Не щеш ли, отстъпващият Сюлейман паша минава през града с башибозука си, като опустошава стотици къщи. Залавят всички мъже над 15 години и ги обесват или заколват на мегдана, където днес се издига паметникът на Левски. Между 800 и 1000 къщи са почернени. Този ужас е запомнен в подбалканските градчета и села като Страшното... В Карлово вият стотици вдовици! Те намират българските шапки. Ако я заловели, я очаквала бесилка на мегдана. Но Евгения успява да избяга, а после заедно с други жени бежанки преминават Стара планина и се добират голи и боси до Търново. Там Евгения, която ни най-малко не загубва присъствие на духа, организира шивалня и жените успяват да се облекат, да се обзаведат и да се препитават. След войната Евгения започва да мисли как да образова неграмотните жени в района. Така тя става една от създателките на т.нар. неделно училище. В него учат по-възрастните жени, слугините и бедните момичета, които през седмицата трябва да работят, за да се издържат. По време на Сръбско-българската война Евгения ръководи местния клон на “Червения кръст”, в който участва цялото женско дружество “Милосърдие”. То обикаля всяка къща във всяко село, събира средства, дрехи и провизии и изпраща медицински сестри на фронта. Отчетът за благотворителността на женското дружество, изготвен от Евгения, Тя записва за какво е похарчен всеки грош. Но този отчет е нещо много повече от чиста сметка. Излязъл изпод ръката на Евгения, той разкрива невероятната ѝ душа, високия ѝ интелект и забележителните ѝ ораторски качества: “Да земем предвид на това старите картагенки, които, за да се избавят от римляните, какви ли средства не употребиха: когато издадоха вече последните си пари, захванаха да дават покъщнината си за правене на кораби и оръдия, жените си отрязаха косите за правене на въжа и лъкове, а най-после, за да не паднат робини, повечето от тях се издавиха сами. Ами старите спартанки и римлянки какви бяха?... Някои от тях изпращали синовете си с радост и насърчение на бой. Дори когато им подавали копието или щита да отиват на бой, думали им: “Или с копието, или на него! Или с щита, или на него!” Запазена е нейна вдъхновена реч, произнесена след Освобождението в Карлово. Тя разкрива колко много лично е страдала. По стил и пламенност тази реч много напомня писмата на Левски до революционните комитети: “... и не само обществените заведения се унищожиха от свирепите наши врагове и азиатски варвари, но из по-голямата част от Отечеството ни сега нищо друго се не среща освен развалини от цели градове и села... И ако описвам злосторническите им дела по-пространно, то с това не ще направя друго нищо, освен че ще увелича жалните и тежки въздишки, които още ечат в гърдите ни, и ще бутна потоците на сълзите да потекат, ще разраня раните на сърцата ни, които още не са оздравели. И Бог знае ще ли и как ще оздравеят, когато нашите непримирими врагове, жадни за нашата кръв, непрестанно ни налагат автономното управление. Ако ни се наложи, то аз казвам с моя слаб глас, че по никой начин не може да се живее, да се гледат петвековните ни кръвопийци, да се гледат убийците на братята и брадниците ни. Как е възможно да се живее с тези, които искаха и искат съвършено да заличат от лицето на земята името българин?! Но дано Божията милост пак ни прати избавител да развали техния план. Както преди две години, когато паднаха от техния меч хиляди наши невинни жертви, тогава ясно видяхме, че Божията милост ни прати нашия баща и нашия Освободител... Затова действително трябва да се трудим за повдигането на обществените заведения, основани за просвещение, за успех на училищата, за съживяването на женски и девически дружества. ... Без умствения живот, т.е. без постоянно обогатяване на ума, с нови мъчения, ... Освен това велика признателност и благодарение трябва да отправяме катадневно на нашия освободител за вечно свободния живот. Вярвам, че додето съществува името българин на земята, не ще престанат възклицателните екове да се слушат! Да живее Негово Императорско Величество! Да живее славният негов наследник и всичкият царски дом. ... Да живее целият руски народ!” След 35 години Евгения се пенсионира, но не се оставя на самотата и скръбта. През Балканската война (1912 - 1913 г.), когато вече е с разклатено здраве, тя създава ателие за шиене на дрехи за войниците. Болестта я събаря през март 1913 г. и тя издъхва на 6 юни на 63 години. Погребват я с всички градски почести.", "date": "2017.11.17", "title": "Коя е Ана, любимата на Левски (Снимки)"}
{"url": "https://www.24chasa.bg/novini/article/6555794", "text": "Председателят на групата на БСП в СОС Калоян Паргов и заместник-председателят на Комисията по финанси и бюджет от социалистите Иван Таков внесоха питане до кмета на София Йорданка Фандъкова за изпълнението на икономическата рамка на масовия градски транспорт в София за 2017-а. Тя беше приета с голямо закъснение - едва в средата на настоящата година, припомни Калоян Паргов, който е и заместник-председател на Комисията по транспорт и туризъм. Това съобщиха от БСП София. \"Заедно с приемането на икономическата рамка беше въведено повишение на цената на единичното пътуване с 60%, което, съгласно прогнозите, следваше да доведе до увеличение на приходите на ЦГМ и на общинските транспортни дружества, пише в питането на Калоян Паргов и Иван Таков. - Предвид предстоящото обсъждане на бюджета на Столична община за 2018 г. и преценка на необходимите разходи за масов градски транспорт задаваме следните въпроси - какви са приходите и разходите на ЦГМ по видове източници и пера към 31 октомври 2017 г.? Какви са сумите и процента на изпълнение на плащанията по заема от ЕБВР, договорите с общинските транспортни оператори, както и договорите с частните транспортни оператори към 31 октомври 2017 г.? Кога ще бъде готова икономическата рамка на масовия градски транспорт за 2018 г., след като бизнес плановете на транспортните дружества са представени в Столична община през октомври тази година? И смятате ли икономическата рамка на масовия градски транспорт да стане основа за планиране на средствата в бюджета на Столична община за 2018 година?\".", "date": "2017.11.17", "title": "Калоян Паргов и Иван Таков с 4 въпроса до Фандъкова за икономическата рамка на градския транспорт в София"}
{"url": "https://www.24chasa.bg/novini/article/6555801", "text": "Поредна потърпевша от телефонна измама в Добрич даде 20 000 лева на мним полицай, съобщиха от областната дирекция на МВР за жалбата на 72-годишна жена. По обичайната схема на домашния телефон на жената се обадил непознат, който се представил за служител на МВР. Крупната сума била поискана, за да бъдат заловени телефонни измамници. Малко след разговора жената сложила парите в найлонова торбичка, която оставила пред жилището си по улица \"Генерал Столетов\". Полицията издирва в досъдебно производство измамниците.", "date": "2017.11.17", "title": "Жена даде 20 000 лева на мним полицай в Добрич"}
{"url": "https://www.24chasa.bg/novini/article/6555815", "text": "За пореден път ГЕРБ показа, че е национално отговорна партия, като избра нов председател на Народното събрание. Сблъсък в Парламента е недопустим, затова взехме единственото възможно и правилно решение. Само така ще запазим стабилността, което е най-добре за страната. Това каза зам.-председателят на ГЕРБ и председател на ПГ на ГЕРБ Цветан Цветанов на среща с представители на Асоциацията за европейско развитие на българското село, учредена от кметове на населени места от община Благоевград, съобщиха от пресцентъра на ГЕРБ. Кметовете на кметства от общината бяха на посещение в Народното събрание по покана на народния представител от ГЕРБ и областен координатор на партията Даниела Савеклиева. В срещата участваха и народните представители от ГЕРБ от благоевградска област Георги Динев, Александър Мацурев, Стефан Апостолов и Димитър Гамишев. Цветан Цветанов подчерта, че успешната работа на правителството се забелязва навсякъде в страната. България става все по-красива и търсена от инвеститори и чуждестранни туристи. “Поели сме ангажимент за довършването на АМ Струма, защото така ще дадем възможност за развитието на бизнеса в област Благоевград. Ще настояваме да се изгради и вторият кабинков лифт в Банско, защото така ще подпомогнем туризма, ще се развият и нови работни места”, каза още Цветан Цветанов. По време на срещата в парламента с народните представители от ГЕРБ бяха дискутирани бъдещи законодателни промени в сферата на земеделието, важни за развитието на малките населени места в страната като цяло. Представителите на асоциацията внесоха и предложение за оптимизация на законодателството в сектори, които ще способстват за развитието на селата в България. „Вие като кметове на малки населени места най-добре познавате проблемите на българското село. Вашата асоциация е важна за реализиране на различни инициативи, които ще превърнат селата в по-добро и привлекателно място за живеене. Народните представители от ГЕРБ се ангажираме да разгледаме и обсъдим всички предложения, които правите, за да стане по-добър животът в българското село.”, коментира Даниела Савеклиева.", "date": "2017.11.17", "title": "Цветан Цветанов: Сблъсък в парламента е недопустим"}
{"url": "https://www.24chasa.bg/novini/article/6555814", "text": "Продължилата и днес буря причини наводнения по улици в столицата Атина и в близкото градче Керацини и създаде транспортни проблеми по пътищата в района, съобщава Нюз.ин. Заради наводненията е затворено движението по някои пътни артерии в района на Керацини, а по пристанищата са останали пътническите кораби, пътуващи по линията между Перама и Саламина. Фериботите в тази посока обаче се движат нормално, предава БТА. Пътищата в западната част на областта Атика продължават да са затворени, тъй като все още по тях има огромни количества вода.", "date": "2017.11.17", "title": "Пътищата в Атина все още наводнени"}
{"url": "https://www.24chasa.bg/novini/article/6555828", "text": "Военният министър Красимир Каракачанов определи като грешка оставката на Димитър Главчев, съобщи . Председателят на Народното събрание напусна поста, след като БСП поиска предсрочното му освобождаване след отстраняването на лидера на БСП Корнелия Нинова от парламентарно заседание. „В парламента не един и два пъти е имало сблъсъци между депутати и размяна на остри реплики. Това за мен е несериозно. Ако погледнете какво е отношението на някои депутати от опозицията към колегите им от управляващото мнозинство – то също не може да се нарече брилянтно и по правилника на Народното събрание. Но никой не ги гони от парламента, нали. Не смятам, че оставката беше правилно решение”, коментира Красимир Каракачанов във Варна. Министърът присъства на ритуала по случай 120-ата годишнина от създаването на Военноморска база Варна.", "date": "2017.11.17", "title": "Каракачанов: Оставката на Главчев е грешка"}
{"url": "https://www.24chasa.bg/novini/article/6555832", "text": "За 6 месеца отговорното управление на ГЕРБ и „Обединени патриоти” свърши немалко. Това заяви от парламентарната трибуна вицепремиерът по икономическата и демографската политика Валери Симонов, който участва в разисквания относно политиката за решаването на демографските проблеми в страната, предаде „Фокус”. „Това е един от най-тежките проблеми на съвременна България. Не мога да приема някои упреци на представители на лявата част в залата, че едва ли не това се дължи на 6-месечното управление на коалиционното правителство на ГЕРБ и „Обединени патриоти”. Това просто не е сериозно. Няма как процеси, които се развиват и формират с десетилетия, да бъдат обусловени в управление от 6 месеца. Това няма как да стане. Аз причислявам това към изказванията с политическа насоченост, на които не трябва да се обръща голямо внимание”, заяви Симеонов. Той коментира и изказването на Георги Гьоков, че негативните демографски показатели трудно може да бъдат преодолени с мерки, взети в „джунглата на това управление” и заяви: „Това е некоректна квалификация, защото в такъв случай срещу вас сега стои един звяр, излязъл от джунглата. Мисля, че нямате такова мнение за мен”. Вицепремиерът Симеонов не коментира поредния призив от страна на ДПС да депозира своята оставка, но заяви: „Въпросът, който обсъждаме в Народното събрание, е достатъчно отговорен, за да бъде обсъждан по този начин. Всъщност, той трябва да бъде обсъждан, а не да бъде използван политически”. Правителството да внесе годишен отчет за изпълнение на демографската стратегия до 30 ноември 2017 г. Това решиха депутатите по време на разискването, като приеха предложението на ГЕРБ и “Обединени патриоти”. На второ място те възложиха на Министерския съвет до 31 януари 2018 г. да изготви отчет за мерките по преодоляване на демографската криза. Кабинетът също ще трябва до 31 март 2018 да изготви и представи прогноза за развитието на населението до 2040 г. Предложенията за сроковете на БСП и ДПС бяха отхвърлени на гласуване.", "date": "2017.11.17", "title": "Симеонов: Не приемам, че демографският проблем се дължи на 6-месечното ни управление"}
{"url": "https://www.24chasa.bg/novini/article/6555864", "text": "Една от основните причини Димитър Главчев да подаде оставката си и е предстоящото посещение на председателя на Европейския парламент Антонио Таяни и отказът му да говори пред празната зала на българското Народно събрание. Това стана ясно от думите на лидера на депутатите от ГЕРБ Цветан Цветанов от трибуната по-рано днес. Цветанов посочи, че с връщането на левицата зад банките ще се избегне подобна конфузна ситуация. По програма освен срещите на най-високо ниво у нас Таяни трябва да държи и реч пред депутатите, за целта бе насрочено извънредно заседание на 21 ноември. Когато научил, че опозицията бойкотира и залата не е пълна, той отказал да говори пред Народното събрание. Посещението на Таяни следващата седмица е във връзка с предстоящото българското председателство на ЕС Че главата на Главчев е паднала заради Таяни, пише и   които пък твърдят, че Бойко Борисов ултимативно поставил това искане пред досегашния шеф на НС, за да се предотврати скандал с председателя на Европарламента. Борисов и Главчев говорили около час, всъщност премиерът и лидер на ГЕРБ оставил на Главчев свободата сам да вземе решението, казват обаче от ГЕРБ. Според колегите на бившия вече председател е много вероятно той да напусне и парламента и ако наистина е решил да го направи, щял да депозира такава молба още до края на деня.", "date": "2017.11.17", "title": "Оставката на Главчев - заради визитата на шефа на Европарламента?"}
{"url": "https://www.24chasa.bg/novini/article/6555865", "text": "Само на едно място в България се отглежда малко, много люто червено топче. Основният и най-голям производител на тази чушка е Африка, но вече има конкуренция в лицето на българската фирма \"Ассара\" - единствената у нас, която отглежда този сорт. Тя е като хамелеон, защото сменя цвета си няколко пъти по време на растежа. \"Първо е зелена като всяка друга. След това става кафява, по-лилава, чисто черна, оранжева и червена. Няма полза да се бере преди да стане кървавочервена. Освен това клиентът има изисквания\", разказва Златозар Димитров, собственик на \"Ассара\". Той е 25 годишен предприемач и споделя, че още преди да изкара продукция, е успял да намери клиенти. \"За някои типове продукти няма смисъл да се произведат и чак тогава да се търси пазар. Има къде да се реализират, но се изисква определено качество\", казва производителят. Звучи просто, но определено не е. Прекупвачът задава много строги критерии, по които трябва да работи фирмата – колко големи да са чушките и с каква форма, как да са опаковани, колко добре да са почистени от семките. Началото не е лесно. При стартирането на бизнеса си Димитров обиколил много институции, тъй като се е нуждаел от пари, за да закупи машини, земя и семена. \"Микрофинансиращата институция ДЖОБС, част от Българска банка за развитие ни подаде ръка, когато имах най-голяма нужда от финансиране. Не бях платил семената, закъснявах със засаждането, а така щеше да се обезсмисли отглеждането за конкретната година, обяснява Димитров. Необходими са му средства и за опаковъчните материали. „Банката разгледа документите на фирмата и оцени точно. За съжаление, на други места искаха да се презастраховат, сякаш не им се занимаваше“, казва Димитров. След време го потърсили и от други институции да му предложат финансиране. Макар и в първите години да работи с минимална печалба, по-ниска от това, което би получавал, ако е работил в офис например, той не губи кураж. А работата му със сигурност е по-интересна. Чушките, които отглежда, наистина са нетрадиционен сорт. Отнема им седем месеца, за да узреят и са толкова люти, че задължително се берат с маски и ръкавици. Този сорт е уникален и с нещо друго – отглежда се върху хидропонтика. Това означава, че под растенията няма почва. При традиционното отглеждане растението си взима от пръстта веществата, които са му нужни. В хидропонтиката се използва хранителен разтвор с естествени елементи, необходими за растежа на растенията в почвата. Така оранжерията се превръща в земеделска фабрика, с изчислителни процеси и знания. \"Технологията изисква ежеминутно хранене, грижи. Ако не знаеш този процес, се допускат грешки. В началото работихме на принципа проба-грешка, тъй като нямаше кой да ни посъветва\", казва Димитров. Произведените от него чушки обикновено се пълнят пастет от маслини, сирене, риба тон и попадат в групата на антипастите. Големината им е съобразена с желанията на клиентите, тъй като се пълнят на машина. От тези с неправилната форма или които са повредени, се правят каша, паста или се продават като лют сос. Златозар споделя, че има надеждни партньори за реализиране на продукцията си в Германия, Франция и Гърция. Другият партньор, на който разчита винаги е семейството – гласува пълно доверие както на съпругата си, така и на своите майка и баща и на по-големия си брат и признава, че без подкрепата на близките е почти невъзможно да успееш в която и да било сфера.", "date": "2017.11.17", "title": "Само една фирма в България отглежда лютива чушка хамелеон"}
{"url": "https://www.24chasa.bg/novini/article/6555401", "text": "Димитър Главчев подаде оставката си воден само и единствено от националния интерес. Това заяви от парламентарната трибуна председателят на ПГ на ГЕРБ Цветан Цветанов, след като председателят на парламента Димитър Главчев подаде оставка, предаде „Фокус”. По думите на Цветанов решението на Димитър Главчев сам да подаде оставка трябва да бъде добре оценено. „Всички знаем, че председателят на българския парламент е пръв сред равни. Всички знаем, че председателят е този, който трябва да създава необходимата атмосфера, за да може страната да бъде стабилна, а парламентът – работещ”, заяви Цветанов. Той отчете, че случващото се през последните няколко седмици са съзнателни опити за търсене на провокация, а решението на Главчев да отстрани Корнелия Нинова от пленарно заседание е създало усещането, че управляващите ограничават опозицията. „Нека с оставката на Димитър Главчев да няма спекулации”, призова Цветанов и благодари на опозицията, че се е върнала в пленарна зала.", "date": "2017.11.17", "title": "Цветанов: Главчев подаде оставката си, воден единствено от националния интерес (Видео)"}
{"url": "https://www.24chasa.bg/novini/article/6555404", "text": "Настоящата зам.-шефка на Народното събрание Цвета Караянчева най-вероятно ще наследи Димитър Главчев на председателския пост. За това намекна той в кулоарите на парламента. Главчев разказа, че е взел решението сам след разговор с премиера, в който Борисов му казал: \"Реши си\". Главчев обмисля варианта и да напусне парламента изобщо, тъй като не можел да стои в една зала с хора като Корнелия Нинова и Антон Кутев. \"Не мога да стоя в една зала с хора, които нарушават правилника на парламента\", допълни той. И уточни, че е станал жертва на правилника на НС.", "date": "2017.11.17", "title": "Цвета Караянчева ще е новият председател на парламента"}
{"url": "https://www.24chasa.bg/novini/article/6555403", "text": "Оставката на Димитър Главчев е възможност за ново начало - от този акт спечелиха правовият ред и демокрацията. Това каза лидерът на БСП Корнелия Нинова в декларация от името на група, предаде  „Фокус“ . „Днешното решение на г-н Главчев беше неизбежно и правилно, но днешното решение е и горчив урок за цялата политическа класа и най-вече за управляващото мнозинство. Урок за това, че е нормално в правовата държава да има управляващи и опозиция, че е нормално да бъдем на различни мнения, защото представляваме тук различни групи от българското общество, че е нормално да има свобода на словото, и взаимно уважение на различните позиции. Краят на председателството на г-н Главчев е и възможност за ново начало, то е предизвикателство пред всички нас, то е тест за политическа зрялост. Дали сме готови да поставим ново начало на парламентаризма. Дали сме готови дебатът да стане дебат по същество и с аргументи, дали сме готови да възстановим основни принципи“, коментира Нинова. По думите изпълнителната власт, от когото и да се представлява тя, се излъчва от този парламент. „Дали сме готови да гарантираме не само в тази зала и в цялото българско общество свобода“, заяви Нинова и поясни, че трябва взаимно да се зачитат различията. „Дано да прекратим досегашния стил на работа на парламента. Чухме сутринта, че БСП иска да събаря държавата. Искаме да възстановим принципите на правовата държава, на Конституцията и на държавността. Може би наистина губим от това, което се случи, както каза г-н Цветанов, но печели правовият ред и демокрацията. Ние от \"БСП за България\" ще бъдем гарант за това и най-вече българските граждани да се чувстват свободни, да имат мнение, да го отстояват и да се борят за своите позиции. Вярвам, че ние като политическа класа ще сложим началото на това, ще променим тона и ще издигнем парламентаризма във висша форма на управление на Република България“, каза Нинова.", "date": "2017.11.17", "title": "Нинова: Оставката на Димитър Главчев е възможност за ново начало"}
{"url": "https://www.24chasa.bg/novini/article/6555417", "text": "Високо оценяваме личния акт на Димитър Главчев с подаването на оставката. Това заяви от парламентарната трибуна народният представител и председател на ПГ на ДПС Мустафа Карадайъ, след като председателят на парламента Димитър Главчев подаде оставка, предаде „Фокус”. „Днес не обсъждаме народния представител Димитър Главчев, а обсъждаме институцията председател на Народното събрание. Основна грижа на председателя на Народното събрание е да работи за издигане на авторитета на парламента, да работи против омразата, ксенофобията и противопоставянето”, заяви Карадайъ и призова следващият избран председател да бъде на нивото на изискванията на институцията.", "date": "2017.11.17", "title": "Карадайъ: Високо оценяваме личния акт на Димитър Главчев с оставката"}
{"url": "https://www.24chasa.bg/novini/article/6555426", "text": "ПГ на \"Воля\" няма да участваме в нито едно заседание и ще напускаме винаги парламентарната зала, докато Иво Христов от БСП не си подаде оставката. Това каза лидерът на \"Воля\" Веселин Марешки в декларация от името на група, предаде  \"Фокус\". Във връзка с оставката на Димитър Главчев като председател на Народното събрание, Веселин Марешки заяви, че приветства това решение. Той обърна внимание, че има двоен аршин, с който се гледа на действията на всеки един човек. Марешки припомни израза на проф. Иво Христов от БСП, че 80 % от българите са дебили. Ние от \"Воля\" никога няма да си позволим да обиждаме нито един български гражданин, независимо дали е симпатизант на опозиция или извън парламентарни партии. Всеки български гражданин има право да изразява своето мнение и ние уважаваме всеки един такъв, независимо дали ни подкрепя или не\", заяви Марешки.", "date": "2017.11.17", "title": "Марешки: Ще напускаме парламентарната зала, докато Иво Христов не подаде оставка"}
{"url": "https://www.24chasa.bg/novini/article/6555472", "text": "Отстраненият премиер на Каталуня Карлес Пучдемон и четирима бивши регионални министри от неговото правителство ще бъдат разпитани днес следобед при закрити врата от първоинстанционен съд в Брюксел. Процедурата е свързана с издадената от Испания европейска заповед за задържане, предаде БТА. Пучдемон се предаде на белгийските власти на 5 ноември, два дни след като Испания поиска той да бъде задържан и върнат в родината си. Същия ден той бе освободен условно, без право да напуска Белгия и със задължението да се явява редовно на полицейски и съдебни призовки. Пучдемон има разрешение да продължи политическата си дейност и да се среща с журналисти. Местни медии отбелязват, че очакваното днес съдебно решение подлежи на обжалване от страна на обвиняемите и на прокуратурата. Срокът за произнасяне по възможното обжалване ще бъде 15 дни. Допустимо е последващо обжалване на апелативна инстанция, която ще разполага със срок от 30 дни за постановяването на решение. Определението на апелативната инстанция също може да бъде оспорено и така окончателното решение по искането на Испания следва да бъде постановено след още 15 дни.", "date": "2017.11.17", "title": "Белгийски съд ще разпита Пучдемон днес"}
{"url": "https://www.24chasa.bg/novini/article/6555500", "text": "Американският посланик в Атина Джефри Паят на среща, организирана от института за Средиземноморието към Европейската организация по публично право, е отправил послание за по-нататъшно издигане на по-високо ниво на вече силните отношения между Гърция и САЩ, пише изданието \"Контранюз\", цитирано от БТА.  Сега ние се намираме в един момент, за първи път от много години, да можем да започнем да мислим как да дадем тласък на днешните ни тесни връзки и това да е на едно съвсем друго ниво, казал дипломатът. Джефри Паят изразил убеденост, че 2018-та би могла да бъде година на обрат за гръцката икономика. Той потвърдил ангажимента, поет от американския президент при посещението на гръцкия премиер Алексис Ципрас във Вашингтон миналия месец, че трябва да бъде оказана подкрепа на Гърция за увеличаване на американските инвестиции и за задълбочаване на икономическото партньорство между двете страни. Мога да ви уверя, че при мен идват все повече американски инвеститори сега от когато и да било от началото на моя мандат тук. Американските инвеститори отново гледат към Гърция, допълнил посланикът.", "date": "2017.11.17", "title": "Американските инвеститори отново гледат \nкъм Гърция"}
{"url": "https://www.24chasa.bg/novini/article/6555510", "text": "Бившият вицепрезидент на Зимбабве Емерсън Мнангагва, чието уволняване накара военните да предприемат силови действия срещу режима на президента Робърт Мугабе, се е върнал страната, предаде Франс прес, като се позова на източници от обкръжението му. Да, той се върна още вчера, каза за АФП пожелал анонимност източник, близък до Мнангагва и свързан с военните, които държат Мугабе под домашен арест. Мнангагва избяга от Зимбабве веднага след отстраняването си от длъжност на 6 ноември, но обеща да оспори властта на Мугабе и съпругата му Грейс, съперничка на вицепрезидента за висшия държавен пост, предава БТА. Армията, която контролира столицата Хараре, съобщи днес, че е арестувала няколко души, приближени на президента, и се похвали със \"значителен напредък\" в операцията по прочистване на редиците на управляващата партия Африкански национален съюз на Зимбабве - Патриотичен фронт /ЗАНУ-ПФ/. \"Задържахме няколко престъпници, докато други все още са на свобода. В момента преговаряме с върховния главнокомандващ /Робърт Мугабе/ за следващия етап и ще ви информираме своевременно за изхода от разговорите. Междувременно призоваваме нацията да прояви търпение и да запази спокойствие, докато трае операцията ни\", посочиха военните в комюнике, публикувано в правителствения в. \"Хералд\". При разговори между президента и командващия въоръжените сили генерал Константино Чивенга вчера Мугабе отказа да се оттегли от поста. Ръководители на ЗАНУ-ПФ ще се срещнат днес, за да изготвят резолюция за освобождаване на президента Мугабе от лидерската позиция през уикенда и за импийчмънт следващата седмица, ако той откаже да се оттегли, каза високопоставен партиен източник, цитиран от Ройтерс. \"Няма връщане назад. Ако упорства, ще организиране уволняването му в неделя, а във вторник ще има импийчмът\", добави източникът.", "date": "2017.11.17", "title": "Арести в обкръжението на президента Мугабе в Зимбабве"}
{"url": "https://www.24chasa.bg/novini/article/6555508", "text": " е унищожено още през нощта, каза за  изпълнителният директор на Агенцията за безопасност на храните д-р Дамян Илиев. Остава въпросът как е внесено в страната, защото няма никакви документи и проучването на историята на произхода му продължава. \"Приключи сагата със задържания ТИР с 21 тона месо, негодно за консумация, но проучването на историята на нарушението продължава. Месото е унищоженио нощес, няма опасност да влезе в търговската мрежа. Според нас става въпрос за свинско месо, което по начина на пакетиране подсказва, че е за човешка консумация. То няма ясен произход и документи, заради което е унищожено. Предполага се, че е внесено през границата с Румъния, но това още не е потвърдено. Официалната им версия е, че е от него щели да произвеждат храни за кучета и котки\", заяви Илиев. Той коментира и изследването на Активни потребители за качеството на маслото у нас, според което в голяма част в продукта има неразрешени субстанции. По думите му направената проверка не е засякла отклонения от нормата. Данните обаче не са официални, защото у нас няма акредитирана лаборатория, изследванията, на която да са законово валидни. Няма нови огнища на птичи грип у нас, увери изпълнителният директор на БАБХ д-р Дамян Илиев. Агенцията проверява състоянието и биосигурността на фермите, преди да бъдат населени с патици. Проверяват се и всички кандидати за населване. Контролът се налага, защото всяка нова ферма може да се превърне в ново огнище. Инспекторите на Българска агенция по безопасност на храните през месец септември са извършили 13 000 проверки по планов официален контрол. Най-много нарушения има в заведенията за обществено хранене. Най-засилен е фокусът на контрол върху търговската мрежа. Европейската агенция по лекарствата ни постави на осмо място за използване на антибиотици по отглеждане на животни. Няма засечено месо с антибиотик в търговската мрежа, отчете д-р Илиев.", "date": "2017.11.17", "title": "БАБХ: Заловеното вчера месо е унищожено, няма опасност да влезе в търговската мрежа"}
{"url": "https://www.24chasa.bg/novini/article/6555526", "text": "Цвета Караянчева е новият председател на парламента. Това решиха депутатите току-що, след като гласуваха оставката на Димитър Главчев. Караянчева бе подкрепена от 138 души без БСП. Трима от червените бяха \"против\", а 71 се \"въздържаха\". Номинацията на Караянчева бе единствена и бе направена от ПГ на ГЕРБ Цветан Цветанов, като той отбеляза, че това е достойна кандидатура. \"Ще работя така, че всички да се чувстваме равни\". Това бяха първите на новата председателка на НС. \"Тук трябва да казваме всичко, но то трябва да бъде основано на политики, не на личностни нападки\". Тя все пак допълни, че когато прехвърчат личностни искри и това нарушава добрите рамки, някои трябва да потушава тези емоции.", "date": "2017.11.17", "title": "Цвета Караянчева оглави парламента"}
{"url": "https://www.24chasa.bg/novini/article/6555529", "text": "Северна Корея може би строи подводница, способна да носи балистични ракети. Това предположение изказват американски експерти в статия, която помества днес вашингтонският аналитичен сайт 38 Норт, предадоха Ройтерс и ТАСС. Според специалистите, анализирали сателитни снимки от 5 ноември, подводницата се строи в т. нар. Южна корабостроителница Симпхо на източното крайбрежие на КНДР. Кадрите показват два цилиндрични обекта, които може да са част от външния корпус на подводница. Диаметърът на единия е близо 7,1 м, а другият - конусообразен, се стеснява от 7,1 на 6,1 метра. Въз основа на тези данни те правят извода, че Северна Корея създава подводница от клас \"Симпхо\", способна да носи балистични ракети, предаде БТА. Експертите заявяват, че на разположен недалеч стенд за изпитания се вижда кула със закрепено на нея съоръжение, напомнящо пусков контейнер. Според тях наоколо не се виждат признаци за извършвана дейност, но оборудването може би е знак, че севернокорейците продължават да изпробват механизъм за пуск на балистични ракети от подводници. Както и през август т. г., експерименталната подводница от клас \"Симпхо\" и специалният шлеп за изпитания на пусковия механизъм все още стоят на котва. Според експертите обаче те всеки момент може да излязат в открито море по заповед от Пхенян. Въпреки това нищо не показва, че се извършва подготовка за изпитания на балистични ракети \"Пукуксон\", добавят те", "date": "2017.11.17", "title": "САЩ: КНДР може би строи подводница, способна да носи балистични ракети"}
{"url": "https://www.24chasa.bg/novini/article/6555550", "text": "31-годишна жена е приета тази сутрин в 08.40 часа в УМБАЛ „Св. Анна”, съобщиха от пресцентъра на здравното заведение. Жената е пострадала, докато е чакала на спирка на бул. „Цариградско шосе”, от предмет, който е паднал от близкия строеж. Има рана на главата, която е обработена. Жената страда от силно главоболие, поради което ще остане за наблюдение в Клиника по неврология на УМБАЛ „Св. Анна”.", "date": "2017.11.17", "title": "Жена в болница, предмет от строеж пада на главата й на спирка"}
{"url": "https://www.24chasa.bg/novini/article/6555559", "text": "На 19 ноември /неделя/ от 10.30 часа в църквата „Св. Св. Кирил и Методий” в гр. Монтана ще се състои възпоменателна служба в памет на загиналите от пътнотранспортни произшествия. Участие ще вземат ръководни служители от Пътна полиция при ОД МВР Монтана и представители на областната администрация. За поредна година България отбелязва Световния ден за възпоменание на жертвите от пътнотранспортни произшествия, определен с решение на Генералната асамблея на Организацията на обединените нации. От началото на 2017 г. до 10.11. на територията на област Монтана са регистрирани 118 тежки пътно-транспортни произшествия, при които са загинали 17 граждани, а 156 са ранени.", "date": "2017.11.17", "title": "Днес е Световният ден за възпоменание на жертвите на катастрофи"}
{"url": "https://www.24chasa.bg/novini/article/6555541", "text": "Учени откриха за първи път следи от пластмасови влакна в стомасите на създания, живеещи по дъното на най-дълбоките части от океана , съобщи в. \"Индипендънт\", цитиран от БТА.  Шокиращият резултат показва, че няма участък от световния океан, който да не е засегнат от изхвърлянето на отпадъци от човека. Учените от университета на Нюкасъл, Великобритания, изследваха ракообразни от дъното на Марианската падина, разположена на 10 890 метра под морското равнище. Всяко от създанията е погълнало материал, продукт на човешката дейност, включително пластмаса. Екипът проучи и други дълбоки точки в Тихия океан. Резултатите там показаха, че поне половината ракообразни са погълнали пластмаса. Ръководителят на изследването проф. Алън Джеймисън определи откритията като \"потресаващи\". \"Отпадъците, попаднали в океана, или се връщат на брега, или потъват в дълбините\", каза експертът. Той подчерта сериозността на проблема и това, че той е в глобален мащаб. Повече от 8 милиона тона пластмаса се изхвърлят в океана всяка година. До 2050 г. във водата ще има повече отпадъци, отколкото риба, смятат специалистите.", "date": "2017.11.17", "title": "Обитателите дори на най-дълбоките \nчасти на океана поглъщат пластмаса"}
{"url": "https://www.24chasa.bg/novini/article/6555581", "text": "Двама души са обвинени за пране на 375 000 евро. В ареста са Емил В., на 48 г., и Вася С., на 40 г., съобщиха от пловдивската окръжна прокуратура. Мъжът е привлечен към наказателна отговорност и за укриване на 750 000 лева ДДС в периода от 1 януари до 14 ноември т.г. В хода на образуваното досъдебно производство са били извършени 18 претърсвания и изземвания на територията на три области - Пловдив, Хасково и Бургас. На 14 срещу 15 ноември са били задържани общо 10 души, в момента под ключ са Емил В. и неговата съучастничка. В 4 бензиностанции в Пловдив, Харманли и на ГКПП \"Капитан Андреево\" са открити около 100 000 л горива без доказан произход за над 1, 9 млн. лева. Установено е, че колонките не са били свързани към НАП и през продължителен период са били реализирани горива с неясен произход. При обиските са намерени и голям брой отчетни книжа, които удостоверяват продажбата им. Според разследващите Емил В. е зареждал бензиностанциите с контрабандното гориво. Реално обектите са били негови, но са се управлявали от подставени лица. Иззети са множество цистерни и тежкотоварни автомобили, с които са доставяни въпросните горива. Част от тези колите са били заварени в момент на зареждане на бензиностанциите в тъмните часове на денонощието. При претърсване, използван от Емил В., са намерени 750 000 евро, които не са били декларирани. При друг обиск са открити парични суми в различни валути с левова равностойност над 400 000 лева, за чиито произход също не са били представени документи. Най-тежкото, предвидено от закона наказание за престъпленията, в които са обвинени Емил В. и Вася С., е лишаване от свобода от 3 до 12 години и глоба от 20 000 до 200 000 лева. За укриването на данъчни задължения е предвидена и конфискация на част или цялото имущество на виновния, уточниха от прокуратурата.", "date": "2017.11.17", "title": "Двама в ареста за пране на 375 000 евро, заловиха 100 000 л контрабандно гориво"}
{"url": "https://www.24chasa.bg/novini/article/6555576", "text": "Няма данни за нанесени материални щети, разрушения или пострадали хора  . Това каза за „Фокус“ комисар Георги Пармаков, директор на Регионална дирекция „Пожарна безопасност и защита на населението“ – Благоевград. Той уточни, че земният трус дори не е бил усетен от хората, живеещи в общината.", "date": "2017.11.17", "title": "Няма данни за нанесени щети от земетресението в Банско"}
{"url": "https://www.24chasa.bg/novini/article/6555587", "text": "Парламентът ще заседава извънредно на 21 ноември, вторник, от 14.45 часа. Това решиха депутатите по предложение на председателя на Народното събрание Цвета Караянчева. Единствената точка в дневния ред за извънредното заседание е обръщение на председателя на Европейския парламент Антонио Таяни към Народното събрание.", "date": "2017.11.17", "title": "Парламентът ще заседава извънредно на 21 ноември"}
{"url": "https://www.24chasa.bg/novini/article/6555589", "text": "Мъж от Девин, шофирал с 4,26 промила концентрация на алкохол в кръвта, е бил задържан от полицията в града, съобщиха от Областната дирекция на МВР – Смолян. Вчера в 21.45 часа на ул. „Опълченска“ в Девин, при извършена полицейска проверка е установено, че 42-годишния мъж управлява лек автомобил „Опел Вектра“ след употреба на алкохол с концентрация 4,26 промила, установено с техническо средство. В Районно управление „Полиция“ - Девин е започнато бързо производство, а мъжът задържан за срок до 24 часа.", "date": "2017.11.17", "title": "Задържаха мъж, шофирал с 4,26 промила алкохол в Девин"}
{"url": "https://www.24chasa.bg/novini/article/6555594", "text": "Турският президент Реджеп Тайип Ердоган заяви днес, че операцията в сирийската провинция Идлиб продължава по план, предаде Ройтерс. Той посочи, че районът на Африн в Сирия трябва да бъде прочистен от присъствието на сирийските кюрдски милиции Сили за защита на народа (СЗН), съобщи БТА Ердоган каза още, че е разочарован от САЩ, тъй като не спазват повечето от обещанията си.", "date": "2017.11.17", "title": "Ердоган: Операцията в Идлиб продължава по план"}
{"url": "https://www.24chasa.bg/novini/article/6555574", "text": "Председателят на Европейската комисия Жан-Клод Юнкер заяви в петък, че Великобритания трябва да свърши„повече работа\", за да бъде възможно през декември разговорите за Брекзит да преминат към следващата фаза, предава AFP. „Надявам се, че ще можем да постигнем съгласие по въпроса за развода на декемврийската среща на върха, но все още предстои работа\", заяви Юнкер пред репортери при пристигането си за среща на ЕС в Гьотеборг, Швеция, цитиран от \"Фокус\".", "date": "2017.11.17", "title": "Юнкер: Британците трябва да свършат още работа за сключването на сделка до декември"}
{"url": "https://www.24chasa.bg/novini/article/6555687", "text": "Краят продължава – това се превръща в лайтмотив на преговорите за съставяне на коалиционно правителство в Германия. До няколко часа трябва да стане ясно дали в Германия ще има ново правителство, съставено от християндемократите и баварските им партньори, либерали и зелени. Днес изтече крайният срок за преговори между представители на четирите партии, без те да се разберат по основни теми. Ако не успеят да се разберат, най-вероятно в Германия ще има нови избори. След 15 часа преговори в 4 часа тази сутрин лидерите на четирите партии, които се опитват да съсатвят коалиционен кабинет в Германия, прекъснаха разговорите си. Те ще се срещнат отново в 12 часа, за да направят последен опит за споразумение. В същото време останалите в опозиция социалдемократи обявиха, че те няма да участват в преговори за коалиция, ако разговорите сега пропаднат. Това означава, че при такова стечение на обстоятелствата, в Германия най-вероятно ще има нови избори. Темата, която препъва преговорите в момента, приемът на семейства на бежанци с ограничен статут. Той е спрян до март 2018 година, а Зелената партия настоява след изтичането на този срок, бежанците, които имат ограничен статут в Германия, да имат право да се съберат с близките си. Това обаче остро е отхвърляно от баварския Християн-социален съюз, който се пребори за горна граница от 200 000 бежанци годишно и отказва да я преговаря повече. Зелените са показали, че са готови на компромис, ако бъдат приети техни условия по други теми.", "date": "2017.11.17", "title": "Удължиха преговорите за кабинет в Германия с последен опит"}
{"url": "https://www.24chasa.bg/novini/article/6555613", "text": "21 тона замразени пилешки продукти изгоряха тази нощ при пожар на хладилно ремарке на главен път Плевен – Русе, до село Овча могила. Това съобщиха за „Фокус“ от Районната служба „Пожарна безопасност и защита на населението“ в Свищов. Сигналът за запалено хладилно ремарке е получен малко след 01.00 часа. При пожара е унищожено цялото ремарке и намиращата се в него стока. Пожарникарите са успели да спасят товарния автомобил. Причината за възникването на пожара е техническа неизправност. Огънят е изгасен от екип на Районната служба в Свищов с един противопожарен автомобил и трима пожарникари.", "date": "2017.11.17", "title": "21 тона замразено пилешко изгоряха при пожар на ремарке на пътя Плевен – Русе"}
{"url": "https://www.24chasa.bg/novini/article/6555615", "text": "Администрацията на президента на САЩ Доналд Тръмп ще разреши отново вноса на трофеи от убити африкански слонове, предаде Асошиейтед прес. Забраната бе наложена при неговия предшественик на поста Барак Обама. Сега администрацията на Тръмп обяснява нейната отмяна с аргумента, че насърчаването на богати ловци да убиват слонове за удоволствие ще помогне за опазването на застрашени видове. Разрешеният лов на слонове в Африка може да струва над 50 000 долара на човек, без да се броят самолетните билети, предава БТА. Обама забрани през 2014 г. вноса в САЩ на трофеи от слонове, убити в Африка и по-конкретно в Зимбабве и Замбия. Сега Тръмп отново ще го разреши, като решението важи за трофеи от слонове, убити между януари 2016 г. и декември 2018 г. Това става в момент, когато дългогодишният президент на Зимбабве Робърт Мугабе бе поставен от армията под домашен арест и това потопи южноафриканската страна в политическа несигурност, отбелязва Асошиейтед прес. \"Законният, добре регулиран спортен лов като част от правилна управленска програма може да бъде от полза за някои видове, като осигурява стимули на местните общности да пазят тези видове и като предоставя крайно необходими приходи за нуждите на опазването на околната среда\", се казва в решението на федералната агенция на САЩ за риболова и дивата природа. Екологични групи и защитници на животните обаче изразиха скептицизъм, че убиването на слонове може да спаси вида. Това решение изпраща погрешен сигнал на фона на международните усилия за спиране на бракониерството, предупредиха те. \"Какво послание е да се казва на света, че бедните африканци, които се борят за оцеляване, не могат да убиват слонове, за да ги използват или продават, за да се прехранват, но няма проблем богати американци да убиват тези животни, за да взимат техните бивни като трофеи?\", попита Уейн Пасел, президент на Хуманното общество на Съединените щати, най-голямата неправителствена организация в страната за защита на животните. Решението на администрацията на Тръмп обаче бе приветствано от любители на трофейния лов и лобисти, свързани с Националната асоциацията на притежателите на огнестрелни оръжия. Двамата пълнолетни синове на президента на САЩ са страстни ловци на трофеи, отбелязва АП. Еколози реагираха гневно на снимка, на която Доналд Тръмп-младши позира с отрязаната опашка на слон, убит в Зимбабве през 2011 г. Африканският слон, най-големият сухоземен бозайник, е обявен от САЩ за застрашен вид през 1979 г. Броят на слоновете на континента е намалял от 5 милиона преди един век до около 400 000 сега и продължава да спада всяка година. Според ООН до 100 000 африкански слона са били убити между 2010 и 2012 г. Популацията на горските слонове е намаляла с 62 процента между 2002 и 2011 г.", "date": "2017.11.17", "title": "Администрацията на Тръмп ще разреши вноса на трофеи от убити слонове"}
{"url": "https://www.24chasa.bg/novini/article/6555602", "text": "Криминалисти от РУ - Исперих са разкрили телефонна измама, извършена на 13 ноември, съобщиха от Областната дирекция на МВР. Тогава 74-годишна жена от Исперих бе получила обаждане от непознати, с което я убедили, че помага на служител от криминална полиция за залавянето на телефонни измамници. Смятайки, че подпомага действията на полицията, възрастната жена хвърлила през прозореца на кухнята си увити в найлонова чанта 7250 лева. В хода на разследването служителите стигнали до т.нар.муле - Р.Д., на 59 години, от село Ясеновец, криминално непроявен и неосъждан. Той е задържан в Районното управление за срок от 24 часа.", "date": "2017.11.17", "title": "Разкриха телефонна измама в Исперих"}
{"url": "https://www.24chasa.bg/novini/article/6555607", "text": "38-годишен мъж от Бургас е задържан за измами в интернет в особено големи размери, съобщиха на извънреден брифинг от Апелативната прокуратура в града. Арестуваният Милен Стойчев създал няколко фалшиви профила в сайтове за запознаства, използвайки снимка на красива млада жена, чиято самоличност все още не е установена. Той се представял за Мария Василева - българка, която бедства в Гърция и се нуждае спешно от пари, за да се прибере. В сълзливи разговори, които измамникът прехвърлял във фейсбук, \"Мария\" обяснявала, че отишла на гости на майка си в Гърция, но си счупила телефона, останала без средства и не може да се върне. За времето от април 2014 до юни т.г. 100 човека, предимно мъже, се озовали на молбите на хубавата Мария и превели 40 000 лв. по сметка, открита в българска банка. Тя била на името на бабата на измамника, която била с почти същото име - Марийка Василева. \"Хората не са се усъмнили, въпреки че банката  е българска, а бедстващата жена уж е в Гърция\", коментира апелативният прокурор на Бургас Любомир Петров. Шефът на полицията комисар Калоян Калоянов уточни, че сумите са между 10 и 250 евро, а 95 % от потърпевшите са мъже от цялата страна. Измамникът е задържан на 15 ноември и само за ден са събрани множество доказателства, разпитани са четирима пострадали. Тепърва обаче предстои останалите да бъдат призовани по надлежен ред в Бургас, уточни зам.апелативният прокурор Йовита Григорова. Разследващи предполагат, че комбинаторът е използвал и други схеми за измами, както и още банкови сметки. От няколко години той бил безработен. Засега се знае, че въпросната банкова сметка е закрита през този юни. От прокуратурата ще поискат разкриване на банковата тайна и назначаване на банково-счетоводна експертиза, за да се установи кой каква сума  е внесъл. От жилището на Стойчев са иззети лаптоп, множество флашки, вносни бележки от банкови преводи, бележки от банкомати. До разкриването на наглия измамник се стигнало, след като в Икономическа полиция Бургас бил подаден сигнал от мъж, който също внесъл пари в сметката на Мария Василева. Човекът се усъмнил, че има нещо нередно и решил да да се оплаче. \"Аз разбирам, ние, българите, сме съпричастни, искаме да помагаме на хора, които са в някакво бедстващо положение. Но трябва да се внимава много в такива случаи, да не станат жертва на измами\", призова прокурор Петров.", "date": "2017.11.17", "title": "Втори Спас с фалшив профил на жена мами 100 човека, събира 40 000 лв."}
{"url": "https://www.24chasa.bg/novini/article/6555622", "text": "Палестински тийнейджър извърши две нападения с кола на Западния бряг и рани двама израелци, единия тежко, преди да бъде прострелян, предаде Франс прес. Нападателят първо блъснал пешеходец на кръстовище в Южен Ерусалим и го ранил леко. Няколко километра по-нататък ударил втори минувач и го ранил тежко. След това излязъл от колата и се втурнал с нож в ръка към войници, които открили огън по него, се казва в изявление на израелската армия, предава БТА. Нападателят и единият ранен израелец са закарани в болница в Ерусалим. 17-годишният палестинец е в критично състояние, каза говорителка на болницата. Нападенията са извършени близо до еврейските селища Гуш Ецион, където често има атаки на палестинци срещу израелци.", "date": "2017.11.17", "title": "Палестинец рани двама израелци на Западния бряг"}
{"url": "https://www.24chasa.bg/novini/article/6555640", "text": "25 деца са били умишлено убити в страната през първите 9 месеца на тази година. За същия период 11 деца са били отвлечени. Това съобщи Малена Филипова, прокурор във Върховната касационна прокуратура на конференция, предаде  . Непълнолетните лица, пострадали от престъпления, са 2302 за 2016-та, а за деветмесечието на 2017-та - 1811. Малолетните за 2016-та 1696, за 2017-та - деветмесечеието, 1221\", заяви тя. На форума беше отчетено, че в момента в България има 21 от т. нар. \"сини стаи\" за разпити на деца, пострадали или свидетели на престъпления. Догодина ще бъдат открити още 4 такива стаи.", "date": "2017.11.17", "title": "25 деца са убити умишлено, а 11 са отвлечени в страната през 2017г."}
{"url": "https://www.24chasa.bg/novini/article/6554530", "text": "“Най-много искам да проходя. Сега вече мога да стоя прав. С новата количка е много хубаво. Мога сам да се справям - в училище, навън, на физкултура, по магазините, навсякъде. Децата са много добри приятели.” Това разказва 12-годишният Любомир Михайлов от 5 “е” клас на столичното 125-о средно училище “Проф. Боян Пенев”. Детето, което е с церебрална парализа, получи като подарък от съучениците си акумулаторна инвалидна количка. Учителите предпочели да останат без цветя на първия учебен ден, но да помогнат на Любчо. Само за ден родителите и децата събрали 10 000 лв., а цената на новата акумулаторна количка е 8000 лв. Семейството купило още една олекотена за вкъщи. Любчо е роден недоносен в седмия месец и е отглеждан 3 месеца в кувьоз, поставена му е диагноза - тежка форма на церебрална парализа. Оттогава постоянно е на терапия и рехабилитация с упражнения, логопед и психолог. Мечтае да стане диспечер на самолети, като разбира важността и отговорността на професията. Има брат Радостин, който е първокласник в друго училище. “До 4-и клас го носехме, бутахме се. Той имаше специален чин, който пак купихме с помощта на добри хора за около 4000 лв.”, обяснява майката Красимира Михайлова. Младата жена не работи, за да се грижи за малкия. Шофира отлично обаче автомобил с платформа, за да може синът ѝ да е достатъчно мобилен. От 5-и клас детето минава на кабинетна система и е щяло да му бъде ужасно трудно придвижването от стая в стая без модерното устройство. Всъщност подаръкът от съучениците не е първият жест на 125-о училище към Любчо и семейството му. Преди 1-и клас 5 училища отказали да приемат детето с увреждане. “Две години търсихме училище. Оправдаваха се, че нямат асансьор, че нямат рампа. Тези, които имаха рампа и асансьор, пък казваха, че вече имат 2 деца с увреждания. Други се оправдаваха, че имат хиперактивно дете”, казва още майката на Любчо. Семейството живее в “Мусагеница”, но води детето на училище в “Младост” заради 125-о, където малкият се чувства желан и сред приятели. Много е готин, прави ни известни, споделя с екипа ни Мирон. Ивайло е щастлив, че се познава с Любчо от 1-и клас. “Следи уроците, внимава в час и като го попитат нещо, винаги отговаря”, хвали го Петко. С Дария от 5 “г” са приятели още от детската градина. Помагам му с каквото мога. Когато се опитва да се придвижи, а има много деца пред него, леко ги побутвам, казва момиченцето и бърза да се снима с Любчо с риск да закъснее за следващия час. В сряда малко преди обед петокласникът вече беше поизморен от уроците, особено след историята, където не успял да отговори на поставен въпрос от учителката. Красимира Михайлова пък казва, че няма да се измори да ходи на протестите на майките на деца с увреждания. “За съжаление, държавата не финансира такива колички и обрича децата да зависят изцяло от някого, който буквално да ги влачи, само и само да имат пълноценен живот. Държавата липсва, тя отказва да приеме закон за лична помощ на хората с увреждане”, каза майката. Според нея именно държавата трябва да осигури на детето ѝ това, от което зависи животът на Любчо. Той имал нужда от вертикализатор - уред, който го държи изправен. Струва 4000 лв. Необходима му е проходилка, която е около 1000 лв. Трябват му и ортези, те са към 5000 лв., а и трябва да се сменят заради растежа. След 18 години на децата с този вид проблем се полагала пенсия от около 200 лв. с нещо допълнително за интеграция и транспорт. “Нашите деца са тук, има ги и управляващите трябва да се срамуват за това как се държат с тях и техните семейства”, разплака се Красимира и благодари на децата, които се трогнаха от съдбата на сина ѝ.", "date": "2017.11.17", "title": "Доскоро носели Любчо на ръце до училище, децата му събраха пари за нова количка"}
{"url": "https://www.24chasa.bg/novini/article/6555869", "text": "Норвежка студентка на 22 години трябва да плати 250 000 крони (30 400 щатски долара) за шофиране след употреба на алкохол, като сумата можеше да е и по-голяма, съобщи Асошиейтед прес. Катарина Г. Андерсен е най-богатата жена в Норвегия. Състоянието й е изчислено от сп. \"Форбс\" на 1,23 милиарда щатски долара, предава БТА. Глобите за шофиране след употреба на алкохол в Норвегия се определят според дохода на провинилия се. Ако сумата беше изчислена на този принцип, можеше да достигне 40 милиона крони (4,9 милиона щатски долара). Андерсен обаче още не е получила дивиденти от богатството си, а и няма твърди доходи. Сумата все пак е толкова висока заради състоянието й. Андерсен няма да може да шофира 13 месеца. Бащата на Андерсен й даде 42-процентов дял в семейната инвестиционна компания през 2007 г. Тогава сп. \"Форбс\" я постави на второ място сред най-младите милиардери.", "date": "2017.11.17", "title": "Глоба от 30 400 щатски долара за шофьор в Норвегия, употребил алкохол"}
{"url": "https://www.24chasa.bg/novini/article/6555863", "text": "Малко преди възобновяването на предварителните сондажи за съставяне на новото германско правителство, лидерът на Християндемократическия съюз (ХДС) се обърна към партиите от потенциалната „ямайска“ коалиция с призив за компромис, пише националният ежедневник Die Frankfurter Allgemeine Zeitung, цитиран от \"Фокус\".      Разговорите между Съюза (ХДС/ХСС), Свободната демократическа партия (СвДП) и „Зелени“ са изключително сложни, тъй като в основата си партиите са много различни, обясни Меркел. На свой ред вицепредседателят на СвДП Волфганг Кубицки заяви по-рано в петък: „Фронтовете са втвърдени“. Основните различия между партиите от потенциалната „ямайска“ коалиция са свързани с темите за бежанците и климата. Най-спорен се оказа въпросът за събирането на семействата на получилите убежище в Германия. Принципно разминаване в позициите на партиите има и по отношение на отказа от използването на електроенергия, добивана чрез въглища. Същевременно остават разногласия и по не по-малко конфликтните теми като образование, данъчно облагане, пазара на труда, здравеопазването и сигурността. Дали партиите ще успеят да постигнат консенсус, към момента остава отворен въпрос. Консултациите ще бъдат възобновени около 12 часа (местно време) и се очаква да приключат до края на уикенда.", "date": "2017.11.17", "title": "Меркел призова партньорите за компромис за „ямайска“ коалиция"}
{"url": "https://www.24chasa.bg/novini/article/6555901", "text": "Тежка катастрофа е станала днес по обяд на главен път София - Варна, в района на с. Микре, съобщиха от пресцентъра на МВР. Сигналът е подаден към 12.50 часа., като по първоначални данни пътният инцидент е в резултат на челен удар между пътнически микробус и товарен автомобил. МВР съобщава за жертви при инцидента, но не уточнява колко. На място са пристигнали полицейски, пожарни и медицински екипи. Движението в района временно е затворено, служители на пътна полиция отклоняват водачите по обходен маршрут.", "date": "2017.11.17", "title": "Жесток сблъсък край Микре, много жертви"}
{"url": "https://www.24chasa.bg/novini/article/6555925", "text": "3 млрд. лв. вече не са налични в касите на фирмите след продължилата малко повече от месец контролна кампания на НАП спрямо компании, които бяха посочили във финансовите си отчети значителни суми в брой. До момента фирмите са декларирали над 200 млн. лв. като скрито разпределение на печалба, а над 130 млн. лв. са внесени в бюджета под формата на данък върху дивидентите, съобщиха от НАП. На над 550 дружества бяха възложени проверки и ревизии, а хиляди други получиха предупредителни писма от приходната агенция. В резултат на това значителна част от компаниите коригираха финансовите си резултати за миналата година или декларираха, че са изплатили дивиденти. До края на 2017 г. всяко лице, което доброволно признае допуснати счетоводни и данъчни отклонения при касовата си наличност, ще получи възможност за корекция на вече подадени данни без да му бъде възлагана проверка или ревизия, обещават от НАП. През следващата година обаче на дружествата, които продължават да твърдят, че разполагат с големи суми на каса ще бъдат извършени инвентаризации на наличните средства и, при необходимост, проверки или ревизии. „Опитът ни в последните месеци потвърждава, че над 13-те млрд лв., които бяха посочени във финансовите отчети са мит. В голяма част от случаите ставаше дума за непозволени счетоводни операции и скрито разпределение на печалба. Въпреки всичко намираме подхода на насърчим доброволни корекции за по- подходящ от автоматичното налагане на санкции и затова в оставащите дни до края на годината компаниите могат да се свържат с НАП за съдействие. През 2018 г. обаче законът ще бъде прилаган в пълната му строгост“, коментира изпълнителният директор на НАП Галя Димитрова.", "date": "2017.11.17", "title": "3 млрд. лв. вече не са в касите на фирмите след проверките на НАП"}
{"url": "https://www.24chasa.bg/novini/article/6555926", "text": "Нова криза разтърси отношенията между Турция и НАТО, като Анкара изтегли военните си от участие в маневри на алианса в Норвегия. Решението за това обяви турският президент Реджеп Тайип Ердоган в реч пред областните председатели на управляващата Партия на справедливостта и развитието (ПСР), предаде БТА.  По думите на Ердоган причината е, че неговото име и това на основателя на Република Турция Мустафа Кемал Ататюрк са били упоменати като врагове на табло, изложено на ученията. \"Във връзка с този скандален случай, в който на табло на НАТО, изложено на ученията в Норвегия, сред враговете на алианса в единия ъгъл е било изписано името на Ататюрк, а на другия ъгъл моето име, ние прекратихме участието на турските военни в ученията\", заяви Ердоган. Президентът обясни, че това е станало вчера. В същото време той обвини САЩ, че чрез НАТО се опитват да реализират различни сценарии. \"Съюзничеството е едно, но да предприемаш действия, които нямат нищо общо със съюзничеството, е друга работа. Не се сърдете, но ще ви казваме недостатъците\", заяви Ердоган. \"Поставили сте там едно табло на враговете, на което сте написали името на Ататюрк и моето име\", добави той. \"Това е учение на НАТО, в което сме изпратили за участие 40 наши военни\". Едоган поясни, че в отговор на реакцията на Турция властите са били уведомени, че изписаните имена ще бъдат премахнати. \"Въпреки това ние изтеглихме нашите военни от участие в ученията в Норвегия\", каза още турският лидер.", "date": "2017.11.17", "title": "Турция е изтеглила военните си от учение \nна НАТО в Норвегия"}
{"url": "https://www.24chasa.bg/novini/article/6555906", "text": "Любомир Димитров-Гребеца от Наглите пак е поискал от съда да го пусне предсрочно от затвора. Той излежава 10-годишна присъда за отвличания. Искането на Гребеца идва след по-малко от 6 месеца, след като апелативният съд в София му отказа свободата. Тогава съдът на първа инстанция обаче го пусна година и 7 месеца по-рано. За това решение на Софийския градски съд (СГС) писа първо \"24 часа\", а след публикацията гръмна и скандал. Стигна се до предложения за законодателни промени, с които да се отнеме правото на осъдените сами да искат предсрочно освобождаване. То не бе прието, тъй като бе вкарано в закона след осъждане на България от съда в Страсбург. Сега Гребеца отново се е обърнал към съда, твърдейки, че е изпълнил всички законови изисквания, за да излезе на свобода предсрочно. Комисията към затвора обаче е на друго мнение – становището й е, че няма достатъчно доказателства Димитров да се е поправил. Искането още не е разпределено на съдия, съобщиха от СГС.", "date": "2017.11.17", "title": "Любо Гребеца от Наглите пак иска да излезе предсрочно от затвора"}
{"url": "https://www.24chasa.bg/novini/article/6555894", "text": "Правителството официално предлага минималната работна заплата да се формира на база на важни социално-икономически критерии, като инфлация, производителност на труда, заетост, динамика на брутния вътрешен продукт и др. Предложението е публикувано на сайта за обществени консултации. Той е за ратифициране на Конвенция № 131 на Международната организация на труда (МОТ). Чрез нея ще се гарантира балансиране и предвидимост в ръста на минималната заплата, както и прозрачен механизъм за нейното формиране, посочва се в мотивите към проекта. Досега в националното трудово законодателство не съществува изрична правна уредба, която да изброява критериите, въз основа на които Министерския съвет определя конкретния размер на минималната работна заплата. Определена минималната работна заплата за страната периодично ще се актуализира в съответствие с измененията в разходите за живот и другите икономически условия. За формирането й отново ще се правят консултации с работниците и работодателите. Работодателите по никакъв повод не могат да определят в трудов договор по-ниска работна заплата от тази, която е установена като минимум. Определената минимална работна заплата е задължителна и не може да се намалява нито по колективен, нито по трудов договор. Предложението до Народното събрание за ратифицирането на Конвенцията е сериозна стъпка при въвеждането на международни трудови стандарти в областта на заплащането в националното законодателство, пише в проекта.", "date": "2017.11.17", "title": "Въвеждат формула за минималната заплата"}
{"url": "https://www.24chasa.bg/novini/article/6555994", "text": "Председателят на Германската социалдемократическа партия (ГСДП) Мартин Шулц призова за единство партиите от потенциалната „ямайска“ коалиция (Съюза (ХДС/ХСС), Свободна демократическа партия и „Зелени“), предава телевизионният канал ZDF, цитиран от \"Фокус\". „Апелирам участващите партии да постигнат съгласие. Германия не може да чака повече, Европа – също“, заяви лидерът на социалдеморкатите преди възобновяването на предварителните сондажи. Още след изборите за Бундестаг през септември Шулц бе категоричен, че в случай на провал в преговорите за „ямайска“ коалиция, социалдемократите няма да бъдат алтернатива за съставяне на още една „голяма коалиция“.", "date": "2017.11.17", "title": "Мартин Шулц за преговорите в Берлин: Германия и Европа не могат да чакат повече"}
{"url": "https://www.24chasa.bg/novini/article/6555997", "text": "Двама водачи пострадаха при катастрофа на главен път Разград - Шумен, до разклона за село Пороище, съобщиха от Областната дирекция на МВР.  Сигналът за пътно-транспортното произшествие е получен около 8.00 часа тази сутрин. Лек автомобил \"Форд Ескорт\", управляван от 67-годишен мъж от Пороище, излизайки на главния път, отнел предимството на движещия се в посока Шумен автомобил \"Рено Лагуна\", шофиран от 53-годишен мъж от село Ясеновец, който го удря в лявата предна част. При сблъсъка пострадали двамата водачи. Мъжът от Пороище е с фрактури на таз и ребра, с травма на белия дроб и реална опасност за живота, а другият участник в пътния инцидент е със счупена гръдна кост. Настанени са за лечение в разградската болница и са им взети кръвни проби за медицинско изследване. 67-годишният шофьор е с отнето свидетелство за правоуправление. По случая е образувано досъдебно производство.", "date": "2017.11.17", "title": "Двама са пострадали при катастрофата край разградското село Пороище"}
{"url": "https://www.24chasa.bg/novini/article/6556008", "text": "Пред окръжния съд във Враца днес се изправиха двамата биячи от врачанското с. Хайредин, които жестоко малтретирали таксиметровия шофьор Венцислав Тодоров. Подсъдимите дойдоха в съдебната зала директно от домовете си, тъй като прокуратурата не внесе навреме обвинителния акт и двамата насилници бяха освободени от следствения арест след края на 8-месечния престой зад решетките, както е по закон. Първото заседание на съда бе разпоредително, а процесът ще продължи по същество на 18 декември, уточни съдебния състав. На разпоредителното заседание днес стана ясно, че няма процесуални пречки за постигане на споразумение между страните, но условието е двамата биячи да възстановят на потърпевшия имуществените и неимуществени вреди. Съдебният състав допусна на пострадалия таксиметров шофьор да бъде направена разширена съдебно-медицинска експертиза. Прие се и предявения от пострадалия шофьор граждански иск за 60 000 лв. неимуществени вреди и близо 500 лв. обезщeтение за потрошеното такси на фирма „Анджи -2008”. 23-годишният Венцислав Тодоров от с. Манастирище едва оцеля след тормоза, на който беше подложен от 24-годишния Милен Младенов и 23-годишния Евстати Евстатиев. През декември м.г. двамата мъже от Хайредин наели таксито на Тодоров от дискотека в Козлодуй, като поискали шофьорът да ги закара до Хайредин. По средата на пътя обаче двамата му нанесли побой, съблекли го по бельо и се опитали да го удавят в близък язовир. Водоемът обаче бил замръзнал и те се отказали. На тръгване обрали дневния оборот на Тодоров и го изоставили сам и полугол в гората. Случаен ловец се натъкнал на премръзналия мъж и го спасил от сигурна смърт. Евстатиев и Младенов са познати с буйния си нрав и противообществените си прояви в региона. Първият бил спипан дни преди инцидента с голямо количество канабис. Младенов пък имал присъда заради закана за убийство, тъй като нападнал с нож полицай, но му се разминало с порицание. В миналото пребил мъж от с. Зверино, който вследствие на стреса се разболял и умрял. Срещу двамата биячи са повдигнати обвинения за отвличане по особено мъчителен и опасен за жертвата начин , грабеж, унищожаване имущество и противозаконно отнемане на автомобил. Най-тежкото наказание, предвидено от закона е от 10 до 20 години затвор или доживотен престой зад решетките.", "date": "2017.11.17", "title": "Опиталите да удавят таксиметров шофьор застанаха пред съда"}
{"url": "https://www.24chasa.bg/novini/article/6556004", "text": "31-годишен мъж от Бяла опита като по филмите да избяга от полицейски патрул, който искал да го спре за рутинна проверка. След неуспешния опит мъжът е задържан за 24 часа, а срещу него е образувано предварително производство. Екип на пътна полиция бил разположен близо до кръстовището на улиците \"Черноморска\" и \"Брегова\" в морското градче. Около 16.10 часа единият от полицаите махнал със стоп-палка на преминаващо по пътя пежо. Вместо да отбие и да спре обаче, шофьорът стъпил на газта и профечал покрай униформените. Бърза справка в масивите на МВР показала чий е автомобила и след по-малко от час шофьорът бил установен и задържан. Оказало се, че той бил здраво друсан. Материалите по случая са предадени на Районна прокуратура Варна.", "date": "2017.11.17", "title": "Дрогиран шофьор опита да избяга от полицаи"}
{"url": "https://www.24chasa.bg/novini/article/6556002", "text": "България и Македония имат обща религиозна история и Българската православна църква има шанса да се превърне в църква-майка на македонската със самото й признаване. Това заяви пред  митрополит Наум в Струмица. \"Македонската православна църква (МПЦ) иска да бъде призната от Българската православна църква (БПЦ). Автокефалността на МПЦ не е призната все още по политически причини\", допълни той. „Изпратихме писмо до Светия Синод на БПЦ, където да бъде обсъден въпросът с признаването на Македонската православна църква – Охридска архиепископия от Българската православна църква. Чакаме отговор от Българския Синод. Смятаме, че по политически причини не е призната автокефалността на МПЦ. БПЦ има шанса със самото признаване на МПЦ да стане майка на МПЦ. Това е рядък исторически шанс, който БПЦ не трябва да го пропусне“, категоричен е митрополит Наум. Той подчерта, че Република Македония и България имат обща религиозна история. „Ние сме били част от Българската Екзархия. Хората тогава /в края на XIX – началото на XX век – бел.ред./ са били разделени между Екзархията и Цариградската патриаршия, но повечето са били екзархисти“, припомни митрополит Наум, предава БГНЕС. Той подчерта голямото значение на договора за добросъседство между Република Македония и България, който беше подписан на 1 август 2017 г. от премиерите на двете страни Зоран Заев и Бойко Борисов, за развитието на двустранните отношения, включително за църковния диалог. В същото време митрополит Наум изрази съжаление, че това, което политиците са направили, не е било сторено вече от архиереите. „Църковните лица трябваше да бъдат преди политиците“, категоричен е той.", "date": "2017.11.17", "title": "Митрополит Наум: Македонската православна църква иска българската да я признае"}
{"url": "https://www.24chasa.bg/novini/article/6556386", "text": "Работно заседание на Националния комитет (НК) по Програмата „Човекът и биосферата“ на ЮНЕСКО беше проведено днес в МОСВ, съобщиха от пресцентъра на екоминистерството. На него бяха представени решенията от 29-та сесия на Междуправителствения координационен съвет (MAB – ICC) към Програмата „Човек и биосфера“ на 12 - 15 юни 2017 г. На сесията съветът взе решение за обявяване на четири български биосферни парка, отговарящи на съвременните изисквания на Програмата - „Централен Балкан“, „Червената стена“, „Сребърна“ и „Узунбуджак“. Днес председателят на Националния комитет – г-н Владимир Владимиров от Институт по биоразнообразие и екосистемни изследвания, връчи сертификатите на новообявените четири биосферни парка на представители на заинтересованите общини Силистра, Асеновград, Карлово, Троян, Антон, Павел баня, Севлиево и Малко Търново Пред Националния комитет бяха представени и взетите на сесията през юни решения за изключване от световната мрежа биосферни резервати от „стар“ тип – „Камчия“, „Купена“ и „Дупката“, поради несъгласие на общините, на чиято територия се намират. Решение за тяхното изключване е взето от Националния комитет през септември 2016 г. на основание отрицателните становища от общините Пещера, Брацигово, Батак, Долни Чифлик и Аврен. На заседанието на националния комитет беше обсъден ходът на процедурите за внасяне на нови номинации за съвместяване със съвременните изисквания на „старите“ биосферни резервати – „Бистришко бранище“, „Мантарица“, „Парангалица“, „Чупрене“ и „Али ботуш“ или изключването им от Световната мрежа. Националният комитет отложи взимането на решение за оттегляне на биосферен резерват „Баюви дупки – Джинджирица“ от Световната мрежа. Оттеглянето на резервата беше предложено на основание несъгласие от страна на общините Банско и Разлог на тяхна територия да има биосферен парк от съвременен тип. През октомври 2016 г. община Банско внесе в МОСВ решение на Общинския съвет, съдържащо категоричен отказ за присъединяването на общината към съвременен биосферен парк „Баюви дупки – Джинджирица“. С писмо от август 2017 г. община Разлог (в чието землище също попада част от биосферния резерват) също представи решение на Общински съвет, с което отказва обявяването на биосферен парк в тяхното землище. Според съвременната концепция за биосферни резервати се изисква обявяването на тези територии да става с пълната подкрепа от страна на местните институции и общности. Преди номиниране на дадена територия за биосферен парк общините, чиито землища се включват в границите му, трябва да дадат своето изрично съгласие с решение на общинския съвет. Това се отнася и за „оттеглянето“ на стари биосферни резервати от световната мрежа. При изключване на стари биосферни резервати, същите запазват статута си на резерват съгласно българското законодателство. При обявяване на нови биосферни паркове трябва да има съгласие и на останалите заинтересовани институции – Министерство на земеделието, храните и горите (МЗХГ), Изпълнителна агенция по горите (ИАГ) и Националния комитет по Програмата, в който участват представители на всички заинтересовани държавни, научни и образователни институции, НПО и общини. На заседанието бяха приети и правила за ползване на специфичните лога (site specific logo), изготвени от Секретариата на Програмата и предоставени за ползване на всеки от четирите новообявени биосферни парка. Бяха докладвани и резултати от българското участие в събития и инициативи по Програмата – Лятно училище и Младежки форум, посветени на биосферните паркове, запознаване с проектно предложение за обявяване на биосферен парк в делтата на река Места на територията на Гърция и др. Експерт от РИОСВ – Пловдив представи резултатите по проект за съвместяване на резерват „Червената стена“ със съвременните изисквания, финансиран от Програмата за участие на ЮНЕСКО.", "date": "2017.11.17", "title": "Връчиха сертификатите на 4 нови биосферни резервата на ЮНЕСКО"}
{"url": "https://www.24chasa.bg/novini/article/6556396", "text": "9 са към момента жертвите при катастрофата край село Микре. Това каза за „Фокус“ министърът на здравеопазването Кирил Ананиев във връзка с тежкия пътен инцидент в района на ловешкото село Микре. „Аз вече съм на мястото. Всяка минута се променят нещата. Всичко, което е било необходимо, е осигурено за оказване на първа помощ. Подготвили сме всичко за последващо лечение, но въпросът е, че катастрофата е много тежка и са отнети много човешки животи“, коментира министър Ананиев и уточни, че нещата се променят във всяка една минута, тъй като текат операции на пострадалите. По-първоначална информация пътниците са били превозвани от микробус, но по-късно стана ясно, че става дума за малък автобус.", "date": "2017.11.17", "title": "Ананиев: 9 са към момента жертвите при катастрофата край Микре"}
{"url": "https://www.24chasa.bg/novini/article/6556398", "text": "Министърът на транспорта, информационните технологии и съобщенията Ивайло Московски разпореди незабавна проверка по повод възникналия по-рано днес пътен инцидент между автобус и камион в района на с. Микре. Екип на ИА „Автомобилна администрация“ вече е на мястото на инцидента. Това съобщиха от пресцентъра на министерството, цитирани от \"Фокус\". Инспекторите на областния отдел на ИА „Автомобилна администрация“-Перник започват спешна пълна проверка на фирмата превозвач „ВИ-ЕМ“ ЕООД. МТИТС е в непрекъсната координация със службите на МВР и представителите на прокуратурата. Министерството ще даде допълнителна информация във връзка със започналата проверка.", "date": "2017.11.17", "title": "Московски разпореди спешна проверка на превозвача заради сблъсъка край Микре"}
{"url": "https://www.24chasa.bg/novini/article/6556401", "text": "Шест души все още са в неизвестност след наводненията в Гърция, които отнеха живота на 16 души, предава AFP, цитирана от БТА.   Наводненията удариха част от Атика в сряда, като размерът на щетите все още не е изчислен, а правителството няма възможност да осигури хуманитарна помощ, в това число храна и медикаменти, на част от пострадалите. Кметът на град Мандра, който е един от тежко засегнатите населени места, заяви, че около две хиляди сгради са били унищожени. Около хиляда служители на пожарната разчистват след природното бедствие вече трети ден. Техен представил заяви, че продължава процесът по изпомпване на дъждовната вода от домовете на хората и търсенето на все още намиращите се в неизвестност шест души.", "date": "2017.11.17", "title": "Шест души все още са в неизвестност след наводненията в Гърция"}
{"url": "https://www.24chasa.bg/novini/article/6556443", "text": "Представителят на Държавния департамент на САЩ Кейт Макфарланд при среща с зам.-министъра на правосъдието Евгени Стоянов е заявила, че департаментът има готовност за оказване на помощ на България в противодействието на корупцията в областите, в които е идентифицирана такава нужда, включително и чрез обучения, цитирана от пресцентъра на Министерството на правосъдието. Двамата са обсъдили възможностите за засилено сътрудничество между България и Съединените американски щати в областта на противодействие на корупцията. Преди това зам.-министър Стоянов запознал Макфарланд \"с усилията на правителството за ефективни мерки за защита на обществения интерес, чрез въвеждане на антикорупционно законодателство\", както и с \"промените в Наказателно процесуалния кодекс, с които разглеждането на делата за корупционни престъпления по високите етажи се прехвърлят като компетентност на специализираната прокуратура и специализирания съд\". Стоянов е изтъкнал пред своя гост и \"постигнатия напредък в съдебната реформа в последните няколко години с приетите конституционни и законови промени\". Кейт Макфарланд е поздравила страната ни за \"огромните усилия и реализация в законодателната област\".", "date": "2017.11.17", "title": "САЩ: Готови сме да помогнем на България в противодействието на корупцията"}
{"url": "https://www.24chasa.bg/novini/article/6556453", "text": "Шофьорите да се движат с повишено внимание от км 9 до км 13 на автомагистрала \"Люлин\", съветват от АПИ. В участъка видимостта е намалена до 300 метра поради мъгла. Очаквайте подробности.                                                                                                                                                                                                                                                                                                                                                                                                                                                                                                                                                                                                                                               ", "date": "2017.11.17", "title": "Мъгла на магистрала \"Люлин\", видимостта е намалена"}
{"url": "https://www.24chasa.bg/novini/article/6556456", "text": "Община Перник обяви ден на траур в понеделник заради жертвите в жестоката катастрофа край с. Микре. До момента загиналите в инцидента са осем души. \"Това е огромна трагедия. Ще съдействаме за погребенията. Това е най-малкото, което можем да направим, за да помогнем на семействата на загиналите в този тежък момент\", каза за \"24 часа\" кметът на Перник Вяра Церовска. Тя пътува към болницата в Ловеч, за да се срещне с ранените. В микробуса са пътували 26 човека. Те са от Съюза на слепите. Били са в Дряново за обучение и са се прибирали към Перник, обясни Церовска. Очаква се част от ранените да бъдат транспортирани в София, вероятно във ВМА.", "date": "2017.11.17", "title": "Перник обяви ден на траур в понеделник"}
{"url": "https://www.24chasa.bg/novini/article/6556463", "text": "Националната здравноосигурителна каса (НЗОК) проведе среща с консултанти по различни медицински специалности. Тема на срещата бе изготвянето на Национален рамков договор за медицински дейности и на Национален рамков договор за дентални дейности за 2018 г. Това съобщиха от пресцентъра на НЗОК. Тази година в подготовката си за преговори със съсловните организации на лекарите и лекарите по дентална медицина НЗОК ще разчита на помощта на специалисти, предложени от съответните научни дружества, които със своята ерудиция, научна компетентност и практически опит да бъдат в помощ на институцията в решаване на тази отговорна задача. На срещата, състояла се в една от залите на Военномедицинска академия, управителят на НЗОК – проф. д-р Камен Плочев, д.м.н., очерта основните моменти, които са дискусионни и по които се очаква помощ от консултантите. Усилията ще бъдат насочени към повишаване на здравната ефективност на заплащаните от НЗОК здравни услуги в болничната, извънболничната медицинска и дентална помощ и лекарствата при оптимално разходване на финансови средства. Предложенията за промени ще бъдат насочени към подобряване на достъпа, равнопоставеността и качеството на медицинското обслужване, както и към повишаване на ефективността на вложените средства и ще бъдат предложени за включване в Наредба за определяне на основния пакет здравни дейности, гарантирани от бюджета на НЗОК. Предстои провеждането на следваща среща между екипите на НЗОК, в които участват директори на дирекции в ЦУ на НЗОК и експерти, и консултантите на касата по темата за лекарствената стратегия на институцията.", "date": "2017.11.17", "title": "Здравната каса подготвя Националните рамкови договори за 2018 година"}
