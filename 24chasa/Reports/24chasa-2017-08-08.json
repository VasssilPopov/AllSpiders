{"url": "https://www.24chasa.bg/novini/article/6381762", "text": "Земетресение с магнитуд 6,6 по Рихтер разлюля район в Централен Китай, съобщи Геоложката служба на САЩ, предаде Ройтерс, цитирана от БТА. Няма данни за пострадали хора. Епицентърът на труса е бил на 200 км в посока запад-северозапад от град Гуангян в провинция Съчуан на дълбочина 32 км под повърхността. Районът е традиционно земетръсен, отбеляза Ройтерс. Впоследствие американските сеизмолози уточниха, че трусът е бил с магнитуд 6,5, предаде Асошиейтед прес. Според Европейско-средиземноморския сеизмологичен център, цитиран от ТАСС, трусът е бил с магнитуд 6,2 на дълбочина 2 км с епицентър на 273 км северно от Чънду - главния град на Съчуан. Няма данни за разрушения и пострадали. Според Китайския сеизмологичен център земетресението е било с магнитуд 7,0 по Рихтер. По негови данни огнището е било на 20 км дълбочина, а епицентърът- на 280-300 км северозападно от Чънду. Основният трус е регистриран в 21,20 ч. местно време.", "date": "2017.08.08", "title": "Силно земетресение разлюля Централен Китай"}
{"url": "https://www.24chasa.bg/novini/article/6381713", "text": "съобщават от \"България Еър\". Ето и цялата позиция на авиокомпанията, изпратена до медиите:  С оглед на сигурността на пътниците и заради високите температури на летището в Мадрид, за да се гарантира безопасният полет, командирът е взел решение багажите на пасажерите от полет FB472 да бъдат извозени с друг полет, което е задължителна процедура за сигурност в такива ситуации. Разбираме недоволството им, но е наш ангажимент и приоритет номер 1 да гарантираме безопасността на пасажерите, независимо от статуса им в обществото, съгласно международните протоколи за сигурност в авиацията. Със съжаление отбелязваме, че това е поредният случай, в който закъснение на полет по причини, които не зависят от авиокомпанията, се отразява в много медии недостоверно, с избирателно цитиране на фактите, предоставени от „България Ер“ за сметка на обширно представената позиция на засегнатите пътници и с тенденциозни внушения за състоянието на авиокомпанията като цяло. По този начин не само се създава негативно отношение към „България Ер“, но и се насажда допълнителен стрес у пътниците на всички авиокомпании, защото казусите, свързани с работата на обслужващите агенти, метеорологичните условия и техническите проблеми, са общи, независимо че медийният интерес е насочен само към националния превозвач. Към 08.08.2017 г. няма полети, които да закъсняват с повече от стандартните 20 минути. Справка от Оперативна дирекция на авиокомпанията показва, че за последния месец (9 юли – 7 август) полетите, които са закъснели с повече от 3 часа, са 5 от общо 750 изпълнени. В този смисъл всякакви твърдения и внушения, направени в публичното пространство за системна нерегулярност на полетите на националния превозвач, са неверни.", "date": "2017.08.08", "title": "\"България Еър\": Полетът на гостите на царя е закъснял с 55 минути"}
{"url": "https://www.24chasa.bg/novini/article/6381736", "text": "Седмичното правителствено заседание ще се проведе както обикновено – в сряда, 9 август, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА НАЦИОНАЛНИЯ ПЛАН ЗА ДЕЙСТВИЕ ПО ЗАЕТОСТТА ПРЕЗ 2017 Г., ПРИЕТ С РЕШЕНИЕ №82 НА МИНИСТЕРСКИЯ СЪВЕТ ОТ 2017 Г. Внася: министърът на труда и социалната политика 2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №216 НА МИНИСТЕРСКИЯ СЪВЕТ ОТ 2017 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО Внася: министърът на образованието и науката 3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ №64 НА МИНИСТЕРСКИЯ СЪВЕТ ОТ 2016 Г. ЗА УСЛОВИЯТА И РЕДА ЗА УТВЪРЖДАВАНЕ НА БРОЯ НА ПРИЕМАНИТЕ ЗА ОБУЧЕНИЕ СТУДЕНТИ И ДОКТОРАНТИ В ДЪРЖАВНИТЕ ВИСШИ УЧИЛИЩА И ЗА ПРИЕМАНЕ НА СПИСЪК НА ПРИОРИТЕТНИТЕ ПРОФЕСИОНАЛНИ НАПРАВЛЕНИЯ И НА СПИСЪК НА ЗАЩИТЕНИТЕ СПЕЦИАЛНОСТИ Внася: министърът на образованието и науката 4. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ №90 НА МИНИСТЕРСКИЯ СЪВЕТ ОТ 2000 Г. ЗА УСЛОВИЯТА И РЕДА ЗА ПРЕДОСТАВЯНЕ НА СТИПЕНДИИ НА СТУДЕНТИТЕ, ДОКТОРАНТИТЕ И СПЕЦИАЛИЗАНТИТЕ ОТ ДЪРЖАВНИТЕ ВИСШИ УЧИЛИЩА И НАУЧНИ ОРГАНИЗАЦИИ Внася: министърът на образованието и науката 5. ДОКЛАД ЗА ИНФОРМАЦИЯ ЗА КАСОВОТО ИЗПЪЛНЕНИЕ НА ДЪРЖАВНИЯ БЮДЖЕТ И НА ОСНОВНИТЕ ПОКАЗАТЕЛИ НА КОНСОЛИДИРАНАТА ФИСКАЛНА ПРОГРАМА ЗА ПЪРВОТО ПОЛУГОДИЕ НА 2017 Г. Внася: министърът на финансите 6. ПРОЕКТ НА РЕШЕНИЕ ЗА ДОПЪЛНЕНИЕ НА РЕШЕНИЕ №304 НА МИНИСТЕРСКИЯ СЪВЕТ ОТ 2016 Г. ЗА ПРИЕМАНЕ НА СТАНДАРТИ ЗА ДЕЛЕГИРАНИТЕ ОТ ДЪРЖАВАТА ДЕЙНОСТИ С НАТУРАЛНИ И СТОЙНОСТНИ ПОКАЗАТЕЛИ ПРЕЗ 2017 Г. И ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2017 Г. Внася: министърът на образованието и науката 7. ПРОЕКТ НА РЕШЕНИЕ ЗА ПРИЕМАНЕ НА ИЗМЕНЕНИЕ НА ОБЩИЯ УСТРОЙСТВЕН ПЛАН НА СТОЛИЧНА ОБЩИНА, ЧАСТ «КОМУНИКАЦИОННО-ТРАНСПОРТНА СИСТЕМА – МАСОВ ГРАДСКИ РЕЛСОВ ТРАНСПОРТ» ЗА «ТРЕТИ МЕТРОДИАМЕТЪР» НА СОФИЙСКИЯ МЕТРОПОЛИТЕН Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА «БЪЛГАРСКИ ПОЩИ» ЕАД - СОФИЯ Внася: министърът на транспорта, информационните технологии и съобщенията 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА «БЪЛГАРСКИ ПОЩИ» ЕАД - СОФИЯ Внася: министърът на транспорта, информационните технологии и съобщенията 10. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА «БЪЛГАРСКИ ПОЩИ» ЕАД - СОФИЯ Внася: министърът на транспорта, информационните технологии и съобщенията 11. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО ЗА ПАРТНЬОРСТВО ПО ВЪПРОСИТЕ НА ОТНОШЕНИЯТА И СЪТРУДНИЧЕСТВОТО МЕЖДУ ЕВРОПЕЙСКИЯ СЪЮЗ И НЕГОВИТЕ ДЪРЖАВИ ЧЛЕНКИ, ОТ ЕДНА СТРАНА, И НОВА ЗЕЛАНДИЯ, ОТ ДРУГА СТРАНА Внася: заместник министър-председателят по правосъдната реформа и министър на външните работи 12. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА ПРАВИТЕЛСТВЕНАТА ЧАСТ ОТ НАЦИОНАЛНАТА ТРИСТРАННА ДЕЛЕГАЦИЯ НА РЕПУБЛИКА БЪЛГАРИЯ В РАБОТАТА НА 106-АТА РЕДОВНА СЕСИЯ НА МЕЖДУНАРОДНАТА КОНФЕРЕНЦИЯ НА ТРУДА, ПРОВЕДЕНА ОТ 5 ДО 16 ЮНИ 2017 Г. В ЖЕНЕВА Внася: министърът на труда и социалната политика 13. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА МИНИСТРИТЕ НА ЕВРОПЕЙСКИЯ СЪЮЗ, ФОРМАТ „ОКОЛНА СРЕДА”, ПРОВЕДЕНО НА 19 ЮНИ 2017 Г. В ЛЮКСЕМБУРГ Внася: министърът на околната среда и водите 14. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ «БУРГАС-СЕВЕР», ОБЩИНА БУРГАС, ОБЛАСТ БУРГАС Внася: министърът на туризма 15. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НОРМАТИВНИ АКТОВЕ Внася: заместник министър-председателят 16. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ НА ИМОТИ – ЧАСТНА ДЪРЖАВНА СОБСТВЕНОСТ, В СОБСТВЕНОСТ НА ОБЩИНА СОЗОПОЛ, ОБЛАСТ БУРГАС Внася: министърът на регионалното развитие и благоустройството 17. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА ХАСКОВО, ОБЛАСТ ХАСКОВО Внасят: министърът на регионалното развитие и благоустройството 18. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД С РЕЗУЛТАТИТЕ ОТ УЧАСТИЕТО НА БЪЛГАРСКАТА ДЕЛЕГАЦИЯ В НЕФОРМАЛНОТО ЗАСЕДАНИЕ НА МИНИСТРИТЕ НА ЗАЕТОСТТА И СОЦИАЛНАТА ПОЛИТИКА НА 19 И 20 ЮЛИ 2017 Г. В ГР. ТАЛИН Внася: министърът на труда и социалната политика 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА МЕРКИТЕ СРЕЩУ ИЗПИРАНЕТО НА ПАРИ Внася: министър-председателят 20. ПРОЕКТ НА ПОСТАНОВЛЕНИЕ ЗА ПРИЕМАНЕ НА УСТРОЙСТВЕН ПРАВИЛНИК НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО Внася: министърът на регионалното развитие и благоустройството 21. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ ЗА 2017 Г. Внася: заместник министър-председателят", "date": "2017.08.08", "title": "Вижте какво решава кабинетът утре"}
{"url": "https://www.24chasa.bg/novini/article/6381734", "text": "От Агенция \"Пътна инфраструктура\"(АПИ) предупреждават шофьорите да се движат с повишено внимание по автомагистрала \"Струма\", след пътен възел \"Бобошево\" в посока Благоевград. Причината за затрудненото движение е задимяване от пожар в близост до магистралата, съобщават от пресцентъра на АПИ. Трафикът се регулира от служители на \"Пътна полиция\".", "date": "2017.08.08", "title": "Пожар в близост до АМ\"Струма\", движението е затруднено"}
{"url": "https://www.24chasa.bg/novini/article/6381741", "text": "За поредна жертва на горещините в Румъния съобщава в. \"Ромъния либера\", цитиран от БТА. 52-годишен жител на източния град Галац е припаднал на гробище и по-късно е починал в болница в резултат на термичен шок заради излагане на висока температура, съобщи говорител на Дирекцията за обществено здраве в града. Това е първа жертва на горещините в окръг Галац, но при други три смъртни случая през последните дни се смята, че горещините са довели до влошаване на съществуващи заболявания. Според местната служба за спешна помощ деветима души на възраст между 12 и 80 години са били приети в болница през последните 24 часа, след като припаднали заради високите температури. Горещините отнеха живота на шестима души в Румъния до края на миналата седмица.", "date": "2017.08.08", "title": "Нова жертва на жегите в Румъния - 52-годишен почина след термичен шок"}
{"url": "https://www.24chasa.bg/novini/article/6381747", "text": "Мнозинството германци са склонни да използват изкуствен интелект, който ще им помогне да организират всекидневния си начин на живот, предаде ДПА, цитирана от БТА. Три четвърти от хората, запитани от консултантската фирма \"PwC\" казаха, че са оптимистично настроени, че умният софтуер и роботите, които са способни да учат и да се адаптират, ще могат да подобрят организацията на всекидневните им задължения и ще им спестят време за по-важни неща. Начело на списъка бяха класирани \"роботи, които ще чистят дома ми вместо мен\". Те бяха споменати от 58 % от запитаните. След тях се наредиха \"роботи асистенти, които ще поемат целия тежък физически труд на работното място\", които посочиха 51 % от германците. Само една трета от анкетираните искаха да притежават кола, която се управлява сама. Но повече от половината хора изразиха притесненията си спрямо компютърния интелект, а само една трета казаха, че роботите ще създадат повече работни места, отколкото ще закрият. Почти 90 % от анкетираните бяха убедени, че изкуственият интелект ще помогне на човечеството да преодолее бъдещи предизвикателства: 49 % споменаха конкретно по-висока киберзащита, 45 % - климатичните промени, 43 % - лечението на болести. \"PwC\" направи онлайн проучване сред 1107 германци над 18-годишна възраст през юли.", "date": "2017.08.08", "title": "Германците са склонни да използват роботи в ежедневието си"}
{"url": "https://www.24chasa.bg/novini/article/6381743", "text": "Водената от САЩ коалиция, която се бие срещу „Ислямска държава“ заяви, че не е отговорна за нападението близо до иракско-сирийската граница, при което загинаха десетки членове на една от шиитските милиции в Ирак, предава Ройтерс, цитирано от \"Фокус\". При нападението загинаха и няколко представители на Революционната гвардия на Иран. Говорител на групата „Катайб Сайд ал Шухада“, която има подкрепата на Иран заяви, че 36 от бойците й са убити, а 75 други ранени при нападение на коалицията. „Американската армия е отговорна за това действие“, казаха от шиитската група в официално изявление. Според САЩ тези твърдения, са „неточни“. „Ислямска държава“ от своя страна, циркулира изявление, в което поема отговорност за нападението срещу шиитските бойци.", "date": "2017.08.08", "title": "САЩ отричат да са бомбардирали иракски шиити до сирийската граница"}
{"url": "https://www.24chasa.bg/novini/article/6381657", "text": "Нова тв пусна онлайн платформа, с която всеки може да провери дали някоя новина е фалшива. Хората могат да изпращат линкове към информация, в чиято достоверност се съмняват. Екипът репортери ще я проверява, а след това ще я публикува, като определя дали е “достоверна/недостоверна”, или в секцията “частично достоверни”. Ще има и пояснение защо информацията е в тази секция, като всеки пратил линк ще получи отговор. “Нямаме претенция да се справим с целия организиран поток от фалшиви новини - това е сериозен бизнес и ние го знаем, но ще направим колкото можем”, обясни Дарина Сарелска, директор “Новини и актуални предавания” в “Нова броудкастинг груп”. ", "date": "2017.08.08", "title": "Нова тв с платформа за фалшивите новини"}
{"url": "https://www.24chasa.bg/novini/article/6381660", "text": "Държави от Европейския съюз започнаха действия за връщане на мигранти, пристигнали в Европа през Гърция в последните пет месеца обратно там, където да бъдат разгледани заявленията им за убежище, предаде агенция Асошиейтед прес, цитирана от БТА. Правилата на ЕС задължават мигрантите да кандидатстват за убежище в държавата, в която са влезли първо. Действието на тези правила беше преустановено, когато стотици хиляди мигранти, предимно сирийски бежанци, влязоха в Гърция през 2015 година. Европейската комисия препоръча през декември държавите от ЕС постепенно да възобновят трансферите към Гърция на мигранти, които нямат необходимите документи и които пристигнат след 15 март. Гръцките власти съобщават, че са получили заявления за връщане на повече от 400 мигранти. Само няколко от заявленията са одобрени досега.", "date": "2017.08.08", "title": "ЕС ще започне връщане на мигранти в Гърция"}
{"url": "https://www.24chasa.bg/novini/article/6381651", "text": "Токов удар предизвика авария в „Солвей Соди” и обгазяване на Девня, съобщиха от общината в града, цитирани от   Инцидентът е станал в 8:20 часа тази сутрин. Радио Варна цитира свои читатели, които са усетили остра миризма на амоняк. От РИОСВ-Варна посочиха, че токовият удар е довел до спиране на парогенераторите в ТЕЦ „Девен”, както и на цялата инсталация за производство на калцинирана сода в завода. Персоналът е бил временно евакуиран и са били приложени мерки за предотвратяване на замърсяване. Замерванията не са показали замърсяване на атмосферния въздух. Парогенераторите и инсталацията за калицинирана сода са били задействани в следобедните часове", "date": "2017.08.08", "title": "Девня беше обгазена след токов удар и производствена авария"}
{"url": "https://www.24chasa.bg/novini/article/6381671", "text": "Нов вид телефонна измама се прилага в Плевен. 82-годишна жена даде 680 лева на непознат, който обещал да осигури социални помощи, предава  Жената разказала на полицията, че около 10.00 часа през деня, на кръстовището на бул.\"Георги Кочев\" и на ул.\"Неофит Рилски\" в Плевен, непознат я заговорил и ѝ обещал да й осигури социални помощи. Жената му дала 680 лева. По-късно разбрала, че е измамена.", "date": "2017.08.08", "title": "Нова схема на ало измамниците в Плевен - обещават социални помощи"}
{"url": "https://www.24chasa.bg/novini/article/6381699", "text": "Енергийната група ЧЕЗ ще вземе решение за бъдещето си в България до септември тази година. Това заяви изпълнителният директор на компанията Даниел Бюрез пред чешки медии, предава столичното Radio Praha. ЧЕЗ набелязва инвестиционния интерес към българските си активи от януари, но все още не е взел окончателно решение дали да остане в страната. Миналата година компанията реши да започне международен арбитраж срещу България след редица интервенции от страна на българските власти, които според ЧЕЗ са засегнали нейната стопанска дейност в страната. През май 2015 г. например, компанията бе глобен с 17,1 млн. крони за злоупотреба с господстващо положение на пазара.", "date": "2017.08.08", "title": "В Чехия: ЧЕЗ решава през септември за бъдещето си в България"}
{"url": "https://www.24chasa.bg/novini/article/6381711", "text": "Министър Нено Димов поема удара за сериозни грешки, които са направени в миналото, и това е много несправедливо. Това каза Евдокия Манева, бивш министър на околната среда и водите в правителството на Иван Костов за „Фокус“. “Смятам, че проблемът беше заложен още през 2007 година, когато бяха определени зоните от „Натура 2000“ в България по проект на неправителствените организации. Повече от една трета от българската територия беше поставена под защита, като при определянето не винаги достатъчно компетентно и аргументирано бяха включвани територии. Например бяха включени хвостохранилища (като това в Малко Търново), както и военни полигони. Не бяха отчетени интересите на хората“, коментира Манева. Тя посочи, че това е период, в който една голяма част от земеделските земи е пустеела и вместо като такава, е била отразена като ливади. “Тези грешки допусна тогава Джевдет Чакъров, правейки реверанс към неправителствените организации. Спомням си, че сумата, която неправителствените организации тогава получиха, беше 5 млн. долара. След това Джевдет Чакъров даде още 700 хиляди, за да се верифицират тези територии от БАН, но като че ли още тогава работата не беше свършена като хората. И през всичките тези години, когато възникваха различни казуси и местното население и Зелените се противопоставяха, всъщност никога не се постигна това, което трябваше да бъде налице – спокоен диалог с аргументи. Така че според мен това е изходът – спокойният диалог с намиране на ясни аргументи от двете страни и достигане до компромисно решение. Териториите, които са уникални като тези степни съобщества в района на Калиакра и не са земеделски земи, трябва категорично да се защитят. И населението трябва да бъде убедено, че това е така, защото ако се противопоставят Зелените на населението, резултатът ще бъде плачевен“, каза бившият министър. Манева заяви още, че е твърдо против оставката на министър Нено Димов. „Не само протестиращите, но и Зелените най-нагло излизат с аргументация, че Нено Димов едва ли не е спекулирал с тази тема. Смятам, че той е умен и умерен човек и има много разумна позиция. Който и да дойде на негово място, не може по друг начин освен по пътя на диалога и със сериозни аргументи да намери решение - да се определят ясно териториите, да се види как ще се управляват, какво ще се съдържа в управлението и кои ще са органите, които ще го осъществяват. Такъв цялостен управленски процес трябва да се случи за всеки един проект и да се включи всяка една защитена територия. А познавайки хората, които работят в тази сфера и имат компетенции, аз специално не виждам кой в момента би извадил някакво по-удачно решение. Просто трябва да има добронамереност от всички страни. Нено Димов е комуникативен човек и при това физик и математик, което е един сериозен аргумент – това означава, че има логично мислене. А при логични и добре аргументирани доводи решение винаги може да се намери“, коментира Манева.", "date": "2017.08.08", "title": "Евдокия Манева: Нено Димов поема несправедливо удара за грешки в миналото"}
{"url": "https://www.24chasa.bg/novini/article/6381580", "text": "Задържаните с европейска заповед за арест Стефка Йорданова и Светла Захариева от Тутракан, поискаха съдебното решение за екстрадирането им в Белгия да влезе в сила по най-бърз начин. Нямали търпение да докажат невинността си. Двете жени са разследвани от властите на Кралство Белгия за участие в организирана престъпна група за сводничество, експлоатация на проституиращи жени със заплахи и принуда, пране на пари и предоставяне на помещение за извършване на развратни действия. Помолиха адвокатите да им съдействат за да бъдат пуснати за два-три дни и да приготвят багажа си. Нямало да избягат. Миналата седмица Стефка и Светла дадоха доброволно съгласие да бъдат предадени на разследващата държава Белгия, като по този начин се отказаха от принципа на обособеност. Така е възможно са да бъдат разследвани и за други престъпления, извън описаните в европейската заповед за задържането им. Магистрати поясниха, че има разлика межде процесуалните действия в българското и белгийското законодателство. В заповедта за ареста им нямало конкретни факти за участието им в престъпната схема, а описание на разкази на свидетели, които тепърва ще бъдат доказвани. У нас при подобна заповед се посочвало конкретната свързаност на лицето с престъплението. Не изключват обаче и наличието на уличаващи ги доказателства, тъй като в Белгия е имало продължително разследване, подслушвани са били и телефонни разговори. Запознати с битието на задържаните, коментираха, че зад спечелените от двете пари стоят безброй перипетии, сравнявайки ги като път през ада. Не оправдават обаче действията им.", "date": "2017.08.08", "title": "Бързо екстрадиране в Белгия поискаха сводничките от Тутракан"}
{"url": "https://www.24chasa.bg/novini/article/6381583", "text": "Ред е на парламентите на България и Македония да потвърдят и продължат това, което направиха двамата премиери – Бойко Борисов и Зоран Заев с подписването на договора за приятелство, добросъседство и сътрудничество. Това заяви председателят на Народното събрание Димитър Главчев на срещата си с председателя на Събранието на Република Македония Талат Джафери. На 8 и 9 август председателят на българския парламент е на двудневно посещение в Македония. България и Македония направиха заедно исторически стъпка напред с подписването на Договора за приятелство, добросъседство и сътрудничество между Република Македония и Република България, е общото мнение на председателите на двете законодателни институции. С този акт двете страни дават началото на нов етап в изграждането на модерни, добросъседски отношения, основани на европейските ценности, бе подчертано на срещата. Председателят на Народното събрание отбеляза, че договорът ще даде нов тласък на сътрудничеството и приятелството между България и Македония във всички области и изрази надежда парламентите на двете страни да допринесат за това. Сега е ред на двата парламента да потвърдят и продължат това, което направиха нашите правителства, добави Димитър Главчев. Той припомни, че на 27 юли 2017 г. Народното събрание прие единодушно декларация в подкрепа на подписването на договора и по този начин българският парламент потвърди широкия политически консенсус и категоричната подкрепа за отварянето на нова страница в отношенията между България и Македония. Задълбочаването на двустранните отношения и преките контакти в различни области е желанието на нашите граждани и ние, политиците, трябва да изпълним това тяхно желание, подчерта председателят на Народното събрание. България последователно подкрепя евроатлантическата и европейската перспектива на Македония, декларира Димитър Главчев. Той подчерта, че сред приоритетите на българското председателство на Съвета на ЕС в началото на следващата година ще бъде интеграцията на страните от Западните Балкани. Председателят на Събранието на Република Македония Талат Джафери благодари за подкрепата на България в реализирането на външнополитическите цели на Македония – членството в НАТО и ЕС. Според него продължаването на преките контакти между представители на двете страни във всички сфери е най-добрият начин за задълбочаване и развитие на приятелските отношения. Важна роля в процеса на оформяне и институционализиране на двустранното сътрудничество имат законодателните институции на България и Македония, подчерта Талат Джафери. Председателят на Народното събрание Димитър Главчев покани председателя на Събранието на Република Македония да присъства на ратификацията на Договора за приятелство, добросъседство и сътрудничество между Република Македония и Република България в Народното събрание. По-късно Димитър Главчев разговаря с министър-председателя на Македония Зоран Заев. Македонският премиер оцени високо визитата на председателя на Народното събрание, която е броени дни след подписването на договора за приятелство, добросъседство и сътрудничество. По думите му документът е доказателство, че нашето приятелство е истинско. Ние го подписахме, нека сега да дадем душа на договора, така че и хората да го почувстват, призова той. Министър-председателят на Македония благодари на България за нейната последователна позиция и помощ за европейската интеграция на Македония. Той отбеляза, че много европейски страни са поздравили България и Македония за сключването на договора и посочи, че това е добър знак към партньорите в Европа. С подписването на договора беше написана нова страница в отношенията между нашите две страни, подчерта на срещата Димитър Главчев. Ние вървим в правилната посока, добави той. На срещите в македонската столица беше изразена и благодарност за оказаната от България помощ при гасенето на пожари в близост до Скопие. Огнената стихия доведе до обявяване на бедствено положение. По-късно председателят на Народното събрание ще посети Бигорския манастир и ще се срещне с архимандрит Партений. На 9 август 2017 г. в Охрид Димитър Главчев ще разговаря с кмета на града и ще поднесе цветя на паметната плоча на загиналите български туристи при трагедията с кораба \"Илинден\".", "date": "2017.08.08", "title": "Главчев: Договорът ще даде нов тласък на приятелството ни с Македония"}
{"url": "https://www.24chasa.bg/novini/article/6381608", "text": "От кандидатите за българско гражданство да не се изисква удостоверение от Министерството на вътрешните работи за разрешено постоянно или дългосрочно пребиваване в Република България, както и документ, удостоверяващ внасянето на задължителните осигурителни вноски. Това съобщиха от пресцентъра на правосъдното министерство. Това предвиждат промените, предложени от Министерство на правосъдието в Наредба за изменение и допълнение на Наредба № 1 за прилагане на глава пета от Закона за българското гражданство, които днес бяха публикувани за обществено обсъждане. В случай че промяната на имената на кандидата е извършена поради сключен граждански брак с български гражданин на територията на Република България, кандидатът няма да представя и документ, удостоверяващ промяната на имената. С предложените промени се цели облекчаване на административната тежест чрез намаляване на изискваните документи от кандидатите в производството за промяна на българското гражданство и въвеждане на служебно събиране на информация. Текстовете привеждат Наредбата в съответствие със Закона за българското гражданство и оптимизиране на производството за промяна на българското гражданство чрез създаването на условия за спазване на законоустановените срокове за провеждането му. Предвидено е още да отпадне изискването кандидатите да предоставят удостоверение за сключен граждански брак, когато бракът е сключен с български гражданин на територията на България. За обстоятелствата, за които отпада изискването за представяне на документи, ще се извършва служебна проверка от дирекция „Българско гражданство“ в Национална база данни „Население“, поддържана от Министерството на регионалното развитие и благоустройството, както и в съответните бази данни, поддържани от дирекция „Миграция“ в Министерството на вътрешните работи и от Националната агенция за приходите. Създават се и нови правила за приемането и регистрирането на молбите на кандидатите, според които интервюто с молителя се провежда при подаването на документите. По този начин ще се преодолее необосновано отлагане на провеждането на интервюто, което към момента се насрочва за почти година след подаването на документите. Предвидено е неприключилите процедури по вече подадените и регистрирани молби и предложения, за които са насрочени дати и часове за интервю, да се довършват по досегашните условия и ред.", "date": "2017.08.08", "title": "Предлагат редица облекчения при получаване на българско гражданство"}
{"url": "https://www.24chasa.bg/novini/article/6381489", "text": "„Монтюпе” ЕООД внесе в РИОСВ-Русе програма с краткосрочни мерки, насочени към подобряване на работната среда и неразпространение на миризми извън производствената площадка. Това бе и първият ангажимент, който ръководството на дружеството изпълнява след проведената среща с министъра на околната среда и водите Нено Димов в средата на юли в Русе, уточниха от екоинспекцията. В изпълнение на договорките от срещата и условията, поставени в решение на директора на РИОСВ-Русе за инвестиционно предложение „Модернизация на вентилационната система и нови спомагателни дейности към предприятие за производство на автомобилни компоненти от алуминиева сплав”, дружеството се задължава да изпълни поредица от технически решения. Първоначално ще бъдат реализирани тези от тях, които не са свързани с процедурата по изменение на комплексното разрешително. Мерките са свързани с осигуряване на обмен на въздуха в производствените халета най-малко 3-4 пъти на час посредством монтиране на адиабатни (водни) охладители, локални и общообменни аспирации. От дружеството следва да съобразят точното местоположение, вид и капацитет на съоръженията към принудителната вентилация за пречистване на въздуха от работната среда и от зоните за съхранение на пясъчни сърца така, че да обхващат емисиите в максимална височина и да се отвеждат към съответното пречиствателно съоръжение – биофилтър, уточняват от РИОСв-Русе. В програмата се предвижда до началото на септември разработване на цялостен проект за „Отопление, вентилация и климатизация” на производствените помещения с новата аспирационна и вентилационна система, който ще се съгласува с инспекцията. Като императивно условие е поставено изискването в границата на работната площадка на „Монтюпе“ ЕООД да бъде проектирана и изградена мониторингова система за отчитане на емитираните от производството замърсители, която ще предава on-line информация в сградата на регионалната инспекция. Видът на техниката и методите на измерване ще бъдат избрани от РИОСВ-Русе и заплатени от инвеститора. Представената програма включва мерки и дейности, които ще се реализират до края на годината. Инспекцията ще упражнява постоянен контрол за изпълнението на предвидените в програмата мерки.", "date": "2017.08.08", "title": "„Монтюпе” ще спира миризмите с охладители за обмен на въздуха"}
{"url": "https://www.24chasa.bg/novini/article/6381502", "text": "Около 4 килограма златни накити е иззела полицията от търговски обект в кв. “Столипиново” в Пловдив, съобщиха за  „Фокус“ от ОДМВР-Пловдив. Съвместната специализирана операция е проведена в началото на месеца от служители на сектор “Икономическа полиция” и Териториална дирекция на НАП в града. При проверка в златарския магазин на 32-годишен търговец на ул. “Правда” инспекторите са открили и иззели около 4 килограма златни бижута, внесени от Турция без да бъдат маркирани с български държавен печат. Случаят е докладван в Районна прокуратура – Пловдив. Търговецът е привлечен като обвиняем за незаконната дейност, наложена му е мярка за неотклонение “парична гаранция”.", "date": "2017.08.08", "title": "Полицията иззе близо 4 кг немаркирани златни накити от магазин в Пловдив"}
{"url": "https://www.24chasa.bg/novini/article/6381517", "text": "На интернет страницата на Агенция \"Пътна инфраструктура\" е публикуван докладът за оценка на въздействието върху околната среда /ОВОС/ на инвестиционно предложение за обект: \"Подобряване на трасето на лот 3.2 на магистрала \"Струма\", съобщиха от Агенцията. Общественото обсъждане на доклада ще се състои на 11 септември. От 9.00 ч. е обсъждането в община Симитли, а от 14.00 ч. в община Кресна.", "date": "2017.08.08", "title": "Публикуваха ОВОС на лот 3.2 на \"Струма\""}
{"url": "https://www.24chasa.bg/novini/article/6381527", "text": "Турция започна да изгражда стена по границата си с Иран, подобна на „стената за сигурност” по протежение на границата със Сирия, предаде информационната агенция Догу хабер ажансъ (ДХА), цитирана от Фокус. Валията на източната провинция Агръ посети граничната бразда за да се запознае на място със строителните работи. Там продължават дейностите по поставянето на „подвижни” бетонни блокове широки 2 метра, високи 3 метра и с тежина по 7 тона всеки един от тях. След това валията посети командването на 4-ти граничен батальон, в зоната на който се извършва монтирането на „подвижната” стена, посочва още ДХА.", "date": "2017.08.08", "title": "Турция започна да строи стена по границата си с Иран"}
{"url": "https://www.24chasa.bg/novini/article/6381541", "text": "Президентът на САЩ Доналд Тръмп похвали днес другите страни за това, че се заемат с въпроса за ракетната програма на Северна Корея, предаде Ройтерс, цитирана от БТА. Агенцията отбелязва, че Тръмп е направил това броени дни след като Съветът за сигурност на ООН наложи нови санкции на Пхенян заради изпитанията на две междуконтинентални балистични ракети миналия месец. \"След много години на неуспех, страните се обединяват, така че най-накрая да се заемат с опасностите, идващи от Северна Корея. Трябва да бъдем твърди и решителни!\", написа Тръмп в Туитър. Съветът за сигурност на ООН прие в събота разработена от САЩ резолюция, с която бяха наложени нови санкции на Северна Корея.", "date": "2017.08.08", "title": "Тръмп: Трябва да сме твърди и решителни към Северна Корея"}
{"url": "https://www.24chasa.bg/novini/article/6381532", "text": "Половин килограм канабис е открит и иззет от служители на Полицейско управление - Симеоновград в хода на извършена проверка в къща в село Свирково, обитавана от 40-годишен местен жител, съобщиха от пресцентъра на МВР. В хода на претърсването криминалистите открили 4 буркана, натъпкани със суха тревиста маса, реагирала при полевия наркотест на канабис. По случая е образувано досъдебно производство, мъжът е задържан в рамките на 24 часа, уведомена е прокуратурата.", "date": "2017.08.08", "title": "Половин килограм канабис е открит в къща в Хасковско"}
{"url": "https://www.24chasa.bg/novini/article/6381542", "text": "\"Контролните органи в туризма трябва да бъдат с висока професионална квалификация и култура. Министерството на финансите се заблуждава като командирова кадри от различни области от страната, че ще реализират добри и успешни резултати. Те не познават Сектор \"Туризъм\" и се държат в хотела и ресторанта като селски бирници\". Това заяви председателят на Бургаската регионална туристическа камара Иван Иванов, анализирайки ситуацията през пиковия юли спрямо същия период на м.г. \"Няма го българският турист, който спрямо 2016 г. е предпочел дестинации като Гърция, Турция, Италия, Египет, Испания и Франция. Това е така, защото у нас липсва качество на продукта, all inclusive е беден, няма квалифициран персонал, а грубо отношение на охранители и концесионери, недостатъчна нощна тишина\", смята Иван Иванов. В същото време данните за юли показвали бум на френски туристи - те бележат 49 % ръст спрямо м.г., следвани от Швеция с 33 %, Кувейт с 24 %, Чехия с 18 % и Великобритания с 11 %. Швейцария, Люксембург, Украйна, Германия и Скандинавските страни запазват нивото си спрямо 2016 г. В Бургаска област силни позиции заемат пазари като Чехия, Полша, Великобритания. През юли са посрещнати 18 815  повече туристи пристигнали с чартърни полети и автобуси. Спрямо 2016 г. е постигнат един минимален ръст от 4.00%, сочи статистиката. Спад обаче се регистрира на италианския пазар /-34 %/, Беларус /-19,5 %/, Австрия /-14,36 %/, Израел/-12%/ Бележат спадове и пазари като Белгия, Испания, Словакия, Армения, Беларус, Казахстан, Узбекистан, показват анализите на експерти от камарата. \"Генералният проблем на туризма ни са кадрите и ако той не се реши ще има съществен спад на много туристически пазари\", прогнозира Иван Иванов. Той апелира за незабавно създаване на Фонд за привличане на нискотарифни авиокомпании, чрез които предварително да се резервират самолети и чартъри.", "date": "2017.08.08", "title": "Бум на френски туристи през юли по морето"}
{"url": "https://www.24chasa.bg/novini/article/6381563", "text": " 36-годишен, криминално проявен мъж, е причинил смъртта на 88-годишен столичанин и е задържан в 6-то Районно управление „Полиция” – София, съобщиха от пресцентъра на МВР. Снощи около 22.10 часа в полицията бил получен сигнал за възникнал скандал, прераснал в сбиване във Владая. На адреса незабавно пристигнали полицейски екипи, които задържали 36-годишен, който по първоначални данни е нанесъл побой на възрастния мъж. Пострадалият е транспортиран от екип на Бърза помощ в болнично заведение, където малко по-късно починал. Справка в полицейските регистри сочи, че задържаният е с множество криминалистически регистрации. Работата по изясняване на всички факти и обстоятелства около случилото се продължава в рамките на образуваното досъдебно производство, под надзора на прокуратурата", "date": "2017.08.08", "title": "Възрастен мъж почина след сбиване в София, полицията задържа виновника"}
{"url": "https://www.24chasa.bg/novini/article/6381631", "text": "VIVACOM запазва лидерската си позиция на българския телеком пазар, като отчита най-големи общи приходи в размер от 432 млн. лева към края на първата половина на 2017 г., съобщиха от телекома. В сравнение със същия период на миналата година компанията, чийто главен изпълнителен директор е Атанас Добрев, отчита ръст от 2,5 млн. лева. Нарастване имало на приходите както в мобилния, така и във фиксирания сегмент. От мобилни линии те са 247 млн. лева, а и малко над 174 млн. лева от фиксирани. Телекомът запазва стабилни позиции по приходи от мобилни услуги, приключвайки първото полугодие на 2017 г. с увеличен пазарен дял в сравнение с края на 2016 г. - 28,4%. VIVACOM отбелязва ръст и в общия брой абонати на мобилни услуги в сравнение с първото тримесечие на настоящата година, както и спрямо първото полугодие на 2016-а. Клиентите на мобилни услуги в края на юни 2017 г. са 3 135 000, докато през същия период на миналата година са били със 72 000 по-малко. Приходите от абонат в мобилния сегмент остават стабилни, запазвайки тенденцията за растеж при ползването на данни - от 31% от средните приходи на абонат през второто тримесечие на 2016 г. на 35% за същия период на 2017 г. На пазара на фиксиран интернет VIVACOM се утвърждава като лидер, отчитайки постоянна тенденция към увеличаване броя на клиентите - от 444 000 абонати за първото тримесечие на 2017 г. до 452 000 в края на второто тримесечие. За сравнение, в края на същия период на 2016 г. броят на клиентите на фиксиран интернет е 411 000. VIVACOM запазва лидерска позиция и в интерактивната телевизия (IPTV). 44% от общо 426 000 клиенти с платена телевизия са абонати на IPTV. В края на същия период на 2016 г. делът на абонатите на IPTV е 40% от общо 390 000 клиенти. През 2017 г. операторът получи награда въз основа на анализ, проведен от Ookla чрез Speedtest за най-бърза мобилна мрежа в България, постигайки най-високата средна скорост за сваляне. В края на първата половина на 2017 г. телекомът осигурява покритие на 4G мрежата на 94% от населението в страната. Компанията инвестира в развитие на мрежата с фокус върху подобрението не само на покритието, но и на капацитета, устойчивостта и дългосрочната ефективност на вложените средства. Към края на първото полугодие VIVACOM отчита инвестиции в размер на 84 милиона лева. От тях 76% са вложени в развитие на мрежата.", "date": "2017.08.08", "title": "VIVACOM с ръст на приходите, запазва първото място сред операторите"}
{"url": "https://www.24chasa.bg/novini/article/6381619", "text": "Шест месеца „лишаване от свобода“ с изпитателен тригодишен срок и забрана да управлява МПС в продължение на девет месеца е наказанието, което П. Йорданов е приел да изтърпи за извършено от него престъпление по чл. 325, ал.3 вр. ал. 2, вр. ал. 1 от НК. Това съобщиха от пресцентъра на Апелативна прокуратура-София. Той се е признал за виновен и е сключил споразумение с Районна прокуратура – Дупница за това, че около 14.00 ч. на 5 август 2017 г. в град Дупница, при управление на лек автомобил „Фолксваген-голф“ хвърлял стъклени бутилки по движещите се зад него участници в движението и по пътното платно. Подсъдимият не се подчинил на подаден специален и звуков сигнал от полицейски патрулен автомобил, както и на разпореждания на служителите на реда. Извършеното от него деяние било съпроводено със съпротива срещу орган на властта- полицейски служители, изпълняващи задълженията си по опазване на обществения ред. При задържането Йорданов замахвал с брадва към тях и посегнал към нож, закачен на колана му, като псувал и отправял нецензурни думи към полицаите и закани „Точно вас търся“. Четиридесет и осем часа по-късно, разследването на инцидента, проведено под формата на незабавно досъдебно производство, е приключило с одобрено от съда споразумение, което има последиците на влязла в сила присъда.", "date": "2017.08.08", "title": "Условна присъда за мъж, нападнал полицаи с брадва в Дупница"}
{"url": "https://www.24chasa.bg/novini/article/6381633", "text": "Българските власти конфискуваха имущество за 2 074 328 лв. от американец, който има и британско гражданство, но преди е бил постоянно пребиваващ у нас, съобщиха от  .  Мъжът се казва Лий Джеси Куинто и от години е в затвор в САЩ. Осъден е на 20 години лишаване от свобода от Окръжния съд във Флорида за това, че през 2005 г. е продал две унции кокаин на агент под прикритие на ФБР за 680 долара. Престъплението на Куинто е такова и по българския Наказазателен кодекс - по чл. 254а. Куинто имал фирми у нас, чрез които е купувал имоти. Преди години е бил подсъдим в България за пране на пари, но не е осъден. След присъдата в САЩ срещу него започва дело за конфискация по стария Закон за отнемане в полза на държавата на имущество, придобито от престъпна дейност. Тази година Върховният касационен съд не е допуснал до обжалване решението, с което Софийският апелативен съд е уважил иска срещу Куинто на Комисията за отнемане на незаконно придобито имущество (КОНПИ). С решението от американеца се отнемат 5 жилищни имота в центъра на София, автомобил и суми, преминали по банкови сметки.", "date": "2017.08.08", "title": "Конфискуваха имущество за над 2 млн. лв. от американец"}
{"url": "https://www.24chasa.bg/novini/article/6381643", "text": "Трафикант на марихуана за над 570 000 лева е осъден на четири години и шест месеца затвор и 10 000 лева глоба. Това съобщиха от пресцентъра на Апелативна прокуратура-София. Вечерта на 26 януари 2017 г., на ГКПП \"Златарево\", на трасе \"Входящи автомобили\" от Македония за България, митнически служители спрели за проверка товарна композиция – влекач с полуремарке, управляван от Г. М., гражданин на Македония. Било установено, че камионът е празен. Поради съмнения била извършена щателна проверка и в тайник, находящ се под полуремаркето, били открити 70 пакета с вещество, което при извършения полеви тест реагирало на марихуана. Общото количество дрога възлиза на 142 560 грама, със стойност за нуждите на съдопроизводството 570 240 лв. Четиридесетгодишният подсъдим се е признал за виновен за извършеното от него престъпление и е сключил споразумение с прокурор от Окръжна прокуратура – Благоевград, което съдът е одобрил. Определеното на Г. М. наказание е четири години и шест месеца \"лишаване от свобода\" и глоба в размер на 10 000 лева.", "date": "2017.08.08", "title": "4 г. и половина затвор за македонец, хванат на ГКПП Златарево с марихуана за 570 000 лева"}
{"url": "https://www.24chasa.bg/novini/article/6381481", "text": "Земетресение с магнитуд 4,3 по скалата на Рихтер е регистрирано днес в земетръсния район Вранча в Източна Румъния, съобщи Аджерпрес, цитирано от БТА. Трусът е станал в 11.34 часа днес и е бил на дълбочина 150 километра, уточнява Националният институт по геофизика. От началото на август зоната на Вранча беше разтърсена от серия от земетресения, като на 2 август беше регистриран трус с магнитуд 4,9 по скалата на Рихтер.", "date": "2017.08.08", "title": "Земетресение с магнитуд 4,3 по Рихтер е регистрирано във Вранча"}
{"url": "https://www.24chasa.bg/novini/article/6381442", "text": "Задържаха непълнолетна джебчийка от Добрич за грабеж над млада жена на плаж в Балчик. Сигналът за престъплението е подаден в неделя, около 18,45 ч. Жертва на грабежа е била 19-годишна жена от село Сестримо, област Пазарджик. По данни на тъжителката, неизвестен извършител чрез използване на спрей и нанасяне на удари в областта на лицето, е успял да й отнеме дамска чанта с лични вещи, документи и сумата от 600 лева и 100 евро. От проведените незабавни мероприятия на полицията установен извършителят на деянието - 17-годишната Г.К. от град Добрич, криминално проявена.", "date": "2017.08.08", "title": "Задържаха непълнолетна добричлийка за грабеж на плаж"}
{"url": "https://www.24chasa.bg/novini/article/6381437", "text": "Една година „лишаване от свобода“ условно и лишаване от правоуправление на МПС за период от една година е присъдата на монтанския окръжен съд за Б. Маринов, убил на пътя баба в село Доктор Йосифово. В деня на фаталния инцидент на 9 декември 2014 година осемдесетгодишната С.Б. излязла от дома си, теглейки ръчна количка с дърва за огрев, движейки се в посока към центъра на селото. Тя успяла да измине 25-30 м., след което била ударена от преминаващия по това време ТИР. Тирът пътувал от гр. Монтана в посока Видин с влекач „Волво“, с прикачено към него товарно ремарке. Композицията била с тонаж около 35 тона. Към 6 ч. управляваният камионът преминавал през с. Д-р Йосифово, обл. Монтана. Движел се със скорост от 70 км/ч. Било сумрачно, валял мокър сняг, пътното платно било мокро и заснежено. В даден момент шофьорът забелязал на около 20 м. пред себе си, в неговата лента за движение, човешки силует. Той задействал аварийно спирачната система на превозното средство и предприел спасителна маневра, чрез промяна на посоката на движение наляво. Поради малкото разстояние обаче опитът му останал несполучлив и последвал силен удар между товарния автомобил и движещия се по пътното платно пешеходец. Водачът спрял камиона, слязъл и установил, че е блъснал възрастна жена, след което веднага се обадил на телефон за спешни случаи за медицинска помощ. Пострадалата била откарана в монтанската болница, но издъхнала. Причината за смъртта й е остра дихателна и сърдечна недостатъчност, развила се на базата на травматичен шок от тежка множествена травма. Осъденият с действията си нарушил разпоредбите на Закона за движението по пътищата, като се движел с превишена скорост от 70 км/ ч, при съществуващо ограничение от 50 км./ч. В допълнение на това, като водач на МПС, той не се съобразил с усложнена пътна и метеорологична обстановка – тъмнина, липса на улично осветление, мокра и заснежена пътна настилка. Присъдата е влязла в сила.", "date": "2017.08.08", "title": "Условна присъда за шофьор на ТИР, прегазил баба в Монтанско"}
{"url": "https://www.24chasa.bg/novini/article/6381439", "text": "36-годишна жена роди тризнаци – две момченца и едно момиченце. Тя има девет неуспешни инвитро процедури, правени в продължение на 12 години, предаде  Първо на бял свят се появява момченце с тегло 2040 грама, след него момиченце, тежащо 2650 грама и третото бебе е отново момченце с тегло 2880 грама.  Децата са се родили с Цезарово сечение в голяма столична болница.", "date": "2017.08.08", "title": "След девет опита инвитро, жена роди тризнаци"}
{"url": "https://www.24chasa.bg/novini/article/6381093", "text": "За мен не е безразлично, когато трима кметове се правят, че проблема с Калиакра го няма. Това каза министър-председателят Бойко Борисов на среща с всички заинтересовани страни от проекта за интегрирания план на защитените зони в района на Калиакра, предаде „Фокус“.  „Надявам се конструктивно и бързо да намерим решение. В разговора ще моля за краткост във всяко едно изказване, за да може да имаме решение след днешната среща. Предлагам да не се връщаме назад в тази една седмица. Разговарял съм с тримата кметове, общински съвети, представители на различни гилдии. За мен не е безразлично, когато трима кметове, заедно със своите съветници, се направят, че този проблем го няма. Помолих всички страни да се върнем стъпка назад и да проведем днешния разговор. Затова казах, че спираме за един или два дни заповедта, да се съберем и да кажем дали този текст става или не става“, заяви Борисов.  Той подчерта, че Брюксел очаква да консултират текстовете по заповедта, така че да мине възможно най-бързо. „Ние сме осъдени и минимумът, който трябва да се приеме са тези осъдителни точки. Къде бъркам? От едната страна има едни интереси, от другата други. Всички тези хора там са със своя бизнес и поминък. Нещата тръгват още от 2001 г. сигурно. Ще загубим много време и няма да стигнем до никъде, ако се връщаме в миналото“, добави премиерът.  Той обясни, че трябва да се реши какъв да е текстът на заповедта, в противен случай решението е по 20 000 евро на ден. „Стига с тези обиди. Какво ли не чух. Благодаря ви, че сте тук. Планът е дълъг и може много да се говори и да се мисли. От БАН имат и желанието за този диалог“, каза още Бойко Борисов.             ", "date": "2017.08.08", "title": "Бойко Борисов: Трима кметове се правят, че проблема с Калиакра го няма (Видео)"}
{"url": "https://www.24chasa.bg/novini/article/6381085", "text": "Добри показатели по изпълнение на бюджета за първото полугодие отчита изготвеният отчет към 30.06.2017 г. за касовото изпълнение на Бюджет 2017 на Община Велико Търново, съобщиха от местната администрация. Ключов фактор на финансова политика на Община Велико Търново е успешното реализиране на проектите, финансирани със средствата от Европейския съюз за Програмен период 2014-2020, с които предстои да се осъществят мащабни инвестиционни проекти и програми с пряк ефект върху инфраструктурата, предоставяните социални услуги, заетостта, доходите и конкурентоспособността на територията на община Велико Търново. От въведения нов „Данък на таксиметровия превоз на пътници“ до момента са събрани 43 833 лв. В резултат на предприетите мерки просрочените задължения към 30 юни т. г. са намалели с 411 819 лв. спрямо тези към 30.06.2016 г., което представлява намаление с 24 %, казват от финансовата дирекция. Предприети са действия за събиране на просрочените задължения, като се очаква техният размер да бъде допълнително намален през следващият отчетен период. Общата субсидия и други трансфери за държавни дейности за 2017 година са в размер на 31 361 617 лева, което в абсолютна стойност е с 2 559 622 лева повече от тези за 2016 година. Увеличението е в резултат на повишаване на повечето от разходните стандарти, промяна на натурални показатели и разкриването на нови дейности. Целевата субсидия за капиталови разходи през 2017 г. е в размер на 1 498 700 лева или с 143 500 лв. повече от тази през 2016 г. Тенденция през последните години е с Целевия трансфер да се финансира основно техническа инфраструктура. От анализ за изпълнението на приходите, администрирани от Дирекция „Местни данъци и такси“ от 01.01.2017 година до 30.06.2017 година се установява, че са събрани местни данъци и такси в размер на 13 389 924 лв. от общо планираните за 2017 година 17 897 200 лв. Най-много са постъпилите средства от такса битови отпадъци – 4 795 296 лв. или 80 % изпълнение спрямо плана, събраните данък върху недвижимите имоти – 3 977 814 лв. или 80 % изпълнение, данък върху превозните средства – 2 324 130 лв. или 77 % изпълнение. Изпълнението на патентния данък е 119 371лв./ от 2017 г. при патентния данък е включен и данъка за таксиметров превоз на пътници/. От Дирекция „Местни данъци и такси“ през първото полугодие на 2017 г. от Дирекцията са администрирани с 1 144 011 лв. повече приходи в сравнение със същият период на 2016 г. при запазване ставките и данъчната основа при изчисляване на данъците и таксите. Събраните недобори за периода са в размер на 2 129 645 лева. Приходите от общински такси се увеличават с приблизително 9 % или в абсолютна стойност с 489 375 лв. Близо 81 % от местните такси се формират от приходите от такса битови отпадъци. Към 30.06.2017 г. е събрана такава в размер на 4 795 296 лв., а към същата дата на 2016 г. – 4 345 800 лв., наблюдава се увеличение от 449 496 лв. Общия размер на просрочените задължения към 31.12.2016 година на Община Велико Търново е 2 719 574 лв. Към 30.06.2017 г. от тях за изплатени 2 204 540 лв. или 81 % от тях. Общият размер на Просрочените задължения към 30.06.2017 г. на Община Велико Търново е 1 314 137 лв., т.е. в абсолютно изражение просрочените задължения са намалели с 1 405 437 лв. спрямо 31.12.2016 г., което представлява 52 % намаление. Просрочените вземания на Община Велико Търново към 30.06.2017 г. са в размер на 926 817 лв., а тези към 31.12.2016 г. са в размер на 895 648 лв. Тук се наблюдава ръст със 3,5 % или в абсолютен размер 31 169 лв. Политиката, водена от Община Велико Търново, е да не се поемат необезпечени разходи и да се следи разходните ангажименти да не изпадат в просрочие, уточняват финансисти. От направения анализ на отчета за касовото изпълнение на бюджета на Община Велико Търново към 30.06.2017 г. ясно се виждат резултатите от провежданата политика за постигане на по-добра събираемост на местни данъци и такси, за намаляване на просрочените задължения и оптимизиране на разходите. Важен момент при реализирането на проекти през Програмен период 2014-2020 година е да бъде подсигурен собствен финансов ресурс, който да е насочен за покриване на допустимите разходи по новите проекти до постъпването на плащания от Управляващия орган. Стриктното спазване на Закона публичните финанси за многогодишно бюджетно планиране налага на Община Велико Търново придържане към балансирано бюджетно салдо, прогнозируемост на местното управление, информираност на обществеността и подобряване на качеството и обхвата на местните услуги с финансово обезпечени разходи. Община Велико Търново се обръща с апел към всички, които дължат местни данъци и такси, наеми и други плащания за изминал период да направят тези плащания своевременно и доброволно, тъй като процедурата по принудително събиране на дължими плащания ги оскъпява с до 30 %.", "date": "2017.08.08", "title": "С 24% са намалели просрочените\nзадължения към общинската хазна в Търново"}
{"url": "https://www.24chasa.bg/novini/article/6381110", "text": "Индонезия ще размени палмово масло, кафе и чай срещу руски изтребители, за да се възползва от новите международни санкции срещу Русия. Това съобщи днес говорител на властите в Джакарта, предаде Франс прес от индонезийската столица, където в близките часове се очаква да започне срещи с местни държавници руският външен министър Сергей Лавров. Миналата седмица Индонезия подписа с Русия протокол, предвиждащ получаване на 11 руски изтребителя \"Сухой\" срещу стоки от първа необходимост, информира Маролоп Наингголан, пресаташе на индонезийското министерство на търговията, предава БТА. Новите санкции на ЕС и САЩ от началото на месеца срещу Русия са заради предполагаемата й намеса в американските президентски избори и анексията на украинския полуостров Крим през 2014 г. Индонезийският министър на търговията Енгартиасто Лукита обаче изтъкна, че санкциите, принудили Русия да търси нови пазари, може би са добра новина за Индонезия. \"Това е възможност, която не бива да губим от погледа си\", заяви той миналата седмица в Москва. Споразумението, което се очаква да бъде изпълнено от руския държавен концерн \"Ростех\" и индонезийския \"Перусахаан Пердаганган\", може да отвори път и за други двустранни спогодби в енергийната сфера и в авиацията, подчерта Лукита. Стойността на сделките и сроковете не бяха уточнени, посочва АФП.", "date": "2017.08.08", "title": "Индонезия разменя палмово масло, кафе и чай срещу руски изтребители"}
{"url": "https://www.24chasa.bg/novini/article/6381116", "text": "Над 60 са сигналите заради дъждовете, 40 от тях са обработвани до вечерта - работата на екипите в „Драгалевци“ продължава. Това каза пред журналисти кметът на София Йорданка Фандъкова във връзка с щетите от вчерашната буря, предаде „Фокус“.  Фандъкова уточни, че в момента работят екипите на Аварийно-спасителното звено, на Столичния инспекторат и на пожарната. „Доста сериозни щети бяха нанесени в район „Витоша“ и основно в „Драгалевци“, допълни тя. По думите й екипите на район „Витоша“ също работят, a кметът на района е на място. Фандъкова коментира, че за много кратко време е паднал сериозен дъжд, който е свлякъл цели земни маси и наноси. „От това ние не можем да се предпазим. Все пак апелът ми е, когато се изхвърлят отпадъци, да се изхвърлят на определените места“, заяви Фандъкова. Попитана за залетия строителен обект от придошлата река Драгалевска, тя поясни, че по данни на заместник-кмета на „Лозенец“ има щети. „Ще трябва малко време да ги отстранят. Обектът се работи в момента. Очаквам да се преодолеят щетите в рамките на днешния и утрешния ден“, каза Фандъкова. По думите й в момента в район „Лозенец“ се изпълнява корекцията на река Драгалевска, което ще позволи да се изгради отливен канал. Кметът на София поясни, че това ще помогне в такива ситуации част от водата да се оттича. Тя коментира, че е обсъждано на оперативка развитието на ВиК системата, тъй като в пострадалите райони това е сериозен проблем. „Отпадъците са от строителни обекти, включително. Изпълняваме много голям обект по отношение на канализацията. Заедно с бул. „Черни връх“ беше изпълнен и първият етап от канализацията“, каза кметът. Фандъкова допълни, че при възстановяването на асфалта на бул. „Черни връх“, пострадал от вчерашния дъжд, ще се направи допълнително укрепване, така че при следващи инциденти, да не се надигне.", "date": "2017.08.08", "title": "Фандъкова: Над 60 са сигналите заради дъждовете"}
{"url": "https://www.24chasa.bg/novini/article/6381131", "text": "Ако казусът с КТБ се разрови от Съединените щати, а дори и от други държави, това би било само в наш интерес. Няма как да приема за жертва бивш шеф на банка, през чието управление са източени милиарди. За пореден път българският народ беше обран пред очите на целия свят и всички, участвали в \"кражбата на века\", трябва да понесат своите последици. Това заяви пред   държавният глава Росен Плевнелиев. \"Притесненията, че онези, които откраднаха парите могат да се окажат крайно печеливши, остават на дневен ред. В случай, че осъдят държавата, ще спечелят двойно. Банкова криза с подобни мащаби трябваше да бъде разрешена, за да не се стигне до много по-голяма драма в банковия сектор на България. Още в самото начало, когато започнахме да разглеждаме случая обаче, бяхме възпрепятствани, защото не получавахме адекватна информация от българските регулатори, в това число и БНБ\", посочи Плевнелиев.", "date": "2017.08.08", "title": "Плевнелиев: Цветан Василев не е жертва. Нека САЩ се разровят в КТБ"}
{"url": "https://www.24chasa.bg/novini/article/6381126", "text": "Ръководството на Министерство на земеделието, храните и горите призовава всички да бъдат внимателни и да пазят горите от пожари. Изключително високите летни температури създават предпоставки за възникване на инциденти в полските и горски територии, съобщиха от пресцентъра на държавното ведомство. Всяко невнимателно действие като изхвърляне на угарки на тревата или от прозореца на автомобила, палене на огън на открито, оставяне на празни стъклени опаковки от храна и напитки след излет навън, които действат като лупа, както и прехвърчане на искри от двигателя при навлизане на прибираща реколтата техника или автомобили на излет, може да предизвиква запалване, което да прерасне в пожар! Трайно задържалите се екстремално високи температури улесняват неконтролируемото и бързо разгръщане на подобни запалвания на огромни територии, като могат да застрашат живота, здравето и имуществото на много хора и да навлязат в горите и изпепелят целите екосистеми в тях. И през тази година въпреки усилията за превенция на институциите, са регистрирани висок брой пожари, като само за три дни те нараснаха от 251 на 277, а засегнатата площ надмина 17 900 дка, като до петък вечерта беше 14 000 дка. Поразените площи от пожарите, които достигнаха до върховете на дърветата и практически ги унищожиха напълно, през тази година са над 1 700 дка. Преките щети възлизат на близо 400 000 лв., изчисляват от Изпълнителната агенция по горите. С голям интензитет са пожарите в близост до Благоевград, София, Берковица, Бургас. Само последният голям пожар, който горя до бургаското село Изворище обхвана близо 3000 дка, като на 500 от тях той достигна до върховете на дърветата и ги унищожи напълно. Основна причина за възникване на горските пожари, за съжаление, въпреки всички призиви и препоръки, е човешката небрежност. Едва два от всички над 260 пожари са възникнали вследствие мълнии. Всички други са от непредпазливост или безотговорно отношение. Само малко внимание и отговорност от страна на всеки може да предпази гората от огнената стихия! Настоящото ръководство на министерството и на горската система разпореди стриктно спазване на разпоредбите на Закона за горите в частта за отговорността при нарушения, с които се създават условия за възникване на пожари в горски територии. Налагат се глоби при паленето на огън на открито на разстояние по-малко от 100 метра от границите на горските територии, както и за палене на огън в горски територии извън определените зони от държавните горски и ловни стопанства. За физическите лица глобата е от до 500 лева, а предвидената имуществена санкция е до 1000 лв. За юридически лица, при които се установи нарушение, глобата е в двоен размер. При нарушения на разпоредбите за защита на горските територии от пожари и за спазване на пожарна и аварийна безопасност, освен наказанията по чл. 270 от Закона за горите, в случай че деянието се определи за престъпление, отговорност за него може да се търси и по Наказателния кодекс. Той предвижда до 8 години затвор за причинен пожар в гората и до 10 години за инцидент, причинил щети в защитени територии. Паленето на открит огън е възможно единствено на специално обозначените за това места. Обикновено в близост има поток или река. Като дори и на регламентираните за целта места гражданите не трябва да си тръгват, след като са запалили огън, докато не се уверят, че той е напълно изгасен. И стопаните е нужно да внимават със селскостопанската техника в активния летен период. Паленето на стърнища, суха трева и слама в земеделските земи и по слоговете и крайпътните ивици и други площи със суха растителност е забранено. При съмнение за възникване на пожар, веднага трябва да се подаде сигнал на денонощния телефон 112. От началото на годината са приети близо 1200 обаждания.", "date": "2017.08.08", "title": "Налагат глоби от 1000 лева за палене на огън в гората"}
{"url": "https://www.24chasa.bg/novini/article/6381160", "text": "Не съм съгласен с това, че 34% от територията на България трябва да бъде защитена. Това каза вицепремиерът Валери Симеонов на среща с всички заинтересовани страни от проекта за интегрирания план на защитените зони в района на Калиакра, съобщи „Фокус“. „Трябва да се търси този положителен тон, в който да се опитваме да решаваме създадените проблеми. Те са повече от десетилетия. Ако тогава е било подходено с дълбочина към проблемите и анализиране на рисковете, нямаше да се стигне в положението, в което се намираме сега. Средният процент на защитените зони е 18%. Тук сме не по наше желание, тук сме в тежка ситуация и трябва да излезем от един кошмар, който мога да сравня с филма „Птиците“ на Хичкок. Тази среща е нужна“, заяви Симеонов. Според него трябва да се изготвят картите и хората да бъдат запознати на кой къде му се намира нивата. „Трябва да се каже, че тази заповед не ограничава по никакъв начин риболова. На този етап няма ограничение за риболова. Г-н Борисов, преценете сроковете, защото когато приключим тук, трябва да излезем с решения. Тази среща показва, че когато институциите се обединят, можем да намерим най-елегантното решение“, каза още Валери Симеонов.", "date": "2017.08.08", "title": "Валери Симеонов за Калиакра: Кошмар като в „Птиците“ на Хичкок"}
{"url": "https://www.24chasa.bg/novini/article/6381171", "text": "Жена на средна възраст е била изнасилена тази сутрин. Сигнал за тежкото престъпление, което е станало на ул. \"Струга\", е подаден в 6:30 часа, съобщи директорът на варненската полиция ком. Даниел Пашов, предаде  . Жертвата е дала описание на извършителя. Към момента са задържани 10 лица, които се проверяват за съпричастнот към изнасилването. Криминална полиция провежда оперативно-следствени действия.", "date": "2017.08.08", "title": "Изнасилиха жена посред бял ден във Варна, задържаните са 10"}
{"url": "https://www.24chasa.bg/novini/article/6381167", "text": "Актьорът Харуо Накаджима, обличал нееднократно костюма на страховитото филмово чудовище Годзила, е починал на 88-годишна възраст от пневмония, предадоха Ройтерс и Асошиейтед прес, позовавайки се на киностудио \"Тохо\". Накаджима работи като каскадьор в самурайски филми, когато получава предложение да \"изиграе\" прословутото чудовище, сеещо разруха и превърнало се в своеобразен символ на атомната епоха. За да се подготви за \"ролята\", Харуо Накаджима посещава зоопарк и наблюдава движението на слоновете и мечките, предава БТА. Накаджима за първи път \"навлича\" костюма на Годзила, който първоначално е бил с тегло 100 килограма, в оригиналната лента от 1954 г. До 1972 г. актьорът играе чудовището в десетки филми. Въпреки напредналата си възраст Харуо Накаджима доскоро е продължавал да бъде гостуваща звезда на фестивали и събития.", "date": "2017.08.08", "title": "Почина актьорът, носил костюма на оригиналната Годзила (Видео)"}
{"url": "https://www.24chasa.bg/novini/article/6381168", "text": "Заснеха на филм момента, в който взривяват цял град от небостъргачи за 20 секунди в Китай. Град Джънджоу, столицата на китайската провинция Хенан, е изравнен със земята, благодарение на повече от 2,5 тона динамит, пише DailyMail.                                                                                                                                                                                                                                                                                                                         ", "date": "2017.08.08", "title": "Вижте как взривяват цял град от небостъргачи в Китай за 20 секунди (Видео)"}
{"url": "https://www.24chasa.bg/novini/article/6381210", "text": "Към края на месец юли 2017 г. Министерството на регионалното развитие и благоустройството е разплатило общо 235 987 521,60 лв. към „Българска банка за развитие“ АД за общо 232 обновени и въведени в експлоатация многофамилни жилищни сгради по Националната програма за енергийна ефективност. Това става ясно от доклад на министъра на регионалното развитие и благоустройството Николай Нанков до председателя на Народното събрание Димитър Главчев в изпълнение на решение на парламента от месец юни т.г. Разплащанията към ББР стартираха през месец юни на база подписано споразумение между МРРБ и банката. Още през същия месец към ББР са платени общо 9 977 621,74 лв. за 10 въведени в експлоатация сгради. През месец юли към банката са възстановени средствата за 222 изцяло обновени сгради на обща стойност 226 009 899,86 лв. В доклада се прогнозира, че до края на годината към ББР могат да бъдат погасени задължения за общо между 450 млн. лв. и 530 млн. лв., като в тази сума се включват и вече разплатените средства. Изчислението е направено на база процеса по изпълнение на програмата, включително разплащане, анексиране на договорите, приемането на сградите и въвеждането им в екслоатация, издаването на окончателни фактури от строителния надзор и инвеститорския контрол, както и след подписването на окончателния протокол, удостоверяващ, че всички дейности са разплатени от страна на ББР АД към избраните външни изпълнители. В доклада се посочва, че към средата на юли в различен етап на изпълнение са дейностите по 1982 сгради, като 585 от тях са в етап на строителство. Изцяло завършени и въведени в експлоатация към средата на месец юли са 515 многофамилни сгради, като подобрената жилищна инфраструктура е с обща разгърната площ от 2 489 433,92 кв. м. До момента облагодетелствани от подобрената инфраструктура са 62 252 човека, живеещи в обновените 29 915 жилища. Сключените договори за целево финансиране между община, областен управител и ББР АД са общо 2022. Тристранните споразумения се сключват след подписването на договор между община и сдружение на собственици и получаването на всички коректно попълнени документи. До приключването на дейностите по вече одобрените за финансиране 2022 сгради в цялата страна е преустановено приемането на нови заявления.", "date": "2017.08.08", "title": "62 252 души живеят в реновирани жилища по програмата за енергийна ефективност на МРРБ"}
{"url": "https://www.24chasa.bg/novini/article/6381185", "text": "Слухът и страхът работят в България със страшна сила и като ви кажат, че тези от София са подготвили да ви вземат всичко от бостана до лодката, е нормално да се реагира. Това заяви премиерът Бойко Борисов на среща с всички заинтересовани по проекта за плана за управление на защитените зони в Калиакра. Той каза, че е поел заедно с вицепремиера Валери Симеонов медиаторската роля, и че не може да остави заварената ситуация на отделни ведомства, тъй като вижда жандармерия, която стои между хората - \"Всичко друго мога да понеса, такова нещо не понасям.\" В срещата участваха кметовете на Балчик, Шабла и Каварна, представители на неправителствени организации, представители на местните хора и рибния бранш. \"Във всеки град в Гърция има рибна борса, половин България плажува там и всеки ден ползва продукти от морето, същото е и в Хърватия\", поясни Борисов и каза че е повече от естествено хората да питат какво се случва при нас и ще могат ли да развиват бизнеса си. \"А ние пък от друга страна искаме да се бранят делфините, мидите, коралите. Балансът е много труден. Затова са тези срещи, да намерим нормалния тон и баланса - всички сме българи\", заяви премиерът.  Още в петък той казал на министъра на околната среда Нено Димов, че сега най-важното нещо е да се въведе в план това, което е по морето - хем да се пази природата, хем хората да имат поминъка си. Призова присъстващите си да смекчат тона. \"Трудно е да се балансира между интереси и то не на олигарси, а между вашите интереси, вие заставате с имената и бизнеса си\", каза Борисов. Борисов призова всичко, което тревожи хората по плана на управление на зоната, да се изяснява по време на срещата. Той прати експерти на Димов при хората от Крайморска Добруджа и им поръча на място всеки случай, нива по нива, бостан по бостан, ако трябва, да се изяснява и едва, ако не може да се защити интереса на хората, да се търси компенсация, или да се обещетят с други земи, или да им се платят. \"Могат да успея в Брюксел, имам пълната подкрепа. Но когато местните говорят срещу неправителствените организации или обратното, това е идеално за конкуренцията ни\", каза премиерът. Борисов заяви още, че комисарите ще дойдат (и по околната среда, и регионалното развитие), но не и в среда с \"писания, говорене и протести\". Срещата завърши с решения. Заповедта, която издаде министър Нено Димов да остане в сила, докато след консултации с всички заинтересовани страни, бъде изготвена нова заповед. Така ще се избегне риска от санкции и глоби след съдебните решения на ЕК.  Второто решение е да се продължи да се работи усилено на място с плана за управление на зоната, който е създал и най-голям проблем и е изплашил хората. Министър Димов заяви, че са създадени 6 подработни групи, в областта на туризма, строителството, енергетиката, акваторията, които да работят по това какви дейности ще бъдат разрешени и какви не.                ", "date": "2017.08.08", "title": "Борисов: Страхът и слуховете в България работят със страшна сила (Видео)"}
{"url": "https://www.24chasa.bg/novini/article/6381216", "text": "Венецуелските сили за сигурност използват прекомерна сила за потушаване на протестите и извършват произволни арести и други нарушения на човешките права, заяви днес Върховният комисариат на ООН за правата на човека, цитиран от БТА.  Агенцията е разследвала смъртта на 124 души във връзка с демонстрациите срещу правителството на президента Николас Мадуро и е установила, че в 46 от случаите отговорност за смъртта носят силите за сигурност, а в 27 от случаите - проправителствени въоръжени групи. Според комисариата властите във Венецуела са задържали произволно от април 5000 човека, като 1000 души продължават да са в ареста. \"Обезпокоени сме, че обстановката във Венецуела се изостря, а тези нарушения на човешките права показват, че няма признаци на подобрение\", каза говорителката на комисариата Равина Шамдасани. Според базираната в Женева агенция от системата на ООН нарушенията включват \"нахлувания в домовете, изтезания и лошо отношение към задържаните във връзка с протестите\".", "date": "2017.08.08", "title": "ООН: Властите във Венецуела използват прекомерна сила срещу протестиращите"}
{"url": "https://www.24chasa.bg/novini/article/6381215", "text": "САЩ вече усещат ефекта от климатичните промени, като през изминалите четири десетилетия температурите са се повишили съществено, предаде Асошиейтед прес, позовавайки се на \"Ню Йорк таймс\". Изданието разполага с чернова от нов доклад, изготвен от учени от 13 федерални агенции. Според доклада САЩ все по-често страдат от екстремни горещини, докато след 80-те години на миналия век екстремните застудявания са станали по-редки, предава БТА. В доклада се посочва също, че емисиите на парникови газове ще се отразят върху степента на повишаване на глобалните температури - твърдение, което президентът Тръмп и някои членове на кабинета му оспорват. Един от учените, пожелал анонимност, не крие своите и на колегите си опасения, че президентската администрация, която трябва да одобри излизането на доклада, вместо това ще го забрани.", "date": "2017.08.08", "title": "\"Ню Йорк таймс\": САЩ вече усещат\nефектите от климатичните промени"}
{"url": "https://www.24chasa.bg/novini/article/6381217", "text": "Германия опитва да пренасочи към себе си милиарди евро от ЕС, предназначени за ромите в Румъния и България, пише днес британският вестник \"Дейли експрес\", цитиран от БТА. Йоахим Щамп, министър за интеграцията в провинция Северен Рейн-Вестфалия, заявил, че Румъния и България не използват както трябва средствата от Европейския социален фонд, предназначени за ромите. На България, където живеят 750 000 роми или 9,94 процента от населението, са отпуснати 6,5 млрд. лири стерлинги за периода 2014-2020 г., като 4,6 млрд. идват от Европейския социален фонд (ЕСФ). На Румъния са отпуснати 20,7 млрд. лири стелинги, като 14,4 млрд. идват от ЕСФ, за същия период в помощ на нейното ромско население, което надхвърля 1,1 милиона души или над пет процента от общия брой население. Според Йоахим Щамп двете страни отказват да използват парите за ромите, затова тези средства трябва да бъдат пренасочени към Рурска област. Този регион в източната част на провинцията Северен Рейн-Вестфалия е най-голямата градска зона в Германия и третата по големина в ЕС. В двата най-големи градове на тази област - Дортмунд и Дуйсбург, живеят най-много имигранти от Румъния и България, пише \"Дейли експрес\". Щамп е заявил пред германската медийна група ВАЦ: \"Тези средства трябва да бъдат предоставени на градове като Дортмунд и Дуйсбург\". \"Дейли експрес\" цитира Щамп да казва, че в България ромите изобщо не се приемат. \"Те са третирани като пета категория граждани. Образованието на децата не е гарантирано там. България трябва да разбере, че ако продължава да позволява това, проблемът ще се задълбочи\". Британският вестник припомня, че Румъния не е успяла да използва дори една пета от общо 17,8 млрд. лири стерлинги за ромската общност, предвидени в предишната бюджетна рамка за периода 2007-2013 г.", "date": "2017.08.08", "title": "Германия опитва да пренасочи към себе си средства от ЕС за ромите в България"}
{"url": "https://www.24chasa.bg/novini/article/6381226", "text": "В Ямбол са задържани двама мъже, които нападнали служител в игрална зала и отнели 100 лева от оборота на заведението. На ограбения не са нанесени физически увреждания. За това съобщиха от ОД на МВР. На мястото веднага са изпратени полицейски екипи, които установили и арестували извършителите. Единият от тях е криминалнопроявен и многократно осъждан за различни престъпления.", "date": "2017.08.08", "title": "Двама ограбили служител в игрална зала в Ямбол, задържаха ги"}
{"url": "https://www.24chasa.bg/novini/article/6380671", "text": "С промени в Закона за българските документи за самоличност предлагаме увеличаване на срока на задграничните паспорти от 5 на 10 г. Това каза вицепремиерът и министър на външните работи Екатерина Захариева пред  . \"Министерството на външните работи предоставя услугите преди всичко чрез задграничните си представителства. В над 90% от случаите то е посредника за предоставянето на услугата, която се предоставя от други администрации\", уточни тя. \"На второ място, най-голямото облекчение, което ще усетят е възможност за подаване онлайн на заявленията за издаване на български документи, защото повечето от нашите съграждани живеят по-далече от там, където са консулските служби и няма как да открием такива във всеки град, в който има българи. До момента изискването е това заявление да може да става само чрез електронен подпис издаден от България. Има такава административна услуга, но за година и половина са подадени само две заявления по електронен път\", обясни външният министър Захариева. \"Това, което предвиждаме като изменение в закона, който има електронен подпис да може, а който няма да подаде заявлението като прикачи файла и копие от актуалния си документ към него, разбира се при защита на личните данни и да трябва да го получи лично в консулската служба. Ще се ходи само веднъж до консулската служба. Сега съкращаваме и сроковете на този закон. Става 60 дни нормалната услуга, сега е 90, 30 дни става по-бързала услуга. Възможност за получаване на документите с куриери, когато сте го подали лично. Идеята е да съкратим ходенето да бъде само веднъж. Намалихме и таксите, едната със 100% за получаване на свидетелство за съдимост, а другата с 25%, правим анализ и на други такси\", добави тя.", "date": "2017.08.08", "title": "Захариева: Предлагаме срокът на паспортите да се увеличи на 10 години"}
{"url": "https://www.24chasa.bg/novini/article/6380676", "text": "Вината за фалита и плачевното състояние на завод „Полимери“ в Девня не е на семейство Баневи, а на Варненсккия окръжен съд и синдика Иван Балабанов, който го управлява от 2012 г. насам, обясни пред   Евгения Банева. В понеделник премиерът Бойко Борисов обяви, че държавата ще трябва да инвестира 15 млн. лв. в извозването на опасен химикал, съдържащ се в ръждясалите резервоари на завода. Борисов се закани виновниците за ситуацията да бъдат наказани. \"От декември 2012 г. не сме в управление на предприятието. Оттогава то се управлява от синдик Иван Балабанов\", заяви Банева. През същата година предприятието е обявено във фалит и впоследствие не е под контрола на семейството. \"За 4 години от предприятие с активи 200 млн. и договорени инвестиции за над 100 млн. долара от „Полимери“ остана лунен пейзаж\", заяви Банева. По думите й тя и съпруга й са осигурили включването на първокласен китайски инвеститор. Тя обвинява съдебната система за сегашното плачевно състояние на комплекса и ситуацията с опасните отпадъци. По думите й отговорност трябва да се търси на синдика Иван Балабанов и окръжния съдия Цвета Павлова, обявила предприятието във фалит. „Не може за над 10 млн. задължения и договорени инвестиции за стотици милиони да се обяви във фалит предприятие с активи за над 200 млн., смята Банева. Тя съобщи, че в съда не са разгледали и оздравителния план, внесен от семейството.", "date": "2017.08.08", "title": "Евгения Банева: Не ние, а синдик разсипа \"Полимери\""}
{"url": "https://www.24chasa.bg/novini/article/6380673", "text": "СДСМ действа и сключва договори без да има предвид македонските държавни и национални интереси, е заявил на пресконференция в парламента депутатът от ВМРО-ДПМНЕ Илия Димовски, съобщава скопският вестник \"Нова Македония\". Договорът с България е класически пример за липса на отговорност към собствената държава, казал Димовски. Той посочил, че ВМРО-ДПМНЕ не е против договор за добросъседство, но смята, че той трябва да се основава на взаимно уважение, при което двете договорни страни няма да се чувстват ощетени. Димовски подчертал, че договорът с България е чиста противоположност на това и създава чувство сред македонските граждани, че те са ощетени и са губещи от договора. Депутатът посочил, че според член 11 , точка 5 от договора, който премиерите на Македония и България Зоран Заев и Бойко Борисов сключиха, Заев и правителството на СДСМ доброволно се отказват от македонците в България, пише в. \"Нова Македония\", предава БТА. Град Скопие от 24 часа е домакин на два от трите най-популярни и най-богати футболни клубове в света, пише скопският в. \"Вечер\". Звездите на сегашния европейски клубен шампион Реал Мадрид и на английския първодивизионен Манчестър юнайтед ще започнат тази вечер на \"Телеком Арена\" битката за трофея на Суперкупата на Европа, пише \"Вечер\". Вестникът отбелязва, че според анкета, направена от \"Трансфермаркет\", на стадиона в Скопие ще тичат футболни звезди на стойност 1,2 милиарда евро. Оценката е, че Реал Мадрид струва 714,8 милиона евро, докато играчите на Манчестър юнайтед \"тежат\" 558,80 милиона евро. Никога досега на стадиона в Скопие не са играли футболисти с толкова висока финансова стойност, пише \"Вечер\". Изданието съобщава също, че скопската полиция е задържала 41-годишен жител на македонската столица, който препродавал билети за Супер купата. Той се опитал чрез обяви в Интернет да продаде два билета за мача за сумата от 600 евро. Полицията е отнела компютъра и телефона на мъжа като веществени доказателства. Според новите изменения в наказателния закон, приети заради Суперкупата, препродажбата на билети се санкционира и за това е предвидена парична глоба или затвор до една година, пояснява \"Вечер\". /", "date": "2017.08.08", "title": "ВМРО-ДПМНЕ с нови критики към подписания с България договор"}
{"url": "https://www.24chasa.bg/novini/article/6380682", "text": "България не покрива изискванията за отпадане на визите, заяви пред   посланикът на САЩ в България Ерик Рубин.  Той обясни, че ако зависело от него те щели веднага да отпаднат. „Даваме си сметка, че кандидатстването за визи е скъпо, че отнема време и особено за хората, които не живеят в София, това си е голямо предизвикателство, но си имаме закони, които регламентират кога може да падне визовият режим за определена държава. Не искам да ви залъгвам, че можем да променим тези правила”, каза още дипломатът. Той припомни, че най-важният критерий е хората, на които се отказва виза, да са много малко. „Трябва и да се сведат до минимум онези, които остават нелегално в САЩ, след като са взели виза. Не искам да ви подведа с обещание, че визите ще паднат скоро, но аз и хората от посолството полагаме много усилия това да се случи“, подчерта Рубин.", "date": "2017.08.08", "title": "Посланикът на САЩ: България не покрива изискванията за отпадане на визите"}
{"url": "https://www.24chasa.bg/novini/article/6380686", "text": "Мълниезащитата на строежа, където вчера работник беше ударен от мълния и почина, не си е изпълнила функцията, но явно контролът е занижен, защото той изобщо не е трябвало да работи по време на бурята. Това каза в предаването „Тази сутрин“ по  експертът Радослав Калчев. Загиналият мъж е на 40-години. Вчера, когато в столицата започна силна буря, той и негов колега работили на покрива на строяща се сграда. Според свидетели, още преди да започне да вали силно, се чул силен тътен и мъжът бил повален. Медици от близката болница са се опитвали да го реанимират два часа, но безуспешно.", "date": "2017.08.08", "title": "Експерт: При буря не може да има работници на открити строителни площадки"}
{"url": "https://www.24chasa.bg/novini/article/6380692", "text": "Болниците в Сандански и Петрич се сливат. Това стана факт след решение на общинските съвети в двата града. С обединението си лечебните заведения ще могат да покрият редица изисквания и да продължат съществуването си. Не липсват обаче и противници на това решение – според тях фалиралата болница в Петрич ще повлече към дъното и печелившата болница в Сандански, предаде  Заедно със Сандански и Петрич в обединената болница участие ще вземат и общините Кресна и Струмяни. Целта е да се създаде стратегическо лечебно заведение, което да събере достатъчно качествен медицински персонал, с който да предлага добра услуга на пациентите.", "date": "2017.08.08", "title": "Сливат болниците в Сандански и Петрич"}
{"url": "https://www.24chasa.bg/novini/article/6380696", "text": "Косово е третата най-религиозна страна в света след Тайланд и Нигерия, показва проучване, цитирано от вестник Gazeta Express и \"Фокус\".  Съгласно изследване на WIN/Gallup International, проведено сред 66 хил. души от общо 68 държави по света, Тайланд е най-религиозната държава с 98 % граждани, които се самоопределят като религиозни. След азиатската страна се нареждат Нигерия (97 %), Косово, Индия, Гана, Кот д‘Ивоар, Папуа Нова Гвинея (всички с 94 %), Фиджи (92 %), Армения (92 %) и Филипини (90 %). Китай пък е най-малко религиозната държава в света, в която всеки седем от 10 души се определят като атеисти (67 %), а едва девет на сто твърдят, че са религиозни.", "date": "2017.08.08", "title": "Проучване: Косово е сред най-религиозните страни в света"}
{"url": "https://www.24chasa.bg/novini/article/6380747", "text": "Без съмнение трябва да се спази решението на ЕС за защитените зони в „Комплекс Калиакра“, но собствениците на имоти трябва да бъдат компенсирани. Хората в Крайморска Добруджа са съгласни да получат аналогични земи и да бъдат компенсирани. Това заяви пред „Фокус“ Виктор Лучиянов от гражданската инициатива „Да спасим Крайморска Добруджа“. Според него, трябва да се намери най-доброто и справедливо решение за собствениците на земи, рибари и земеделци. „Не виждам никакъв проблем държавата да извършва екологични действия на собствените си терени, защото в момента тя е поела ангажимент от 10-12 години назад, че ще извърши определени екологични дейности, но не върху собствените си терени, а върху тези на реалните собственици, което само по себе си е антиконституционно. Все пак в България частната собственост е неприкосновена и никой няма право, дори държавата, да се разпорежда с чужда частна собственост. Има механизми, които са много елементарни – просто се заменят тези имоти, които попадат в зоните, с други равностойни. Mисля, че всички ще бъдат удовлетворени, а там, където не може да бъде извършена такава замяна, министър-председателят каза, че има достатъчно много пари в еко министерството – тези собственици да бъдат компенсирани. Става въпрос за най-обикновени хора, които притежават наследствени земи“, каза още Виктор Лучиянов.", "date": "2017.08.08", "title": "Собственици около Калиакра съгласни на аналогични земи и компенсации"}
{"url": "https://www.24chasa.bg/novini/article/6380745", "text": "Учени от университета \"Джордж Вашингтон\" в САЩ заключиха, че климатичните промени не са били движеща сила за еволюцията на човека, както смятат много специалисти, съобщи Лента, цитирана от БТА.  По мнението на авторите на изследването, появата на древните хора е станала случайно. Родът Хомо, към който принадлежи съвременният човек, се е появил преди 2,5-2,8 милиона години, когато имало взрив във видообразуването. Смята се, че това станало възможно благодарение на глобални климатични промени. Изчезнали едни хабитати и възникнали други, а това предизвикало появата на нови видове. Американски учени създали модел на еволюционното развитие на живота на Земята без въздействието на външни фактори. Оказало се, че по време на еволюцията случайно може да се стигне до взривове във видообразуването. При това по мащабите си те са сравними с онзи, който довел до появата на човека. Учените са на мнение, че родът Хомо се е появил без въздействието на климатични промени. Авторите на изследването предполагат, че бъдещи проучвания ще допринесат за установяване на причините за появата на определени човешки характеристики, свързани например с по-големия мозък. Резултатите от изследването са публикувани в Paleobiology.", "date": "2017.08.08", "title": "Еволюцията на човека не е била повлияна \nот климатични промени"}
{"url": "https://www.24chasa.bg/novini/article/6380752", "text": "Рекорден ръст на туристите се очаква това лято в Банско. Само за месец юни е отчетен ръст от над 30% спрямо 2016 година. Това каза за „Фокус“ кметът на Общината Георги Икономов. Според него до края на летния сезон се очаква ръст от около 20%, което ще бъде рекорд. Кметът допълни, че фестивалите привличат много туристи, но са важни и за местните жители и бизнеса. „Банско вече се наложи като фестивална столица на България доста отдавна и продължаваме в тази посока, защото се оказа, че действително фестивалите са нещо, което много привлича туристите и пълни града ни с туристи не само от България, а и от цяла Европа. Отделно от това продължаваме да се грижим за историческите и културните паметници, археологическите разкопки. Музеите също се поддържат в много добро състояние, защото особено през лятото са изключително посещавани. Наред с тази инфраструктура и това, което правим с организацията на фестивалите, трябва да отбележим подпомагането на самодейността в общината, така че мисля че културният живот е на доста високо ниво“, коментира кметът на Банско. Георги Икономов каза още, че активният спорт през лятото в общината е свързан с планинско колоездене, планински преходи. „Трябва да се обърне сериозно внимание на хижите, които са в по-лошо състояние. Огромният туристопоток наложи да се затвори достъпът за автомобили до хижа „Вихрен“, уточни Икономов. Той покани всички на „Банско Джаз Фест“, който продължава до 12 август, а в края на месеца и на оперния фестивал в града.", "date": "2017.08.08", "title": "Очакват рекорден брой туристи в Банско това лято"}
{"url": "https://www.24chasa.bg/novini/article/6380750", "text": "Властите в Гърция днес предупреждават за много висок риск от пожари в страната, съобщават гръцките медии, цитирани от   Рискът е от чътвърта степен и важи за областите Атика, към която принадлежи столицата Атина, северната част на Егейско море (островите Лесбос и Хиос) и остров Евбея. Всички компетентни държавни служби и областни управи в тези райони са приведени в състояние на повишена готовност. Гражданската защита препоръчва на гражданите да са особено внимателни и да се въздържат от действия, които биха могли да предизвикат пожари.", "date": "2017.08.08", "title": "Висок риск от пожари на туристически дестинации в Гърция"}
{"url": "https://www.24chasa.bg/novini/article/6378392", "text": "660 млн. лв. са спечелили 27-те банки, работещи в България, за първите 6 месеца на тази година, съобщи миналата седмица централната банка. Това означава, че банковата система отчита печалба от 110 млн. на месец, или по 3 млн. средно на ден. Разбира се, делът на всеки трезор в общата печалба е различен. Основните доходоносни източници обаче са почти идентични. За първото полугодие на тази година обявената печалба е със 113 млн. лв. по-малко от миналата година. Причините са две. Извънредният доход през 2016 г. от картовата организация Visa, който бе 186 млн. лв., и свиването на нетния лихвен доход заради ниските лихви по кредити. За 2017 г. очакванията на финансови експерти са за 1 млрд. лв. печалба, а за догодина тя може да достигне и до 1,1 млрд. лв. До момента, най-високата официално обявена печалба бе регистрирана в последната година преди финансовата криза- 2008 г., когато банковата система отчете 1,39 млрд.лв. От какво традиционно печелят банките? Това означава непрекъснат нов финансов ресурс за трезорите. Последните данни на централната банка, които отчитат юни, показват, че спестяванията на неправителствения сектор са 45,7 млрд. лв. в края на май 2017 г. Те са се увеличили с 5,7% за година При фирмените депозити нарастването е още по-бързо - с почти 10% на годишна база до 19,4 млрд. лв. Едновременно с това увеличение лихвите по депозитите продължават да падат. Средният лихвен процент вече е 0,27% при 0,77% за миналата година. Това се отразява на банковата печалба - финансовият ресурс расте, а лихвеният процент, т.е. цената, която банките плащат на хората и фирмите за него, пада Нещо повече - в момента лихвите са на най-ниските нива от години насам. Такава разлика винаги има и тя е един от основните приходоизточници. Например, в момента една от най-ниските лихви е по ипотечните заеми- малко под 4%, а при потребителските заеми- около 9%. Това означава, че разликата между цената на депозита и цената на кредита за всеки 1000 лева финансов ресурс е от 3,97% до над 7%, в зависимост от вида на заема и на депозита. Около 30% от този марж е доход, ако допуснем, че останалите 70% са разходи по обслужването и покриването на рискове. Тази година обаче лихвеният марж продължава да изтънява и да свива спечеленото Това влияние е по-силно при трезори, които, за да привличат клиенти, вдигат максимално лихвите по депозити и свалят максимално възможно тези по кредити. 3. От такси и комисионни. За всяка услуга всяка банка събира такса или/и комисионна. Това личи и по отчета на трезорите. От април до юни събраното от този приходоизточник е 256,6 млн. лв., а за предишното тримесечие- 231,6 млн. лв. На годишна база събраното също е малко повече: за полугодието общият доход от такси и комисиони е 488 млн. лв.,или с 9,3% повече в сравнение с отчетеното през юни 2016 г. Чистият доход по това перо - т.е. приходи минус разходи, е достигнал 310 млн. лв. за първите четири месеца на годината, което е 6,5% ръст спрямо същия период на 2016 г. 4. От продажба на залози. “Чистенето” на лоши кредити много често е свързано с продажба на залозите по тях. При отпускането на ипотеки например банките оценяват заложения имот на около 75- 80% от реалната му пазарна цена. При продажбата му обаче, те естествено се стремят към 100% от нея. Част от разликата отива за покриване на разходите по преобразуването на просрочените заеми. Останалото е доход за съответната банка. 5. От собствени активи. Активите на банковата система продължават да се увеличават, като в края на юни те са достигнали до 93 млрд. лв. Доходността от тях е различна в зависимост от вида им. 6. От намаляване на разходите за обезценки по лоши заеми. Те се свиват драстично в сравнение с миналата година по това време - с цели 27,6%. От началото на тази година обемът им е 236 млн. лв. срещу 326 млн. лв. за първото полугодие на 2016 г. 7. От свиване на общия размер на необслужваните заеми, което свива и разходите по тях, както и тези за хеджиране на рискове, които носят те. Към края на юни необслужваните заеми са за 9,46 млрд. лв. Обемът им намалява с почти половин милиард лева спрямо предходното тримесечие, когато бяха 9,966 млрд. лв. 8. От финансови активи и пасиви за търгуване. За последния период това перо е най-ниско от години насам- само 46,74 млн. лв. спрямо 131,4 млн. лв. преди година. Става дума за финансови инструменти, като държавни ценни книжа и корпоративни облигации, които банките купуват с цел продажба в бъдещ период. 9. От свиване на административни и други разходи. Средно над 1,25 млрд.лв. за банковата система гълта това перо. Забавянето на темповете в намаляването им идва от тенденцията към дигитализация на трезорите, която поне на първия етап изисква значителен финансов ресурс. От 1 януари догодина поне 10 банки ще предлагат определени услуги, без да събират такси за тях. Това е записано в нов Закон за платежните услуги, който е разработен от финансовото министерство и БНБ. Според проекта безплатно може да бъде откриването и закриването на сметки в банка, внасянето и тегленето на пари на гише или пък с ПОС устройство, както и плащания с карти, вкл. и през интернет. Таксите за останалите услуги могат и да намалеят, тъй като се предвижда централната банка да оповестява на сайта си тарифите на всички банки, за да могат техните клиенти да си избират тази с най-добри цени. Операторите на платежни системи, каквито са банките и финансовите институции, нямат право да отказват откриване на сметки в държави от ЕС, предвижда още проектът. Ще им бъде забранено да изискват чувствителна лична информация и ще съхраняват персонализираните данни така, че да не допуснат злоупотреби с тях. При съмнения за нерегламентиран достъп до сметка те имат право да я блокират веднага и да уведомят собственика. За всеки инцидент, особено ако заплашва сигурността на цялата система, ще се докладва веднага в БНБ. Всички собственици на сметки ще бъдат уведомявани за мерките, които се предприемат за ограничаване на инцидента и на нерегламентиран достъп до финансите им. Информацията за всички движения по всички сметки ще се пази минимум 5 години, пише още в проекта. При платежни спорове, ако наредителят твърди, че той не е искал превод, операторът е този, който трябва да докаже обратното. Ако не успее, възстановява веднага стойността на превода. При загубен или откраднат документ като дебитна карта например обаче банката ще бъде задължена да покрива загуби само до 100 лв. Непотърсен превод да се връща до наредителя не по-късно от 7 дни, предлагат още вносителите. Не повече от 35 работни дни пък се отпускат за отговори по жалби при спорове между клиенти и финансови институции. За по-висока сигурност при плащанията от разстояние операторите задължително ще установяват идентичността на платеца с променливи елементи, които свързват операцията с конкретна сума и получател. В проекта е предложено това да става с нещо, което само ползвателят знае, притежава, или с негова характерна особеност, например цвят на очите. Така ще се ограничат вредите от проникване до сметката при плащания през интернет, мотивират се вносителите.", "date": "2017.08.08", "title": "От какво печелят банките в България"}
{"url": "https://www.24chasa.bg/novini/article/6380758", "text": "Възрастно семейство е било ограбено в дома си, двойката е настанена в болница за наблюдение, съобщиха от Областната дирекция на МВР – Търговище. Около 00.10 часа тази нощ в село Горско Абланово, Община Опака, неизвестен извършител чрез срязване на мрежа против комари, монтирана на прозорец, е проникнал в дома на семейство възрастни хора – 85-годишен мъж и 76-годишна жена. След употреба на сила и заплашване им е отнел сумата от около 8000 лв. Двамата съпрузи са настанени в МБАЛ – Търговище за наблюдение без опасност за живота им. По случая е образувано досъдебно производство по чл. 198 от Наказателния кодекс по описа на Районно управление „Полиция” – Попово. Служители на ОД МВР – Търговище и Попово провеждат активни оперативно-издирвателни действия за установяване на извършителя на престъплението.", "date": "2017.08.08", "title": "Ограбиха и пребиха възрастна двойка в дома им в Търговищко"}
{"url": "https://www.24chasa.bg/novini/article/6380763", "text": "Множеството разрешения за строежи в защитена зона „Калиакра” са причината за наказателната процедура срещу България и решението на Съда на ЕС за санкции срещу нашата страна, заяви пред Би Ти Ви министърът на околната среда Нено Димов, който в края на миналата седмица подписа заповед, която хората в Каварна, Шабла и Балчик разбраха като забрана на всякаква стопанска дейност в земите си. След протести и сблъсъци премиерът Бойко Борисов обяви, че ще се търси вариант, при който интересът на хората да бъде защитен, без да се наложи България да плаща тежки глоби. Министър Димов подчерта, че проблемът е с над 10-годишна давност – териториите на „Натура” са разчертани „с множество грешки” още през 2005-2006 г., от 2008 г. се водят дела срещу нашата страна, Процедурите срещу нашата страна са започнали заради близо 600 проекта, като в крайна сметка сме били осъдени за 6 ветрогенератора и голф игрище.Съдбата им зависи от това държавата да вземе конкретни мерки за регулация на дейностите в защитената зона: „Комисията прие, че ако въведем плана за управление, няма да иска ефективно събаряне... В момента перките и голф игрището и множество други проекти (къщи, разорани терени, къщи за гости) бяха спасени и няма да бъдат събаряни”.", "date": "2017.08.08", "title": "Нено Димов: Няма да събаряме къщи в Добруджа"}
{"url": "https://www.24chasa.bg/novini/article/6380769", "text": "Осем учеици бяха поразени от мълния снощи в Югоизточна Франция, предаде френската телевизия Бе Еф Ем, цитирана от БТА.  Инцидентът станал около 19.00 местно време (20.00 българско) в палатков лагер в община Виен. По данни на местните власти светкавица ударила електрическо табло. Седем тинейджъри били леко ранени, а едно петнайсетгодишно момче - спешно откарано в болница поради спиране на сърцето. Лекари предупредиха, че е в крайно тежко състояние. Шестнайсет ученици от град Декарт на възраст от 13 до 16 години пристигнаха групово в къмпинга вчера сутринта за едноседмичен престой. Родителите им вече са информирани за инцидента и властите се готвят скоро да ги посрещнат на местопроизшествието. Миналата нощ френската национална метеорологична служба обяви оранжево ниво на опасност в 13 департамента от страната заради дъждове и бури.", "date": "2017.08.08", "title": "Осем ученици пострадаха от мълния в Югоизточна Франция"}
{"url": "https://www.24chasa.bg/novini/article/6380780", "text": "Турският президент Реджеп Тайип Ердоган пристига на официално посещение в Сърбия в края на септември, а се очаква делегацията на Турция да бъде от около 150 бизнесмени от различни области, пише в. \"Вечерне новости\" в днешното си издание, съобщи Бета. Според публикацията Ердоган би трябвало да разговаря с президента на Сърбия Александър Вучич за сътрудничеството в областта на текстилната индустрия, приватизацията на сръбските минерални бани, но и за изграждането на газопровода \"Турски поток\", разклонение от който би следвало да премине през Сърбия, предава БТА. Президентите на Сърбия и Турция разговаряха в началото на юли в Истанбул, където Вучич участва в 22-ия Световен петролен конгрес.", "date": "2017.08.08", "title": "Ердоган ще посети Сърбия в края на септември"}
{"url": "https://www.24chasa.bg/novini/article/6378388", "text": "Може би малцина или по-точно почти никой собственик на панелно жилище в България не си дава сметка колко е трудно всъщност да си остъклиш терасата. Не става въпрос за разходите, материалите и разправиите с майстори и съседи. А за това, че ако се спазваха всички изисквания на Закона за устройство на територията и наредбите към него, на човек доскоро можеше да му се наложи да чака и две години, докато му разрешат такова нещо. Защото до края на 2015 г. остъкляването на една обикновена тераса в България се водеше строеж шеста категория и разрешение за него трябваше да се вземе от общината. За да се получи такова разрешение, което по принцип се издава от главния архитект на общината, трябва един наръч документи: нотариален акт, скица на поземления имот, виза за проектиране, становище на комуналните дружества, инвестиционен проект, оценка за съответствие....и т.нат. Всички тези документи пък се основават на други документи, за чието издаване също трябва да се чака. Например дружествата, доставящи ток, вода и парно в съответния имот, като нищо могат да поискат още една дузина доказателства. Кадастралната служба, която издава скица на поземления имот, има свои изисквания. И така стигаме до общо 176 документа, които трябват в момента в България, за да се започне строителство. Слава богу, в края на 2015 г. остъкляването на балконите и ремонтите на апартамента бяха извадени от шестте категории строителство и за тях вече трябва само писмено съгласие от съседите. “Малка” подробност е, че става въпрос само за ремонт, при който не се променя предназначението на имота и не се засягат общи инсталации. Ако правите от апартамента си зъболекарски кабинет или сменяте мястото на кухнята, пак трябва разрешение за строителство. Както каза миналата седмица председателят на Камарата на архитектите в България арх. Борислав Игнатов, у нас един и същ брой документи се изискват за АЕЦ, магистрала, язовир и селска къща на два етажа. Просто в единия случай инвестиционните разходи са доста по-големи и специално за АЕЦ трябват и много документи за експлоатацията на самите съоръжения. Философията на Закона за устройство на територията обаче е сбъркана и с всяка негова следваща поправка проблемите просто се задълбочават. Например, броят на документите сам по себе си не е най-големият проблем. А това, че законът дава прекалено много възможности на администрацията да безчинства. В него има както вратички, през които може да се промушат недобросъвестни предприемачи, така и празноти. Да кажем, проектите по всяка част от строителството – обща, електрическа, водоснабдяване и канализация и какво ли още не, могат да бъдат връщани от общинската администрация за отстраняване на забележки, които са направени от нея. Срокът за отстраняването им е 14-дневен, след което инвеститорът може да ги представи отново за одобрение. Но случайно или не, в закона никъде не пише колко пъти могат да бъдат връщани документите. И се получава така, че общините буквално могат да си играят с инвеститора, откривайки всеки път по нещо, за което да му връщат проектите и да не ги одобряват. Процесът може да се проточи с години. И това е само за да се получи заветното разрешително за строеж. Игнорираме факта, че преди това предприемачът трябва да е купил терен, което също може да трае доста време, да учреди право на строеж върху него, трябва да получи съгласието на живеещите наоколо да строи, трябва да се бори с доставчиците на ток и вода, за да включат неговата сграда в сметките си. Самото разрешително за строеж за жилищни сгради е със срок на годност 10 години. Ако не е почнал да строи през тези 10 години, както често се случваше в разгара на кризата, целият този път трябва да се измине отново. За електронизация на целия този процес у нас изобщо сякаш не е мислено Няма нито една община, която да одобрява поне един документ от начало докрай по електронен път. Ходи се от гише на гише и инстанция на инстанция, разнасят се огромни проекти на хартия в няколко екземпляра, иска се съгласуване след съгласуване. Основният принцип сякаш е, че никой не иска да поеме отговорност за нищо и всяка служба гледа да се снабди с всички възможни подписи и удостоверения. В чужбина вече има електронни системи, с които инвеститорът се поставя в центъра на събитията. Проектите се подават през онлайн портал в информационен облак, а оттам се изпращат известия до съответните органи, за да се прегледа дали отговарят на изискванията. Така се ускоряват и всички срокове в строителството. Борбата срещу незаконното строителство и по принцип срещу всякакви строителни недомислици обаче далеч не е най-големият приоритет на администрацията. Защото въпреки многото съгласувателни процедури контролът е рехав и се ограничава само до самите проекти. Дали строителят ще спази всичко в проекта, е отделен въпрос и там контролът според арх. Игнатов е доста слаб. Според Камарата на архитектите в България в момента Законът за устройство на територията е въвел съветския принцип на мълчаливия отказ. Затова се налагат множество съгласувания, при което отговорността за нарушенията се размива. Вместо това в закона трябва да се въведе модерният метод мълчаливо съгласие. Това означава, че повечето процедури трябва да бъдат на регистрационен, а не на разрешителен режим. Методът означава, че се проверява само съответствието на проектите с устройствения план, а проектантите - архитекти и инженери, си носят отговорност за качеството на проектите. Организацията предлага още да се опише всичко забранено в закона и всичко останало да се счита за разрешено. Така контролът ще е по-лесен и ясен и няма да дава възможност на местните администрации за тълкувания. Камарата на практика е за разделянето на Закона за устройство на територията на две, каквато идея имаше по времето на кабинета “Орешарски” и дори стигна до парламента. Единият закон ще се занимава само с устройственото планиране и градоустройствените проблеми. В него например ще са всички правила за изработване и съгласуване на общински и квартални устройствени планове. Другият закон ще се съсредоточи само върху чисто строителните норми и инвестиционните проекти.", "date": "2017.08.08", "title": "За чиновника няма разлика между АЕЦ и селска къща"}
{"url": "https://www.24chasa.bg/novini/article/6371687", "text": "Пристигат още снимки на санирани блокове от цялата страна, във връзка с  ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.08", "title": "Виж санирания блок на Румяна Соколова от Пазарджик, изпрати снимки, спечели 13 000 лв (видео от дрон)"}
{"url": "https://www.24chasa.bg/novini/article/6380526", "text": "Американският президент Доналд Тръмп е бил информиран по казуса с ексбанкера Цветан Василев и искането му да получи защита по закона „Магнитски”. Това каза пред   посланикът на САЩ Ерик Рубин. „Да, ние сме наясно с този случай! Но това е един правен казус. Затова аз не мога да го коментирам. Като правило не обсъждаме съдебни дела”, заяви Рубин.  „Разговорите по тази тема вървят само по юридически канали”, добави той в отговор дали българските власти са го потърсили по казуса. ", "date": "2017.08.08", "title": "Посланикът на САЩ Ерик Рубин: Тръмп знае за казуса с Цветан Василев"}
{"url": "https://www.24chasa.bg/novini/article/6380529", "text": "Тленните останки на мъж, загинал на 11 септември 2001 г. в Световния търговски център в Ню Йорк, бяха разпознати близо 16 години след атентатите, предаде Асошиейтед прес. Данните за това са на съдебномедицинските органи в Ню Йорк. Името на мъжа не се уточнява по молба на роднините му, предава БТА. Това идентифициране е първото от март 2015 година. Досега са разпознати тленните останки на 1641 жертви. Това означава, че 40 процента от загиналите все още не са идентифицирани. Установяването на самоличността на тленните останки на мъжа е било извършено чрез нови методи за ДНК-анализ.", "date": "2017.08.08", "title": "Разпознаха тленните останки на мъж, загинал в атентата на 11 септември"}
{"url": "https://www.24chasa.bg/novini/article/6380612", "text": "В ГД “Гранична полиция“ е получена информация от „Дунав мост Видин – Калафат“ АД, че от 13.00 до 15.00 часа ще бъде преустановено движението на всички видове превозни средства през ГКПП \"Видин Дунав мост 2\" поради техническа профилактика на мостовото съоръжение. Това съобщиха от ГД “Гранична полиция“.", "date": "2017.08.08", "title": "Спират движението по \"Дунав мост\" 2 от 13 до 15 часа"}
{"url": "https://www.24chasa.bg/novini/article/6380241", "text": "Преди повече от 20 години е отворен първият магазин на Райна Пашова.   се намира в село Брестник на около пет километра от Пловдив. Клиентите могат да купят хранителни стоки, порцеланови, детски играчки. В селото живеят 2000 души, те пазаруват постоянно от магазина. Но има и много гости, които имат вили и къщи наблизо. Всеки ден се зареждат продуктите, които са се изчерпали. Благодарение на това съм се задържала на пазара, старая се във всяко отношение, казва собственичката Райна Пашова. Тя не връща клиент дори и да дойде през нощта, необходимо е само да й се позвъни на звънеца в къщата. - Откакто съм завършила училище, цял живот съм в търговията. Работих с промишлени стоки, имахме първия частен магазин в село Куклене, след това в Брестник. Близо е до къщата, където живеем. На този етап е трудно да имаш собствено място, плащаме наем. Ставали сме в 4 часа сутринта, за да отварим на клиенти. Никого не сме върнали, когато и да е дошъл. - - Това ме влече, винаги съм работила с клиенти, защото обичам хората и общуването с тях. Не ме притеснява, че клиент ще ми се скара или няма да е доволен от нещо, намирам начин да се справя с това. Обичам работата си. - Цялата стока трябва да е прясна. До ден днешен се стараем нищо да не се задържи по рафтовете. Дори да има продукт с изтекъл срок, не го даваме на клиентите. Ако случайно се случи нещо подобно и се наложи да се върне, вземаме го. Клиентът е прав. За щастие стоката почти не се задържа. - Много трудности сме имали. Когато човек има средства, лесно се прави, но като няма, всичко на етапи се прави. - Имаме един служител в магазина от 4-5 години. Работим аз, съпругът ми и децата. - Какво казвате на служителите си, за да ги мотивирате? - Старая се да ги мотивирам. Доволна съм от служителката ни, тя се чувства кто член от семейството. Още в началото я помолих лично да се обръща към мен. Много съм доволна от нея. Ако иска да излезе в отпуск или има ангажимент, за мен няма проблем. Работата не върви, ако няма сплотеност в колектива. В същото време го предаваш на клиентите, те усещат доброто отношение между хората в екипа. - Надявам се да изглежда по този начин. Ако съм искала, щях да отворя друг обект, това е достатъчно. Децата ми сa около мен и всички сме сплотени.", "date": "2017.08.08", "title": "Магазин не връща клиент, независимо по кое време е дошъл"}
{"url": "https://www.24chasa.bg/novini/article/6380623", "text": "Тринайсет партиди със заразени яйца са били доставени през юли от Холандия във Франция на две предприятия за производство на продукти на яйчна основа, съобщи днес говорител на френското министерство на земеделието и храните, цитиран от Франс прес. Министерството е започнало да разследва дали опасните продукти са попаднали в търговската мрежа, предава БТА. Франция е била уведомена в събота вечерта и в неделя от Европейската комисия, че въпросните партиди са били доставени между 11 и 26 юли, уточни министерството в комюнике. По-рано днес Европейската комисия уведоми службите за безопасност на храните на Великобритания, Франция, Швеция и Швейцария като предпазна мярка, че яйца, заразени с инсектицид, може да са влезли на тяхна територия, предаде Асошиейтед прес. През почивните дни Германия и Холандия са известили за случая европейската система за бързо предупреждение за безопасност на храните. Целта е да се сподели информация, така че всички да знаят, че сега проверката зависи от преценката на властите в Швеция, Швейцария, Франция и Великобритания, посочи говорителката Ана-Кайса Итконен. По думите й мярката има изцяло превантивен характер и не означава, че яйца, заразени с инсектицида фипронил, всъщност са били внесени в тези страни. Властите в Белгия и Холандия разследват как инсектицидът е влязъл в досег с кокошките носачки, припомня АП.", "date": "2017.08.08", "title": "13 партиди със заразени яйца са били доставени във Франция от Холандия\nпрез юли"}
{"url": "https://www.24chasa.bg/novini/article/6380621", "text": "Министър-председателят Бойко Борисов организира днес, 8 август, в 11 ч. среща на всички заинтересовани страни – кметове, собственици на имоти, представители на природозащитни организации, на научната общност, на браншови организации и експерти от МОСВ, за да се потърси баланс по проекта за интегрирания план на защитените зони в района на Калиакра.", "date": "2017.08.08", "title": "Борисов организира среща по казуса \"Калиакра\" днес"}
{"url": "https://www.24chasa.bg/novini/article/6380636", "text": "Във федералния съд на Сан Диего бяха повдигнати официални обвинения на Дамасо Лопес Серано, син на лидер на мексиканския наркокартел Синалоа, за опит за незаконен внос и разпространение на наркотици в САЩ, предаде Франс прес. Серано, който се предаде на американските власти преди две седмици, след като премина границата в Южна Калифорния, заяви, че е невинен по обвиненията за внос на хероин, кокаин и метамфетамини. Той се намира в ареста и адвокатът му Майкъл Литман заяви, че не знае къде е затворен клиентът му, защото властите го местят много. Следващото заседание на съда е насрочено за 2 ноември, предава БТА. Серано е син на Дамасо Лопес Нунес, бившата дясна ръка на наркобарона Хоакин \"Ел Чапо\" Гусман. В момента Гусман е затворен в Ню Йорк и се очаква през април догодина да бъде съден за наркотрафик.", "date": "2017.08.08", "title": "Синът на лидер на мексиканския наркокартел Синалоа пледира невинен в САЩ"}
{"url": "https://www.24chasa.bg/novini/article/6380208", "text": "Рано или късно всичко се плаща. За съжаление, или от данъкоплатеца, или от дребните собственици, което в повечето случаи е едно и също. Казусът с осъждането на България заради погубването на хабитати в защитена зона “Калиакра” е точно такъв. Строителният бум през миналото десетилетие напълни този район с хотели, ветрогенераторни паркове и други съоръжения. В повечето случаи те са издигнати върху земи, които са били извадени от горския фонд и на които е променено предназначението, така че върху тях да може да се строи. Ако бъдат съборени, както настоява Европейската комисия, държавата ще трябва да плати на собствениците им стотици милиони евро, защото никой от тези предприемачи не е строил незаконно. Отделно от това, изкупувайки терените на значително по-ниски от пазарните цени, много от тези активи попадат в списъка, за който Брюксел вече осъди държавата да си поиска разликата между платеното и действителните пазарни цени. Сделките са страшно много и могат да се споменат само по-знаковите от тях. Например на рекламния бос Красимир Гергов и банкера Георги Цветански. Той започна да се строи ударно през 2009 г., когато правителството на Сергей Станишев прие стратегия за засилено развитие на голф туризма в България. Но за да се стигне до строителството, предприемачите бяха купили чрез замени няколко терена, които после окрупниха. Една от тези сделки попадна в списъка от 47 заменки, за които Брюксел заплаши България с глоба от 50 млн. евро. Става въпрос за терен до входа на комплекса. От обясненията на Красимир Гергов тогава стана ясно, че той е съгласен да върне на държавата терена, стига да му гарантират, че върху него няма да се строи нищо. Защото той го купил, за да попречи на някого да издигне високи сгради до самия вход на комплекса. В статии, публикувани преди време, Гергов казва, че заменките са направени от него и още тогава е декларирал, че никога няма да построи нищо върху тези земи. Впрочем по онова време - преди България да влезе в ЕС, тези същите земи са имали разрешително за строеж и е било планирано там да се издигне втори Слънчев бряг. Гергов прави голфигрището. В разправиите тогава някак встрани остана фактът, че по принцип голямата част от голф комплекса попада в зона, включена в “Натура 2000”. Това е същата тази защитена зона “Калиакра”. В нея впрочем е и почти цялото землище на близкото село Топола. Звучи невероятно  по какъвто и да е начин. То отдавна се утвърди като едно от най-значимите в света на европейския голф, а Гергов не крие амбициите си да разширява комплекса с нови къщи за гости и хотел. Само до 2012 година в комплекса вече бяха вложени над 100 млн. евро, а наскоро Гергов подписа споразумение със СИБАНК за рефинансиране на заемите за голф комплекса. Друга голяма заменка на имот също в рамките на зона по “Натура 2000” в тази част на страната е “Ол Сийз Пропъртис”. Фирмата взе чрез две сделки с държавата общо 1048 декара между Балчик и Тузла за по 14-15 лв. квадрата, при положение че по това време терените там са стрували многократно повече. През 2008 г. кабинетът “Станишев” на купения окрупнен терен и върху него вече можеше да се строи. Това, че там няма нищо, се дължи на простия факт, че фирмата просто не плати навреме таксата за смяната на предназначението. Но това може да се промени, като се обяви нова процедура. “Ол Сийз Пропъртис” често мени собствениците си. Навремето шефката на ловно стопанство “Балчик” Калинка Тодорова обясняваше, че фирмата е свързана с варненския бизнесмен Рубен Коцев, който бе отвлечен през 2004 г. През 2010 г. партия ГЕРБ организира автобус, който разведе журналисти из много от терените, върху които се строи или само са били купени вследствие на скандалните заменки, извършвани ударно по време на тройната коалиция. При този тур станаха ясни намеренията на друг виден бизнесмен, възползвал се от либералния режим по времето на тройната коалиция – Тодор Батков Неговият проект за жилища в рамките на квартал “Крайморие” в Бургас, осъществяван от името на фирма “Форос Дивелъпмънт”, се роди също вследствие на земяна на земи. Той даде на държавата горски терени в Тетевен и Рибарица и получи земя от горския фонд в Бургас, върху част от която действително имаше гори. Тогава от фирмата на Батков твърдяха, че дърветата няма да бъдат изсичани, защото ще се използват за нещо като парк край жилищните здания. Жилищен комплекс там няма, защото голяма част от терените по-късно бяха продадени на естонската фирма “Вапорт”, вече по 200 лева на квадратен метър, и проектът “Крайморие” лека-полека бе забравен. С проекта на Батков и неговите заменки обаче по-късно се случи нещо странно. В продължение на няколко години България водеше спорове с Европейската комисия кои от предприемачите, възползвали се от заменки, да накаже и кои – не. Накрая се стигна до компромиса само най-големите да заплатят разликата между пазарната цена и тази, която са платили на държавата навремето. Критерият беше разликата да е над три пъти и освен това със заменените терени да е била извършвана стопанска дейност. За останалите бе сметнато, че са получили допустима държавна помощ. През 2015 г. земеделското министерство излезе със списък на фирмите, които трябва да доплатят разликата. Заменката на “Форос Дивелъпмънт” въпреки че отговаряше на критериите, защото разликата между пазарната и действителната цена бе над три пъти. В него не фигурираха и заменките за проекти, на които Тодор Батков се водеше само консултант. В списъка бяха останали други от знаковите заменки. Например тази на “Литекс Комерс” на Гриша Ганчев, който се сдоби през 2008 г. с гори в Смолянско срещу 2 лева на квадратен метър. След това той учреди ипотека върху тях на стойност 200 лева на квадратен метър. “Ел Ем Импекс” на енергийния бос Христо Ковачки също е в списъка на предприемачите, които трябва да доплатят разликата в цените. Не че някой от тях нещо е платил до момента. Тъй като едва през 2016 г. земеделското министерство обяви търг за намиране на консултант и оценител, който да направи нови изчисления за получената разлика, която трябва да влезе в хазната. Търгът се провали първия път и в момента се организира втори. Освен това за плащането земеделското министерство трябва да издаде акт, който предприемачът може да обжалва. Или излиза, че сагата може да продължи още няколко години. Според юристи законът, който забранява всякакви дейности в Калиакра, е лобистки и е платен, за да бъде спрян туризмът ни. Лобистите били регистрирани официално в списъци на Брюксел и работели за интересите на чужди държави. По същия начин искали да спрат развитието и на Добруджа - житницата на България. Европейското законодателство в областта на “Натура 2000” не забранява икономически дейности, включително земеделие. Това е заявила в телефонен разговор с Бойко Борисов еврокомисарката по околна среда, морско дело и рибарство Кармену Вела. Двамата са разговаряли за казуса “Калиакра” и ще търсят варианти как решението на Европейския съд да бъде приложено, така че да не бъдат ощетени засегнатите от него българи в крайморска Добруджа. Борисов запознал комисар Вела със ситуацията след издаването на заповедта на министър Нено Димов. Двамата се обединиха около позицията, че решението на Съда на Европейския съюз трябва да се изпълни. Било посочено, че българските власти трябва да идентифицират подходящите мерки и начини, с които това да стане. Европейската комисия и българското правителство са в добър диалог по темата и полагат усилия за намиране на оптималния компромис за защита и на природата, и на интересите на хората в този край на България, заявили двамата. Комисар Вела приветства усилията на министър-председателя да събере всички заинтересовани страни по случая в търсене на решение. Той също така отбеляза доброто сътрудничество и усилията на министър Димов. Борисов поканил Кармену Вела заедно с еврокомисаря по регионална политика Корина Крецу да посетят България и на място да се запознаят с мерките, които са взети за опазване на защитените територии. Въпросът със защитена зона “Комплекс Калиакра” ще бъде решен с компенсации или с възмездяване със земи, тъй като става въпрос за неголеми територии, съобщи вицепремиерът Валери Симеонов по Нова тв. “Става въпрос за тясна ивица покрай самия бряг. В момента по-голямата част от тази ивица е от пустеещи земи. Там има и два ветропарка и едно голф игрище. Не става въпрос за големи територии и за ощетяване на голям брой хора”, уточни вицепремиерът. Според него донякъде била фалшива новината, че хората в Черноморска Добруджа няма да могат да използват земите си за земеделие. По думите му голяма част от протестиращите са манипулирани поради липса на информация. Територията, която е защитена, е била очертана “буквално с флумастер” от природозащитници преди години, каза Симеонов. Той самият е изискал карта, която показва кои са защитените територии. Ако няма заповед за забрана на строителството и на различни видове дейности, това носи всеки ден глоба на България от 22 000 евро, обясни Симеонов. Земите на “Калиакра”, предложени за “Натура” още през 2004 г., били по онова време напълно пустеещи. Всички промени, голф игрища и ветропаркове са направени по-късно. Според Симеонов риболовът не е забранен, а само траленето. Рибарите могат да продължат да работят, всички, които имат лодки, могат да излязат в морето. Апелирам протестиращите да дойдат на срещата с правителството във вторник, каза Симеонов. Тя се свиква по решение на премиерът Бойко Борисов. На нея ще се търси решаване на проблемите около защитена зона.  Европейското законодателство в областта на “Натура 2000” не забранява икономически дейности, включително земеделие. Това е заявила в телефонен разговор с Бойко Борисов еврокомисарката по околна среда, морско дело и рибарство Кармену Вела. Двамата са разговаряли за казуса “Калиакра” и ще търсят варианти как решението на Европейския съд да бъде приложено, така че да не бъдат ощетени засегнатите от него българи в крайморска Добруджа. Борисов запознал комисар Вела със ситуацията след издаването на заповедта на министър Нено Димов. Двамата се обединиха около позицията, че решението на Съда на Европейския съюз трябва да се изпълни. Било посочено, че българските власти трябва да идентифицират подходящите мерки и начини, с които това да стане. Европейската комисия и българското правителство са в добър диалог по темата и полагат усилия за намиране на оптималния компромис за защита и на природата, и на интересите на хората в този край на България, заявили двамата. Комисар Вела приветства усилията на министър-председателя да събере всички заинтересовани страни по случая в търсене на решение. Той също така отбеляза доброто сътрудничество и усилията на министър Димов. Борисов поканил Кармену Вела заедно с еврокомисаря по регионална политика Корина Крецу да посетят България и на място да се запознаят с мерките, които са взети за опазване на защитените територии. Въпросът със защитена зона “Комплекс Калиакра” ще бъде решен с компенсации или с възмездяване със земи, тъй като става въпрос за неголеми територии, съобщи вицепремиерът Валери Симеонов по Нова тв. “Става въпрос за тясна ивица покрай самия бряг. В момента по-голямата част от тази ивица е от пустеещи земи. Там има и два ветропарка и едно голф игрище. Не става въпрос за големи територии и за ощетяване на голям брой хора”, уточни вицепремиерът. Според него донякъде била фалшива новината, че хората в Черноморска Добруджа няма да могат да използват земите си за земеделие. По думите му голяма част от протестиращите са манипулирани поради липса на информация. Територията, която е защитена, е била очертана “буквално с флумастер” от природозащитници преди години, каза Симеонов. Той самият е изискал карта, която показва кои са защитените територии. Ако няма заповед за забрана на строителството и на различни видове дейности, това носи всеки ден глоба на България от 22 000 евро, обясни Симеонов. Земите на “Калиакра”, предложени за “Натура” още през 2004 г., били по онова време напълно пустеещи. Всички промени, голф игрища и ветропаркове са направени по-късно. Според Симеонов риболовът не е забранен, а само траленето. Рибарите могат да продължат да работят, всички, които имат лодки, могат да излязат в морето. Апелирам протестиращите да дойдат на срещата с правителството във вторник, каза Симеонов. Тя се свиква по решение на премиерът Бойко Борисов. На нея ще се търси решаване на проблемите около защитена зона. Върховна административна прокуратура (ВАП) е образувала преписка по публикации в средствата за масово осведомяване и предприела проверка за законност във връзка с издадена заповед на министъра на околната среда и водите Нено Димов, съобщиха от прокуратурата. При първоначалното проучване е установено, че територирята е включена в списъка на проекто-защитените зони с решение на МС от 2 март 2007 г. От прокуратурата изпратили разпореждане до министъра на околната среда и водите за представяне на копия от административната преписка по издаване на посочената заповед и от документацията за защитена зона “Комплекс Калиакра” в т. ч. и относно начина на създаването на карта и координатен регистър на границата на защитената зона. Предстои вземане на решение след проучване на съответните данни.", "date": "2017.08.08", "title": "Скандалните заменки - част опростени,\nза друга още не е доплатена разликата в цените"}
{"url": "https://www.24chasa.bg/novini/article/6380642", "text": "Трима души са с опасност за живота, а 20 са били ранени в 17 тежки катастрофи, станали през изминалото денонощие. Това съобщиха от МВР. В столицата са били регистрирани 143 леки пътнотранспортни произшествия и две тежки. Общо са били ранени двама души.                                                                                                                                                                                                                                                                                                                       ", "date": "2017.08.08", "title": "Трима са с опасност за живота, а 20 са ранените при катастрофи за денонощие"}
{"url": "https://www.24chasa.bg/novini/article/6380796", "text": "На бул.“Александър Малинов“ при магазин ХИТ движението се извършва по старото трасе временно. Причината е отстраняване на боеприпас, съобщиха от Столична община.  Служителите на Специализирания отряд за борба с тероризма са извършили първоначален оглед в района на ж.к. \"Младост 3\". Спецчастите са иззели боеприпаса. Експерти ще установяват неговият вид и произход. Това съобщиха от пресцентъра на МВР. ", "date": "2017.08.08", "title": "Откриха граната пред хипермаркет в София (Обновена)"}
{"url": "https://www.24chasa.bg/novini/article/6380788", "text": "24-годишен мъж е бил нает от телефонни измамници като куриер на документи, съобщиха от Областната дирекция на МВР – Шумен. Вчера около 18:00 часа в Районно управление „Полиция” – Шумен се е явил 24-годишен мъж от град Шумен, който е заявил, че е бил нает за куриер на документи. Малко преди това е бил пратен на адрес в града, където през прозорец са му били хвърлени лична и дебитна карта и сумата от 1 290 лева. В хода на проведените първоначални мероприятия е изяснено, че парите и картите са хвърлени от 75-годишен мъж, който е бил въведен в заблуждение, че се провежда операция за задържане на измамници. Образувано е досъдебно производство. Работата по случая продължава.", "date": "2017.08.08", "title": "Шуменец бил нает от телефонни измамници като куриер без да знае"}
{"url": "https://www.24chasa.bg/novini/article/6380807", "text": "Държавният глава Румен Радев върна за ново обсъждане в Народното събрание разпоредбите от закона, с които се премахва втората съдебна инстанция при обжалване на административни актове във връзка с околната среда и биологичното разнообразие. Това съобщиха от президентския пресцентър. Според президента, за да изпълни конституционното си задължение за осигуряване опазването на околната среда, държавата трябва да създава не само регулации за съхраняването и възпроизводството на околната среда, но и за ефективен контрол за тяхното прилагане. Такъв контрол се осъществява от административните съдилища, чиято правозащитна функция се реализира на две инстанции. Премахването на втората инстанция намалява интензитета на защитата, необходима за гарантиране на околната среда като конституционно призната ценност. Отпадането на втората съдебна инстанция е мотивирано със съкращаване на времето за реализирането на обекти с национално стратегическо значение. Екологичното законодателство е превантивно насочено – да не настъпят непоправими екологични последици, гаранция за което е и съществуващото двуинстанционно съдебно производство. Президентът Радев е уверен, че Народното събрание ще намери добрия баланс между приоритетното и своевременно изграждане на значими стратегически обекти и контрола за спазване на законността.", "date": "2017.08.08", "title": "Президентът наложи вето върху промените в Закона за опазване на околната среда"}
{"url": "https://www.24chasa.bg/novini/article/6380855", "text": "На 7-ми август в РУ Монтана 81-годишна жителка на областния град е съобщила, че на 03.08.2017 г. около 15,00 ч. след предварителна уговорка по телефона от терасата на дома си е хвърлила сумата от 3 000 лв, поставени в полиетиленов плик. Жената е заявила, че сумата е поискана от мъж, представил се като инспектор Иванов от полицията, който поискал от нея да съдейства за залавянето на телефонни измамници. По случая е образувано досъдебно производство срещу неизвестен извършител. Същият ден в РУ Монтана 67-годишна жена от областния град заявила, че същия ден около 12,00 ч. след предварителна уговорка по телефона е оставила до контейнери за битови отпадъци в района на Руския пазар в гр. Монтана сумата от 25 000 лв, поставени в полиетиленов плик. Сумата отново била поискана от мъж, представил се като инспектор Иванов от полицията, който поискал съдействие за залавянето на телефонни измамници. Образувано е досъдебно производство срещу неизвестен извършител.", "date": "2017.08.08", "title": "Две жени дадоха 28 000 лева на ало измамници в Монтана"}
{"url": "https://www.24chasa.bg/novini/article/6380955", "text": "Смятаните за далечни братовчеди на съвременния човек неандерталци и денисовци са се отделили едни от други преди около 744 000 години, т.е. много по-рано, отколкото се смяташе досега, сочат резултатите от изследване, цитирани от Франс прес. То хвърля нова светлина върху еволюцията на тези популации и съвременния човек. След като се отделили от денисовците, неандерталците били свързани с демографски растеж и наброявали десетки хиляди индивиди, поясниха учените. Досега се смяташе, че популацията на неандерталците вероятно не е надвишавала 1000 души. Тази преценка бе базирана отчасти върху това, че неандерталската ДНК включва мутации, открити в малки групи, които се отличават с ограничено генетично многообразие. На много места обаче бяха открити генетично различни останки от неандерталци, предава БТА. Това подкрепя резултатите от настоящото изследване, които навеждат на мисълта, че неандерталците вероятно са сформирали малки изолирани групи. По този начин се обясняват характерните за малка популация генетични мутации. Всъщност глобално погледнато, неандерталците са били по-многобройни. \"Смятаме, че е имало географски изолирани малки групи, които от време на време поддържали контакти помежду си\", заяви един от ръководителите на изследването Райън Болендър от онкологичния център \"Андерсън\" към Тексаския университет в Хюстън. \"Съществува богата колекция от фосили от неандерталци, които са оставили следи на много места - допълни експертът по антропология Алън Роджърс от университета на Юта. - Трудно е да си представим, че това е възможно, ако популацията им не е надхвърляла 1000 души. Преценките ни са, че е имало по-голяма популация от неандерталци, които са допринесли за генетичното наследство на съвременния човек.\" Получените резултати потвърждават тези от предишни изследвания, които показаха, че около 2 процента от генома на днешните евроазиатци са съставени от гени от неандерталци. Настоящото изследване разкри също, че неандерталци и денисовци поделяли уникална генетична мутация преди отделянето си едни от други. Това позволило да се датира въпросното отделяне. За целите на изследването бил използван статистически метод, който дава възможност да се направи реконструкция на еволюцията на отделни групи - днешни африканци и евроазиатци, неандерталци и денисовци, въз основа на честотата на поделени генетични особености. Така може да се установи кога тези групи са се отделили едни от други. \"Фактът, че неандерталците са се отделили по-рано от денисовците, навежда също на мисълта, че Хомо хайделбергенсис е сред първите неандерталци\", отбеляза Роджърс. Хомо хайделбергенсис живял в Европа около 650 000-300 000 години преди Христа. Неандерталците са изчезнали от лицето на Земята преди 38 000 години. Резултатите от изследването са публикувани в Proceedings of the National Academy of Sciences.", "date": "2017.08.08", "title": "Неандерталците се отделили от денисовците по-рано, отколкото се смяташе досега"}
{"url": "https://www.24chasa.bg/novini/article/6380997", "text": "Силно земетресение разтърси днес гръцкия остров Кос и близкото турско крайбрежие, съобщиха световните агенции и местни медии, цитирани от БТА.   Според повечето източници земетресението е било с магнитуд 5,1 по Рихтер. То е станало в 10.42 ч. днес, съобщава гръцкото издание \"Нафтемборики\". Епицентърът на труса е локализиран на 38 километра североизточно от острова на дълбочина 10 километра. Представител на гръцкия институт по геодинамика е казал пред гръцката агенция АНА-МПА, че това е най-силният очакван вторичен трус след земетресението през юли, който според тях идва от същия сеизмичен район. Трусът е бил предшестван от регистрирано призори земетресение с магнитуд 4,3 по Рихтер. Сеизмологичната обсерватория Кандилли в Истанбул също изчислява магнитуда на земетресението на 5,1 по Рихтер. Частната телевизия НТВ посочва, че то е предизвикала силна паника сред населението в района на Бодрум. Според цитираните от нея данни трусът е бил на дълбочина 1,6 километра. Според геоложкия институт на САЩ земетресението е било с магнитуд от 5,3 по Рихтер, предаде Ройтерс.       ", "date": "2017.08.08", "title": "Ново силно земетресение разтърси Турция и Гърция"}
{"url": "https://www.24chasa.bg/novini/article/6380990", "text": "По предварителни данни на Националния статистически институт през юни индексът на продукцията в сектор \"Строителство\", изчислен въз основа на сезонни данни, е с 0.2 на сто над равнището от предходния месец. Календарните данни показват увеличение от 7.9 на сто на строителната продукция през юни 2017 г. в сравнение със същия месец на 2016 година. През юни индексът на произведената строителна продукция, изчислен от сезонни данни, е над равнището от предходния месец, като продукцията от сградното строителство се увеличава с 1.3 на сто, докато от гражданското/инженерното строителство намалява с 1.1 на сто, предава БТА. На годишна база увеличението на строителната продукция през юни, изчислено от календарните данни, се определя от положителния темп както при сградното строителство, където увеличението е с 15 на сто, така и при гражданското/инженерното строителство - с 0.2 на сто.", "date": "2017.08.08", "title": "7.9 на сто ръст в строителството спрямо миналата година"}
{"url": "https://www.24chasa.bg/novini/article/6381016", "text": "По предварителни данни на Националния статистически институт броят на въведените в експлоатация жилищни сгради през второто тримесечие на 2017 г. е 585, а новопостроените жилища в тях са 2576. Спрямо второто тримесечие на 2016 г. сградите са с 66 повече, или с 12.7 на сто, а жилищата в тях се увеличават с 323, или с 14.3 на сто. От въведените в експлоатация новопостроени жилищни сгради през второто тримесечие на 2017 г. със стоманобетонна конструкция са 74.5 на сто, с тухлена - 24.3 на сто, с друга - 0.7 на сто, и с панелна - 0.5 на сто. Най-голям е относителният дял на новопостроените къщи (69.4 на сто), следвани от жилищните кооперации (17.5 на сто). В сравнение с второто тримесечие на 2016 г. броят на новопостроените къщи, жилищни кооперации и вили се увеличава, докато броят на новопостроените сгради от смесен тип намалява, предава БТА. Най-много жилищни сгради са въведени в експлоатация в областите Варна - 102 сгради с 822 жилища в тях, Бургас - 101 сгради с 919 жилища, и София - 67 сгради с 68 жилища. Най-висок е делът на новопостроените жилища с две стаи (42.5 на сто), следват тези с три стаи (28.3 на сто), а най-нисък е делът на жилищата с пет стаи - 3.3 на сто. Общата полезна площ на всички новопостроени жилища през второто тримесечие на 2017 г. е 211.9 хил. кв. м, или с 11.4 на сто повече в сравнение със същото тримесечие на 2016 г., а жилищната площ се увеличава с 10.2 на сто и достига 137.3 хил. кв. метра. Средната полезна площ на едно новопостроено жилище намалява от 84.5 кв. м през второто тримесечие на 2016 г. на 82.3 кв. м през същото тримесечие на 2017 година. Най-голяма средна полезна площ на едно новопостроено жилище е регистрирана в областите Стара Загора - 167.8 кв. м, и Силистра - 147.7 кв. м, а най-малка - в областите Варна - 67.5 кв. м, и Бургас - 68.4 кв. метра.", "date": "2017.08.08", "title": "Броят на въведените в експлоатация жилищни сгради се увеличава с 12.7 на сто\nпрез второто тримесечие"}
{"url": "https://www.24chasa.bg/novini/article/6381041", "text": "Искаме да намерим отговорно и балансирано решение по проекта за интегрирания план на защитените зони в района на Калиакра, потвърдиха днес в МС премиерът Бойко Борисов и министърът на околната среда и водите Нено Димов на работна среща по проекта за интегрирания план на защитените зони в района на Калиакра.  Ще търсим пресечната точка на всички заинтересовани страни и ще се стремим да съхраняваме природата по европейски начин, каза Нено Димов. Планът за управление на защитената територия не се изработва в МОСВ - той ще се направи, като се отчетат максимално повече гледни точки. Искаме да направим нещо трайно работещо, а не хората да спорят с години по него, добави министърът, цитиран от БТА.  Вчера премиерът Бойко Борисов обсъди проблема \"Калиакра\" с еврокомисаря по околна среда, морско дело и рибарство Кармену Вела. Министър Нено Димов съобщи, че също е разговарял с него. Информирах комисаря, че ще търсим ефективни работещи решения, минавайки през всички гледни точки, каза той. Отмяната на тази заповед носи след себе си риск за реални санкции от страна на на ЕС и могат да костват стотици милиони на държавата, посочи министърът на екологията. Проблемът на Калиакра не е в Брюксел, не и в \"Натура 2000\", а в начина, по който са определяни границите на земите, каза Димов. Следващата ми заповед за защитената зона ще бъде съобразена с точното решение на Европейския съд. Не можем да направим за две седмици план за управление и ще търсим начин да удължим този срок с анекс, одобрен от Брюксел, каза Димов.", "date": "2017.08.08", "title": "Нено Димов: Търсим пресечната точка на заинтересованите страни по случая \"Калиакра\""}
{"url": "https://www.24chasa.bg/novini/article/6381066", "text": "Френският тийнейджър, който се опита в събота да нападне войници, охраняващи Айфеловата кула, е бил върнат в психиатрична болница, предаде Асошиейтед прес. Парижката прокуратура съобщи, че 19-годишният младеж е бил подложен на психиатрична експертиза, която установила, че е невменяем и не може да носи отговорност за постъпките си. Той е бил освободен от ареста и върнат в болницата, откъдето е бил изписан непосредствено преди нападението, предава БТА. Прокуратурата съобщи също, че магистрати по дела за контратероризъм са започнали днес ново разследване за атаката, което да позволи второ мнение за вменяемостта на извършителя. Никой не пострада при инцидента. Заподозреният каза пред полицията, че бил в контакт с член на групировката \"Ислямска държава\", който го накарал да извърши нападението срещу охраната.", "date": "2017.08.08", "title": "Нападателят от Айфеловата кула е върнат в психиатрична болница"}
{"url": "https://www.24chasa.bg/novini/article/6381091", "text": "България е страната в ЕС, в която се наблюдава най-голяма разлика в заетостта между гъсто населените и слабо населените места. Данните на Евростат от ежегодното изследване EU-SILC показват, че през 2016 г. е заето 57,4 на сто от населението в българските села и 73,7 на сто от това в градовете. Тази разлика от над 16 пункта е на практика без аналог в ЕС, като причината за нея е най-вече ниската заетост в селата, предава БТА. В същото време сравнението със средните данни за ЕС в периода 2007-2016 г. показва, че с изключение на кратък период между 2011 и 2012 г. заетостта в гъсто населените места у нас е по-висока от средната за ЕС. Именно там се вижда и най-ясно възстановяването на трудовия пазар, като предкризисните нива на заетостта са почти достигнати. Заетостта в българските градове е по-висока от тази в страни като Франция, Италия, Австрия, Испания и Полша. В селата подобрение на ситуацията се вижда едва през последните две години, но разликата с рекордната заетост от 2008 г. остава близо 10 процентни пункта.", "date": "2017.08.08", "title": "България с най-голяма разлика в заетостта между гъсто и слабо населените места в ЕС"}
{"url": "https://www.24chasa.bg/novini/article/6381238", "text": "Опит за кражба от банкомат е предотвратен в Перник от служители на полицията и частна охранителна фирма, съобщи ОД на МВР. Сигналът е подаден тази нощ на тел. 112. Частни гардове съобщили, че неизвестни направили опит да разбият и ограбят банкомат на банка в пернишкия кв. \"Изток\". Била разбита входната врата на помещението, водещо към машината за пари, но устройството останало непокътнато, предава БТА. По първоначални данни извършителите били с автомобил и след неуспеха избягали. Образувано е досъдебно производство.", "date": "2017.08.08", "title": "Предотвратиха опит за кражба от банкомат\nв Перник"}
{"url": "https://www.24chasa.bg/novini/article/6381348", "text": "Продължават дейностите по установяване на извършителя на сексуалното посегателство спрямо жена във Варна. Това съобщи на пресконференция директорът на Областната дирекция на МВР – Варна ст. комисар Даниел Пашов, предаде „Фокус“ – Варна.  Сигнал за инцидента е постъпил в 6.30 часа тази сутрин. „Става въпрос за изнасилване. На ул. „Струга“ жена на средна възраст е била обект на престъпното посегателство. В момента служители от криминална полиция, районните управления, Областната дирекция и охранителна полиция провеждат оперативно – издирвателни мероприятия за установяване на евентуалния извършител на престъплението. Провеждат се и процесуално-следствени действия на място“, заяви комисар Пашов. Жената е дала описание на извършителя. Вече има задържани 10 лица, които се проверяват за съпричастност. Мероприятията ще продължат до установяване на извършителя.", "date": "2017.08.08", "title": "Изнасилената във Варна дала описание на извършителя"}
{"url": "https://www.24chasa.bg/novini/article/6381359", "text": "Президентът на Република Сръбска Милорад Додик предупреди, че сръбската национална общност във всички републики от бивша Югославия, с изключение на Сърбия, е в почти катастрофално положение. Додик подчерта, че като народ сърбите са претърпели много през миналия век и заслужават проект за национално обединение, което е напълно разумно, логично и справедливо в политическия смисъл на думата, пише вестник Danas, цитиран от \"Фокус\". „Сърбите трябва да се обединят около нашите двете държави и постепенно да се превърнат в едно – в националния смисъл на думата“, заяви Додик, отблязвайки, че сърбите имат съвсем естествено желание да бъдат част от една нация-държава. Президентът на Република Сръбска изрази увереност, че това тяхно желание ще се сбъдне през този век. „Щом една Германия не можа да преодолее раздялата и съществуването на две държави и една нация, това със сигурност е знак за сърбите, че през този век може да работят за националния проект на обединението, което е разумно, логично и политически справедливо“, категоричен бе Додик.", "date": "2017.08.08", "title": "Президентът на Република Сръбска: Обединението на сърбите е разумно"}
{"url": "https://www.24chasa.bg/novini/article/6381403", "text": "Центърът за градска мобилност (ЦГМ) вече приема документи за издаването на винетни стикери за гражданите, които искат да ползват услугата локално паркиране в новите участъци на „зелена“ зона в районите „Средец“ и „Лозенец“ в София. Това съобщиха от пресцентъра на ЦГМ. От днес в пунктовете за издаване на билети на метростанциите НДК и Европейски съюз всеки гражданин може да получи информация или да подаде документи за издаване на винетен стикер за паркиране. Целта на изнесените гишета е да облекчи максимално цялата процедура преди новите участъци от зоната да заработят от 1 октомври тази година. Гражданите могат да подават своите документи и в офисите на пл. „Възраждане“№1 или на ул. „Будапеща“№17. Заявления се приемат и онлайн на страницата на ЦГМ www.sofiatraffic.bg. Право на стикери за платено локално паркиране имат всички физически лица, които управляват ППС и живеят в собствено или наето жилище по постоянен адрес в съответната зона. При подаването на заявлението се изисква документ за собственост или договор за наем на имот, който се използва само и единствено за жилищни цели. Ако автомобилът не е собствен, а се управлява по друго право, то се предоставя документ, удостоверяващ това право. Цената на винетния стикер за зелената зона е 100 лева на година или 10 лева на месец за един автомобил. За втори автомобил за домакинство сумата е в двоен размер, а за всеки следващ в троен. Повече информация на www.sofiatraffic.bg. ЦГМ ще разпространи и специални флаери в двата района, на които са описани условията за издаване на винетни стикери за паркиране в платените зони, както и кои са новите улици и места в нея. Разширяването на „зелена“ зона в районите „Средец“ и „Лозенец“ е по решение на Столичния общински съвет след предложение на районните кметове. Причината за увеличение на места е натрупването на паркирали коли, което прави невъзможно хората от тези райони да ползват места пред и около домовете си. Новите места за паркиране в двата района са 4 500. Екипите на ЦГМ вече маркират местата за паркиране, поставят антипаркинг колчета и знаци. От 1 октомври по решение на СОС се променя и работното време на зоните – 8.30 до 19.30 ч в делничните дни. Сега зоните започваха от 8.00 чи приключваха в 19.00 ч. В събота зоните ще работят до 18 часа. Няма промяна в цената на паркиране в „синя зона“, където винетния стикер за живущите в района й е 150 лева, а на час е 2 лева. За „зелена“ зона почасовото паркиране е 1 лев.", "date": "2017.08.08", "title": "Вече приемат документи за стикери за новата зелена зона в София"}
{"url": "https://www.24chasa.bg/novini/article/6381428", "text": "Посоката на външната политика на американския президент Доналд Тръмп е в центъра на спор между двама от висшите му сътрудници, предаде Асошиейтед прес, цитирана от БТА. Консервативни групи атакуват съветника по въпросите на националната сигурност Хърбърт Макмастър, който според тях не подкрепя в необходимата степен Израел и не е достатъчно твърд към Иран. Те заедно с уебсайт, свързан с президентския съветник Стивън Банън, настояват Макмастър да бъде уволнен. Макмастър е един от няколкото влиятелни генерали в обкръжението на Тръмп, които произлизат от външнополитическата върхушка на републиканците, отбелязва АП. Президентът на САЩ обаче се отнася с не по-малки симпатии към възгледите на \"луди глави\" като Банън, които се опитват да тласнат партията в нова, изолационистка посока, олицетворявана от доктрината му \"Америка на първо място\". Според правителствени служители и външни съветници Макмастър и Банън имат пререкания по стратегията за войната в Афганистан.", "date": "2017.08.08", "title": "Съветници на Тръмп имат разногласия по външната му политика"}
{"url": "https://www.24chasa.bg/novini/article/6381445", "text": "45-годишен пастир е убит от мълния, докато пасял овцете на мерата в пловдивското село Маноле. Това е станало вчера между 20 и 20,30 часа. \"Чу се силен гръм и вероятно тогава е пронизал Веселин\", казаха хора от селото. Тялото на пастира е открито тази сутрин. Веселин Йорданов живеел в края на селото. Препитавал се със земеделие и животновъдство. Отглеждал овце, които пасял. В деня на инцидента около 18,30 часа се разразила страшна буря, която е помляла всичко в близкото село Рогош. Стихията вилняла докъм 21 часа в понеделник.  Веселин тръгнал да прибира овцете, когато мълнията го застигнала и го поразила. \"Открили са тялото му. Добро, скромно момче, земеделче\", каза кметът на община Марица Димитър Иванов, който е живее в Маноле. Йорданов не бил семеен, нямал деца.", "date": "2017.08.08", "title": "Мълния уби 45-годишен пастир в пловдивското с. Маноле"}
{"url": "https://www.24chasa.bg/novini/article/6381470", "text": "Задържаха криминално проявен в нетрезво състояние за шофиране на нерегистриран мотоциклет. От Областната дирекция на МВР-Добрич, уточняват, че в неделя около 21,40 ч. е получено съобщение за възникнало пътно произшествие по ул. „Христо Ботев” в града. На място е установено, че мотоциклетист, губи управление над превозното средство и пада на пътното платно. При извършената проверка за употреба на алкохол, цифровата индикация отчита наличието на 1,81 промила. При извършената справка в информационните масиви на МВР е установено, че мотоциклетът не е регистриран по надлежния ред. С полицейска мярка за срок от 24 часа е задържан криминално проявеният И.М. (38 г.) от град Балчик. По случая е образувано бързо полицейско производство.", "date": "2017.08.08", "title": "Криминално проявен пада от нерегистран мотор в нетрезво състояние в Добрич"}
{"url": "https://www.24chasa.bg/novini/article/6381480", "text": "Спорът за правото на посещения на германските войници в Турция от депутати от Бундестага натоварва отношенията между Берлин и Анкара в продължение на месеци. След седмици в очакване, Турция най-накрая разреши на германска делегация да посети военнослужещите на Бундесвера в натовската военновъздушна база в Коня, предава телевизионният канал Це Де Еф, цитиран от Фокус. Визитата е насрочена за 8 септември. НАТО обяви, че Германия и Турция са се договорили за датата с посредничеството на генералния секретар Йенс Столтенберг. Федералният външен министър Зигмар Габриел (ГСДП) обяви в същото време, че Комисията по отбрана на Бундестага е получила в писмо разрешение за пътуването „Това е важна стъпка, за да бъде ясно, че правото на посещение е от съществено значение в НАТО\", заяво председателят на Комисията по отбрана Волфганг Хаймлих. Германските войници, дислоцирани в базата в Коня, подпомагат усилията за борба срещу близкоизточната радикална групировка „Ислямска държава“ чрез разузнавателни полети със самолетите АУАКС. Делегацията от седем депутати от всички политически партии в Бундестага ще се ръководи от заместника на генералния секретар на НАТО Роуз Готемолър.", "date": "2017.08.08", "title": "Турция разреши на немски депутати да посетят базата в Коня"}
