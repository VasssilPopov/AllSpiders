{"url": "https://www.24chasa.bg/novini/article/7409769", "text": "Изграждането на пътя между Ботевград и Видин е приоритет за правителството, съобщи във Враца министърът на регионалното развитие и благоустройството Петя Аврамова, която взе участие в дискусията „Европа в нашия дом“. Министърът посочи, че за изграждането на трасето от Ботевград до Мездра, което е разделено на два лота, са подадени съответно 9 оферти за първия лот и 6 оферти за строителството на втория участък, информираха от пресцентъра на МРРБ. „В момента комисия към Агенция „Пътна инфраструктура“ разглежда подадените оферти, така че се надявам в най-скоро време да имат готовност да отворят и ценовите предложения, да имаме избран изпълнител и да стартираме строителните дейности“, коментира тя. Петя Аврамова напомни, че този път плащането ще е в края, когато бъдат построени обектите и имат акт 16, с което се очаква строителите да работят максимално бързо и качествено. Тя добави, че се работи активно и за магистралата от Видин до Враца. От Видин до Монтана има изготвени технически проекти за отсечките от Видин до Димово и от Димово до Ружинци, както и от Ружинци до Монтана. Процедира се парцеларният план за първия етап и се извършват отчуждителни процедури. До края на годината ще обявим тръжните процедури за отсечката от Видин до Ружинци, а в последствие и от Ружинци до Монтана, където технически проектът е напреднал, каза Аврамова. И допълни, че се предвижда и рехабилитация на съществуващото трасе по Е-79 от Враца до Мездра. Предстои да завърши и рехабилитацията на пътя до пещерата „Леденика“, който се финансира от ОП „Региони в растеж“. 43,2 млн. лв. без ДДС от Оперативна програма „Околна среда 2014 – 2020 г.“ ще бъдат инвестирани в модернизация на ВиК мрежата в област Враца, информира още регионалният министър. Средствата са предвидени в проектното предложение на ВиК – Враца за безвъзмездна финансова помощ по програмата, каза министърът и допълни, че предвидените инвестиции са за четири населени места в областта: Бяла Слатина, Враца, Козлодуй и Мездра, разпределени по 3 компонента за реконструкция, рехабилитация и частично доизграждане на вътрешна водопроводна мрежа и на довеждащ водопровод за гр. Враца, както и реконструкция, рехабилитация и частично доизграждане на вътрешна водопроводна мрежа на Мездра, Козлодуй и Бяла Слатина. В резултат ще бъде реконструирана и доизградена водоснабдителна мрежа с дължина близо 54 километра, както и реконструиран близо 800 метра довеждащ водопровод. Регионалният министър подчерта, че МРРБ има сключени споразумения с няколко общини от областта за финансиране на ВиК обекти. По Оперативна програма „Региони в растеж“ 2014 – 2020 в област Враца се инвестират 64,4 млн. лв., стана ясно още по време на форума. Средствата са за изпълнението на 33 проекта за подобряване на градската среда, образователната, пътната, социалната и здравна инфраструктури. 24 млн. лв. са вложени по Националната програма за енергийна ефективност за изпълнението на мерки за енергийна ефективност на 36 жилищни сгради в областта, съобщи министър Аврамова и допълни, че правителството обсъжда варианти за продължаване на програмата, така че да бъде изготвен нов модел за повишаване на енергийната ефективност на жилищата в България. Техническото изграждане на толсистемата върви в график и към 16 август ще имаме готовност за пускането й, коментира Аврамова пред медии. Тя обясни, че от 15 май започват тестове на отделните елементите на системата. „Стартирали сме диалог с браншовите организации, с превозваческите фирми, представили сме един вариант на тарифа, който е обект на обсъждане. В скоро време ще представим и карта на пътищата, които ще обхваща тол системата. От 20 хил. км републиканска пътна мрежа, в нея ще бъдат включени 10 800 км, като част от тях, въпреки че са в обхвата, ще имат нулева ставка поради лошо експлоатационно състояние“, каза Аврамова. Регионалният министър каза още, че магистралите са само 4% от републиканската пътна мрежа. „Много сме закъснели с въвеждането на тол системата, а средствата, които ще се генерират от нея, са необходими за рехабилитация и изграждане на нови пътища, както и на магистрали. Продължаваме диалога, аз се надявам той да е конструктивен. В рамките на този диалог ще коментираме обхвата и размера на тарифите“, каза Аврамова.", "date": "2019.04.18", "title": "Министър Аврамова: От 15 май започва тестването на толсистемата"}
{"url": "https://www.24chasa.bg/novini/article/7409677", "text": "Три години след убийството на 57-годишната Пенка Тотева от Троян разследващите заловиха извършителя в сряда. Това съобщи на брифинг окръжният прокурор на Ловеч Валентин Вълков. Задържан е 30-годишен мъж от Троян. Пенка изчезна мистериозно на 10 януари 2016 г. По това време тя работи като продавачка във фирма “Калинел”. Преди това дълги години е живяла в столицата, но се завърнала в родния град, за да се грижи за възрастната си майка. Жената имала навик всяка вечер да се разхожда в местността Турлата, където имало екопътека. След изчезването й тръгват различни слухове. Градът настръхва, започва интензивното ѝ търсене. Издирваха я полиция, планински спасители, но напразно. В края на май 2017 г. в същата местност случаен турист се натъква на човешки останки - череп, кости и части от дрехи. Всичко е покрито с изсъхнала шума. Човекът незабавно алармирал полицията. Образувано е досъдебно производство. Назначените съответни експертизи първоначално заключават, че останките вероятно са на дребен на ръст мъж Прокуратурата и разследващите органи, които работят по досъдебното производство, обаче решават, че трябва да се назначи друга физикохимична експертиза в Института по криминалистика в София. Новите резултати сочат, че останките са на жена. Върху черепа е открита рана, за която първо се твърди, че е вследствие на падане. По-късно бива установено, че вероятно е нанесена от удар с пистолет. “При това положение хипотезите се разшириха и се извършиха по-сериозни оперативно-издирвателни мероприятия”, каза още прокурор Вълков. Междувременно бил изготвен психопрофил на извършителя и кръгът се стеснил още повече. Така се стигнало до О.И.Ц., за когото се знаело, че притежавал газов пистолет, преправен на боен. Дори за незаконното му притежание през 2017 г. той бил осъден и лежал една година в затвора. Намерените микрочастици по черепа на убитата съвпадат с оръжието, което води до ареста на мъжа в сряда. Кръгът на заподозрените се стеснявал все повече, докато криминалистите стигнали до 30-годишния мъж. За него се знаело, че има газов пистолет, преправен на боен. Дори за незаконното му притежание през 2017 г. той бил осъден и лежал една година в затвора. При задържането му у него са намерени бижута на убитата Пенка. Има категорични данни, че преди да умъртви жертвата си, мъжът я е изнасилил. Мъжът има и други криминални прояви през годините, каза прокурор Вълков. Вероятно е забелязал Пенка да се разхожда няколко пъти и в главата му е назряло пъкленото решение да я последва. В ареста той е разказал как горе-долу са се случили нещата, но предстоят още разпити, за да се стигне до пълната картина на престъплението. “Това беше един от най-сложните случаи, по които сме работили, имам предвид, че са минали години от извършването на престъплението\", каза началникът на районното управление на МВР в Троян Радостина Петкова. Прокуратурата ще иска постоянна мярка за задържането на убиеца.", "date": "2019.04.18", "title": "Разкриха мъж, изнасилил и убил жена преди 3 г., издебнал я на екопътека (Обзор)"}
{"url": "https://www.24chasa.bg/novini/article/7409736", "text": "Фейсбук (Facebook) потвърди, че разработва дигитален гласов асистент, базиран на изкуствен интелект, навлизайки в територията на \"Алекса\" на \"Амазон\" (Amazon) и \"Гугъл асистент\" (Google Assistant), съобщава специализираното издание \"Върдж\", информира БТА. Новината, която първо бе съобщена от Си Ен Би Си, сочи, че \"Фейсбук\" се отказва от плановете от преди няколко години, когато социалната мрежа започна да разработва асистент с изкуствен интелект за платформата за размяна на съобщения \"Месинджър\" (Messenger), наречен просто \"Ем\" (M). Този път \"Фейсбук\" отбелязва, че насочва вниманието си не толкова към съобщения, колкото към платформи, при които комуникацията чрез гласов контрол и евентуално жестове е от първостепенно значение. Говорителят на компанията спомена продукти за добавена реалност и виртуална реалност като \"Портъл\" (Portal), \"Окюлъс\" (Oculus) и бъдещи системи. Според Си Ен Би Си по проекта се работи от началото на 2018 година, малко преди \"Фейсбук\" да обяви спирането на услугата Ем, под ръководството на Айра Снайдър. Той е генерален мениджър на подразделението \"Фейсбук риалити лабс\" (Facebook Reality Labs) и директор за добавена и виртуална реалност в компанията. ", "date": "2019.04.18", "title": "\"Фейсбук\" разработва дигитален гласов асистент с изкуствен интелект"}
{"url": "https://www.24chasa.bg/novini/article/7409751", "text": "Доклад на правозащитни групи, публикуван днес, сочи, че броят на нападения срещу малцинства в Гърция е нараснал през 2018 г., като авторите на доклада изразяват безпокойство, че предизборната реторика преди европейските и национални избори тази година може да доведе до още по-голямо увеличение на подобни случаи, предаде Асошиейтед прес, цитирана от БТА. Мрежа за сигнали за расистко насилие, която включва 46 организации, сред които и гръцките клонове на Червения кръст и на Амнести интернешънъл, съобщи за 117 сериозни инцидента през миналата година. Повечето от нападенията са извършени срещу мигранти и бежанци, но е имало и насилие, мотивирано от хомофобия, религиозна омраза или цвета на кожата на гръцки граждани. Правозащитните организации са регистрирали 102 сериозни инцидента през 2017 г. и 95 през 2016 г. През последната година с национални избори - 2015 г., са били регистрирани 273 нападения.", "date": "2019.04.18", "title": "Правозащитни групи: Нараснал е броят на нападенията срещу малцинствата в Гърция през 2018 г."}
{"url": "https://www.24chasa.bg/novini/article/7409614", "text": "Държавата започва да убеждава общините да обявяват по един ден на отворени врати за музеите и паметниците на културата на тяхна територия. Това е новата кампания за насърчаване на туризма, наречена “Отворени врати”. Тя бе обявена от министърката на туризма Николина Ангелкова пред кметовете на 33-те общини от четирите области на Югоизточна България - Бургаска, Ямболска, Сливенска и Старозагорска. Всички те бяха събрани в Бургас за връчването на регионалните отличия “Образцова община” - новата инициатива за местно развитие на в. “24 часа”. Инициативата “Отворени врати” предвижда един ден в седмицата или в месеца обектите от културно значение, които привличат туристи, да бъдат безплатно посещавани, обясни Ангелкова и помоли кметовете за съдействие. Развитието на туризма и как заради задаващия се труден летен сезон, бяха основните въпроси, които зададоха кметове и бизнес на министър Ангелкова. “Предстои труден, динамичен летен сезон, изпълнен с много предизвикателства. Факторите за това са няколко, сред тях е отливът на определящи туристопотока пазари като Русия и Германия, където се наблюдава спад на ранните записвания. За Русия той върви между 15 и 20%, по-сериозно за Северното Черноморие, а за Германия варира между 20% за Северното и 10% за Южното Черноморие”, обясни тя пред кметовете, събрани в залата на културния център “Морско казино” в Бугас. Държавата работи по концепция за стимулиране на организирания туризъм към България, обяви Ангелкова в Бургас. В момента са поръчани анализи на консултантите от “Ърнст енд Янг”, а техните предложения ще бъдат подложени и на обществено обсъждане. “Имаме подкрепата и на премиера Борисов, и на цялото правителство. По време на Българо-руския форум, който организирахме, премиерът сподели за инициатива, свързана с т.нар. организиран туризъм и възложи на мен и на Националното сдружение на общините да проучим тези възможности. Такива мерки вече са предприети в няколко европейски държави като Гърция, Хърватия и Испания. Проучваме опита им, до 1 месец ще са готови резултатите от анализите, след което ще направим обществено обсъждане. Необходимо е Целта е да имаме ясни мерки и методика, по която ще бъдат избирани големи туроператори, които разполагат и с чартърни линии, за да сме сигурни, че това, което ние даваме, ще бъде директно възвърнато в нашата икономика”, обясни министърът на туризма. Ангелкова уточни, че фокусът е върху “крилата” на сезона - месеците април,май,юни и септември-октомври, с което да се постигне удължаване на сезона. На 31 май в Слънчев бряг пристигат големи инвестиционни фондове, световни хотелски вериги и големи туроператори за Инвестиционен форум в областта на туризма, съобщи още Ангелкова. “Смятам, че големите ни национални курорти имат прекрасна база, която може да се използва целогодишно. Основното ми предложение е за изграждане на конгресен център в Слънчев бряг, каза министърът. “С общи усилия трябва да се преборим с тази трудна година. Има и положителни тенденции. За последните 3 г. имаме 31 % ръст на международните туристи и 34 % ръст на приходите. 8,4 млрд. лв.са приходите от туризъм за м.г., 27 милиона са реализираните нощувки в места за настаняване с над 10 легла, което означава, че общият брой нощувки е много повече”, отчете Ангелкова. В Бургас тя съобщи, че още от 1 юни по цялото Черноморие ще бъдат открити приемни на туристическото министерство. На въпрос на областния управител Вълчо Чолаков каква ще е съдбата на не толкова апетитни неохраняеми плажове, за които обаче има кандидати, както и посетители, Ангелкова заяви, че ако до ивиците има осигурен достъп и са спазени всички законови изисквания, министерството би могло да открие процедура за стопанисване. Бургас и Карнобат са образцовите общини на Югоизточна България. Това показаха предварителните резултати от новата инициатива на “24 часа” “Образцова община”. В сряда в Морското казино в Бургас бяха връчени отличията на образцовите общини от югоизточния регион. Бургас убедително води в класацията “Образцова община с 64,10 точки. При тези, които не са областни центрове, пък образцова община се оказа Карнобат с 55,6 точки.  “Образцова община” е чисто новата инициатива на “24 часа”, с която преодоляваме субективизма при всички досегашни класации на общини и градове. Ние използваме критерии на ООН, които са обективни и неоспорими”, обясни на кметовете главният редактор на в. “24 часа” Борислав Зюмбюлев. “Хора живеят не само в столицата, но и в Опан, една община, която за първи път чух, че съществува, а тя показва много впечатляващ резултат”, допълни той. “За първи път се прави сравнение на 265 общини в България по обективни критерии. Направихме оценката за Югоизточна България, ще продължим и с другите региони, докато през септември обявим цялостната класация”, каза първият зам. главен редактор на “24 часа” Юри Велев. Отличията на кметовете на Бургас Димитър Николов и на Карнобат Георги Димитров връчи министърката на туризма Николина Ангелкова. В категорията качество на живот отличени от народната представителка Ивелина Василева бяха Сливен и Казанлък. Наградите получиха кметът на Сливен Стефан Радев и председателят на общинския съвет на Казанлък Николай Златанов. В “Благосъстояние” пък спечелиха Стара Загора и Несебър. Димитрина Апостолова, регионален мениджър бизнес клиенти на партньора на кампанията “Виваком”, връчи пък отличията в категорията “Умен град”. Тук наградени бяха Бургас и Поморие, които имат най-високо покритие с интернет и високо качество на електронните услуги. “Тези две общини мислят за бъдещето”, каза Димитрина Апостолова. “Градски дух”, категорията в която решаващи са мнението на гражданите, бе единствената с трима победители – Сливен, Ямбол и Царево. Техните отличия бяха връчени от областния управител на Бургаска област Вълчо Чолаков. Опан пък взе отличието на “24 часа” за потенциал за ускорено развитие. Наградата на кмета на Опан Генчо Колев връчи главният редактор на “24 часа” Борислав Зюмбюлев. “Когато встъпихме с моя екип заварихме огромен дефицит. Сега сме с повече от половин милион остатък в бюджета”, похвали се кметът на Опан Генчо Колев.  През януари “24 часа” обяви началото на националния проект “Образцова община”, за да направи солидна оценка на 265-те български общини и да покаже постиженията и добрите примери. Създадохме специален сайт - bgobshtina.bg. Там върви гласуване на гражданите за избраните от тях общини по пет критерия: “Качество на живот”, “Инфраструктура”, “Благосъстояние”, “Умен град”, “Градски дух”. Този механизъм на оценка бе вдъхновен от програмата на ООН за стабилно и устойчиво развитие на градовете - UN-Habitat, която прави индекса CPI - City Prosperity Initiative. Крайната класация на 265-те български общини планираме да стане факт през септември. Тогава на официална церемония ще обявим националните резултати. За тях оценката се формира по три компонента: l Вотът на гражданите l Факти от кметовете, които са най-запознати с конкретните постижения. Обърнахме се към тях с молба да попълнят специален въпросник. l Статистически данни за общините. Те са разпределени като повече от 20 индикатора в критериите за оценка, за да обхванат цялото многообразие от измерения на живота в едно населено място. За максималната обективност на тези оценки “24 часа” ползва съветите на експертен съвет, съставен от авторитетни личности. На церемонията в Бургас бяха отличени общините, които са постигнали най-добри резултати като цялостно представяне, а също и в категориите “Качество на живот”, “Благосъстояние”, “Умен град” и “Градски дух”. Категорията “Качество на живот” сравнява общините, като ползва обективни статистически данни за показатели за всяка община като:  Категорията “Благосъстояние” използва индикатори като:  В категорията “Градски дух” важни са резултатите от гласуването на сайта bgobshtina.bg. Проектът ще продължи с определяне на победители и връчване на отличия в регионите Североизточен, Северен централен, Северозападен, Югозападен и Южен централен. На официална церемония през септември ще бъдат отличени победителите на национално ниво сред всички 265 общини.", "date": "2019.04.18", "title": "Убеждават общините да пуснат безплатен ден за музеи и паметници (Обзор)"}
{"url": "https://www.24chasa.bg/novini/article/7409641", "text": "Преференциите за кандидатите за евродепутати ще са с номера от 101 до 117 в бюлетината за евроизборите на 26 май. Това съобщи говорителят на ЦИК Александър Андреев. За първи път на евровота номерата на партиите и коалициите в бюлетината ще се различават от тези за отбелязване на преференция за определен кандидат от дадена листа. Причината са последните промени в Изборния кодекс, като мотивът на депутатите бе, че така ще се избегне феноменът 15/15. Жребият за номерата на регистрираните 15 партии, 8 коалиции и 10 инициативни комитета ще се изтегли на 24 април. До 23-и те трябва да регистрират кандидатските си листи. Предизборната кампания започва на 26 април, напомни Андреев. На сайта на ЦИК вече всеки може да направи проверка дали личните му данни са използвани от някоя от регистрираните партии и коалиции. Председателките на ЦИК и на СЕМ Стефка Стоева и София Владимирова подписаха вчера споразумение за мониторинг по време на кампанията.", "date": "2019.04.18", "title": "Преференциите - от №101 до 117 в бюлетината"}
{"url": "https://www.24chasa.bg/novini/article/7409658", "text": "\"Напрежението в Габрово приключи, но това е случай, който може да се повтори във всеки един град\", предупреди в Горна Оряховица вицепремиерът Красимир Каракачанов. \"Във всеки един град имаме подобни криминални прояви\", допълни той. Според него случаят с телефонните измамници в Горна Оряховица е примерът за интегрираните цигани. \"Толкова милиарди лева изляти да ги интегрираме, а те се научиха да правят телефонни измами. Акцията е успешна, над 30 български граждани от цигански произход са задържани на територията на Българи и на Румъния. Нещо, което отдавна се планира, тъй като те хитруват и от румънска територия се обаждат и оттам си извършват измамите, смятайки че когато не можеш да ги заловиш в България на местопрестъплението, ще се измъкнат. Както виждат дългата ръка на МВР ги настига и в Румъния. Така че не трябва да има милост към подобни хора, които са здрави и прави и сравнително интегрирани, боряват добре с телефоните, вместо да работят и да си изкарват хляба, лъжат възрастни хора и ги мамят. Затова ли давахме пари да и интегрираме?\", коментира Каракачанов. Относно предоставянето на общини на военни имоти с отпаднала необходимост военният министър коментира, че така МО се освобождава от плащане на данъци и средства за охрана. Общините в повечето случаи ги вземат, за да правят зелени зони, паркове. \"Не обичам да давам военни имоти, особено там, където можем да изградим нещо полезно за армията. В бившето сержанско училище във Велико Търново една част от имота е прехвърлен безвъзмездно. Аз имам огромни нужди от жилища за военнослужещите и там, където можем да строим жилища, няма да подаряваме\", категоричен бе той.", "date": "2019.04.18", "title": "Каракачанов: Напрежението в Габрово\nможе да се повтори във всеки един град"}
{"url": "https://www.24chasa.bg/novini/article/7409674", "text": "Акрополът бе отворен днес за туристи, след като прогнозата за силна буря не се оправда, предаде Асошиейтед прес. По-рано днес гръцките власти затвориха античния обект заради предупреждение за лошо време, след като четирима души бяха леко ранени вчера при падане на мълния близо до входа на Акропола, информира БТА. Министерството на културата съобщи, че прогнозата за буря, придружена от гръмотевици и обилни валежи, не се е оправдала и Акрополът отново е бил отворен за посетители.", "date": "2019.04.18", "title": "Акрополът бе отворен за туристи, след като прогнозата за силна буря не се оправда"}
{"url": "https://www.24chasa.bg/novini/article/7409688", "text": "Докладът на специалния прокурор на САЩ Робърт Мълър за резултатите от разследването на приписваната на Русия намеса в американските избори през 2016 г. предстои да бъде прегледан и да бъде преценено дали си струва да бъде анализиран и за него да бъде докладвано на президента на Русия Владимир Путин, заяви прессекретарят на държавния глава Дмитрий Песков, цитиран от ТАСС и БТА. \"Първо предстои да бъде прегледан документът и да се реши има ли нещо, заслужаващо анализ\", каза Песков. По-рано днес, на пресконференция във Вашингтон, посветена на оповестяването на пълната версия на доклада на Мълър, американският министър на правосъдието и главен прокурор Уилям Бар заяви, че според изводите от документа Русия се е намесвала в изборите в САЩ през 2016 г., но нито предизборният щаб на сегашния американски президент Доналд Тръмп, нито който и да е от американските граждани е участвал в тази дейност и не е бил в сговор с властите в Русия, посочва ТАСС. Тази сутрин, преди публикуването на доклада, Песков каза пред журналисти, че в Кремъл не чакат със затаен дъх публикуването на текста. \"За нас това не е тема, това не предмет на наш интерес, не е обект на страх или загриженост от наша страна и всички тези доклади на Мълър и други доклади по този повод до днес, с изключение на някои повърхностни непрофесионални съобщения, не съдържат нищо\", каза той.", "date": "2019.04.18", "title": "Кремъл: Не сме заинтересовани от доклада на Мълър"}
{"url": "https://www.24chasa.bg/novini/article/7409704", "text": "ПП ГЕРБ дарява 5 000 лева за доизграждането на църквата „Св.Иван Рилски” в Хасково. Това съобщи зам.-председателят на ГЕРБ и председател на Националния предизборен щаб на партията Цветан Цветанов по време на благотворителна среща, организирана от Църковното настоятелство на Православен храм „Св.Иван Рилски“ в Хасково и подкрепена от народния представител от ГЕРБ Евгения Ангелова, информираха от пресцентъра на ГЕРБ. В дарителската инициатива участваха още областният координатор на ГЕРБ-Хасково Делян Добрев, областният управител на Хасково Станислав Дечев и заместникът му д-р Стефка Здравкова, председателят на Общински съвет Хасково Таня Захариева, представители на бизнеса от Хасково и региона, на адвокатската колегия, членове на Църковното настоятелство, както и много жители на Хасково и региона. Инициативата бе благословена с водосвет, отслужен от отец Никола от Хасково. От 100 години в Хасково не е издиган православен храм. Градежът на църквата „Св.Иван Рилски”, която се намира в най-големия хасковски квартал „Орфей”, започва преди повече от 20 години. Досега обаче храмът не е завършен. Преди три години с благословията на Пловдивския митрополит Николай и по инициатива на ГЕРБ-Хасково проектът беше подновен. Инициират се поредица от благотворителни прояви, на които всеки дарява според възможностите си, за да може камбаните на този храм да зазвучат. През миналата година от дарения бяха събрани 60 хиляди лева, с които е направена хидроизолация на подземието на храма. Анонимен дарител сам е помогнал да бъде доизградена тази част от църквата. „Вярвам, че сега, когато започнем да издигаме стените, когато храмът започне да расте, много повече хора ще подкрепят идеята ни и съвсем скоро ще можем да завършим църквата”, каза при откриването на благотворителната среща депутатът Евгения Ангелова. Тя посочи, че това е храм за всички ни, за нашите деца, затова всеки трябва да отвори сърцето си и да се включи в благородната и богоугодна инициатива. По време на срещата бяха разпродадени на търг уникални произведения от местни автори, Великденски сувенири, направени от децата от училище „Св.Иван Рилски”, както и спортни сувенири, предоставени от най-добрия български тенисист - хасковлията Григор Димитров.", "date": "2019.04.18", "title": "Цветанов: ГЕРБ дарява 5 хил. лв. за доизграждането на православния храм „Св.Иван Рилски” в Хасково"}
{"url": "https://www.24chasa.bg/novini/article/7409546", "text": "Преди няколко години жителите на Харманли избраха Мария Киркова за кмет и получиха стабилна местна власт, която работи в техен интерес и получава подкрепа от правителството. От 11-те общини в Хасковска област – Харманли е получила най-много държавни средства в последните години. Те са използвани за реализирането на изключително важни проекти. Близо 5 млн. лв. са отделени за реконструкция на стадион „Хеброс“ и за изграждането на нов спортен комплекс. Почти 1 млн. лв. струваше цялостното обновяване на най-голямото читалище в града – „Дружба“. Отделно са дадени стотици хиляди за изграждане на ВиК и канализация. Това съобщих днес по време на среща в Харманли с представители на местния бизнес, граждани, членове и симпатизанти на ГЕРБ. Домакин на форума бе кметът на Харманли Мария Киркова, написа зам.-председателят на ГЕРБ Цветан Цветанов във Фейсбук профила си, където продължи:  \"Бях категоричен, че нашата политика е да градим, а не като опонентите ни – да разрушаваме. Важно е да запазим този курс на устойчиво държавно развитие, а това минава през победа на изборите. На предстоящия вот трябва максимално много евродепутати да се присъединят към голямото семейство на ЕНП в ЕП. Отново обясних, че след края на изборите ще бъде направен анализ на личния принос по време на кампанията и на обществената подкрепа към всеки един потенциален кандидат за кмет или общински съветник по места. Изтъкнах заслугата на премиера Борисов за продължаващия диалог с Турция и за извеждането на отношенията с южната ни съседка като приоритет по време на европредседателството. На срещата на високо равнище ЕС-Турция във Варна бе препотвърдено споразумението за бежанците, а днес в България можем да отчетем нулев миграционен натиск. Споделих, че помощта на държавата към Харманли не е случайна, защото хората от общината понесоха много през 2016 г., но останаха толерантни към мигрантите и запазиха своята човечност. По време на събитието жители на с. Бисер припомниха м. февруари през 2012 г., когато селото пострада много тежко от наводненията. „За нас Цветан Цветанов е бисерчанин, защото с всеотдайната си работа преди 7 години не само като министър, но и като човек, той спаси човешки животи“, споделиха хората. \"В цялата страна благодарение на програмата за енергийна ефективност на многофамилни жилищни сгради са санирани 1660 блокове. Спестената електроенергия само за една година е 1 млн. мегаватчаса. Това означава, че най-големият блок на „ТЕЦ Марица изток 2” може вместо да работи за вътрешния пазар – да изнася ток. Това пък на свой ред означава печалба за бизнеса, по-чиста околната среда и ниски сметки за всяко семейство“, обясни на свой ред Делян Добрев. След края на събитието заедно с кмета Мария Киркова, Делян Добрев и областния управител Станислав Дечев инспектирахме хода на ремонтите дейности по стадион „Хеброс“, за които правителството осигури 5 млн. лв.\"", "date": "2019.04.18", "title": "Цветанов инспектира ремонта на стадиона в Харманли, откъдето тръгна Стоичков"}
{"url": "https://www.24chasa.bg/novini/article/7409549", "text": "Археолози се натъкнаха на гроб на 3500 години и на мумия в неотварян саркофаг по време на две различни разкопки в египетския град Луксор, предаде ДПА, цитирана от БТА. Гробът от Осемнадесетата династия е разположен в обширен двор, най-големият, разкриван някога в гробище в Луксор. Некрополът Драа Абул Нага се намира на западния бряг на река Нил, известен със своите храмове и погребения на древноегипетски благородници. Египетският екип археолози започна разкопките си през месец август 2018 година. Учените се натъкнаха на стотици погребални статуйки, които се полагат в големи количества в гробовете на знатните покойници. На друг археологически обект в Луксор беше открита мумия от 1069 година пр.Хр. Тя е била погребана в три влизащи един в друг саркофага и е от времето на Деветнадесетата-Осемнадесетата династия.", "date": "2019.04.18", "title": "Археолози откриха в Луксор гроб на 3500 години"}
{"url": "https://www.24chasa.bg/novini/article/7409559", "text": "Демонстрантите, които вече повече от три дни блокират пътища и мостове в Лондон, заявиха, че ще засилят кампанията си на гражданско неподчинение, ако британското правителство не предприеме по-съществени действия срещу климатичните промени, предаде Асошиейтед прес, цитирана от БТА. Няколкостотин протестиращи блокират от понеделник ключови места в британската столица като моста \"Ватерло\" над река Темза и кръстовищата \"Оксфорд съркъс\" и Мраморната арка. На местата, окупирани от протестиращите, се появиха палатки, озвучителни системи и дори фургон за сладолед. Движението е затруднено, а автобусният транспорт - нарушен. От началото на протестите са арестувани над 420 души. \"Към нас непрекъснато се присъединяват все повече хора\", каза Гейл Брадбрук от протестното движение \"Бунт срещу унищожението\" (Extinction Rebellion). Министърът на вътрешните работи Саджид Джавид заяви, че протестиращите нямат правото да нарушават закона и да създават проблеми в ежедневието на другите.", "date": "2019.04.18", "title": "Лондонските екоактивисти се заканиха да продължат блокадите (Снимки)"}
{"url": "https://www.24chasa.bg/novini/article/7409603", "text": "Гърция подкрепя строителството на газопровода \"Турски поток\" и всякакви други маршрути за доставка на руски газ, заяви днес в интервю за руски журналисти специалният съветник на гръцкия премиер за връзки с Русия и Източна Европа Димитриос Веланис, предаде ТАСС. Съветникът каза, че най-важната сфера на двустранно сътрудничество между Русия и Гърция е енергетиката, а Атина смята Русия за най-крупната енергийна сила в Европа и света и за фактор за енергийна сигурност за Гърция и Европа. \"Ние подкрепяме \"Турски поток\" и всякакви други пътища за доставка на руски газ, както и участието на руски енергийни компании в Гърция\", каза той и добави, че участието на Гърция в \"Турски поток\" си остава актуална тема. Веланис припомни, че при посещението си в Москва през декември 2018 г. гръцкият премиер Алексис Ципрас се е изказал в подкрепа на строителството на газопровода през територията на Гърция към Италия и други европейски страни. Веланис координира работата на руско-гръцката комисия за икономическо и научно-техническо сътрудничество, която заседава днес и утре в Солун.", "date": "2019.04.18", "title": "Гърция подкрепя строителството на газопровода \"Турски поток\""}
{"url": "https://www.24chasa.bg/novini/article/7409629", "text": "Шофьорът, чиято кола пламна в дживение на кръговото движение на Четвърти километър в София, е в \"Пирогов\" с изгаряния по лицето. Те не са животозастрашаващи, съобщи за \"24 часа\" говорителката на Спешна помощ Катя Сунгарска. \"Сигналът при нас е постъпил в 18,16 часа и след 9 минути на мястото е имало линейка\", каза Сунгарска. По неофициална информация причината за инцидента е взрив на газова бутилка, която преди това била заредена.", "date": "2019.04.18", "title": "Шофьорът, чиято кола се запали по време на движение, с изгаряния по лицето (Видео)"}
{"url": "https://www.24chasa.bg/novini/article/7409657", "text": "Украинският президент Петро Порошенко поиска прошка от украинците в телевизионно обръщение днес, три дни преди втория тур на президентските избори в Украйна, на които фаворит е опонентът му Володимир Зеленски, предаде Франс прес, цитирана от БТА. \"Искрено ви моля за прошка. Знам колко ви е трудно да простите грешките ми и да ми повярвате. Знам, вината е моя. За да довършим това, което бе започнато, и за да не загубим това, което бе направено, моля за вашата подкрепа на 21 април\", каза Петро Порошенко. Порошенко също така обвини магната Игор Коломойски, че се опитва икономически да съсипе Украйна, предаде Асошиейтед прес. Според Порошенко планът на Коломойски е да си върне собствеността на украинската банка Приватбанк в случай на победа на Зеленски на изборите. Окръжният съд на Киев постанови днес, че решението на украинското правителство от 2016 г. да национализира Приватбанк, която е най-голямата банка в страната, е незаконно, припомня Ройтерс. Порошенко изтъкна, че евентуалното възстановяване на собствеността на Коломойски върху Приватбанк може да доведе до дефолт и нова икономическа криза в Украйна. Украинското министерство на финансите изрази в свое изявление несъгласието си с постановеното днес съдебно решение, като подчерта, че решението за национализацията на Приватбанк е било взето, за да се гарантира финансова стабилност в Украйна и сигурността на спестяванията на гражданите.", "date": "2019.04.18", "title": "Порошенко поиска прошка от украинците преди втория тур на президентските избори"}
{"url": "https://www.24chasa.bg/novini/article/7409382", "text": "„Впечатлени сме от постиженията на Китай в икономическото развитие, преодоляването на бедността, повишаването на благосъстоянието на огромни слоеве от населението, мерките за подобряване на околната среда и контрола върху замърсяването, а така също и засилването на ролята на иновациите.“ Това заяви президентът Румен Радев, който днес на „Дондуков“ 2 разговаря със заместник-председателя на Националния комитет на Политическия и консултативен съвет на китайския народ Джан Цинли. Посещението му съвпада с отбелязването на 70-тата годишнина от установяване на дипломатически отношения между България и Китайската народна република. Това съобщиха от прессекретариата на държавния глава. Между България и Китай има отлични политически отношения, основаващи се на традиционно приятелство, взаимно доверие и уважение, бе общото виждане на двамата по време на срещата. В хода на разговора президентът Радев отбеляза, че България неотменно се придържа към принципа за „Един Китай“. „България подкрепя инициативата „Един пояс, един път” и желае да бъде част от нея чрез изграждането в страната на инфраструктурни проекти“, посочи държавният глава като допълни, че България също така активно допринася за развитието на Инициативата за сътрудничество между Централна и Източна Европа и Китай във формат „17+1“ и я разглежда като допълнение към отношенията ЕС-Китай и всеобхватното стратегическо партньорство ЕС-Китай. Президентът Румен Радев припомни, че по време на посещението на министър-председателя на Китайската народна република Ли Къцян у нас на 6 юли миналата година двамата са се обединили около идеята в София да бъде създаден център за изследване на съвместимостта на европейските и китайските норми. Целта му е да се координират бъдещите проекти в сфери от взаимен интерес между ЕС и държавите от Централна и Източна Европа, както и да се посочат оптималните пътища за реализиране на китайски инвестиции в региона в съответствие с правилата и принципите на ЕС. „Ще положим усилия по всички съвместни инициативи, за да стимулираме практическото сътрудничество в различните сфери“, това заяви по време на срещата Джан Цинли. От своя страна президентът Радев посочи, че прилагането на такъв всеобхватен подход в двустранните отношения ще доведе до задълбочаване на търговско-икономическото сътрудничество и увеличаване на китайските инвестиции у нас. В хода на разговора беше обсъдено и разширяването на сътрудничеството в областите на образованието, културата и земеделието. „Пряка самолетна линия между София и Пекин би спомогнала за засилване на туристическия обмен и свързаността между нашите приятелски народи“, изтъкна Румен Радев пред своя гост. По време на срещата президентът Радев поднови поканата си към президента на Китайската народна република Си Дзинпин да посети България в удобно за него време.", "date": "2019.04.18", "title": "Радев: Впечатлени сме от постиженията на Китай в икономическото развитие"}
{"url": "https://www.24chasa.bg/novini/article/7408785", "text": "Арестуваните за трафик на хероин за 18 744 700 лв. иранец и турчин остават в следствената килия. Хасковският окръжен съд наложи днес най-тежката мярка за неотклонение \"задържане под стража\" на 37-годишния тираджия Сеидмохамадхас Рамазани и на 30-годишния Селман Йоздемир. Както вече писахме, 288.380 кг дрога бе открита на пункта Капитан Андреево в шофирания от иранеца Рамазани тир. Пратката била натоварена в Иран и трябвало да стигне до Пловдив. Наркотикът бил скрит в машина за боядисване с оборудване, състояща се от две части, поставени в дървени каси. Товарът бил документално оформени като колети от Иран до Пловдив. По-голямата дървена каса съдържала самата камера за боядисване. След демонтирането на метална ламарина в пода на машината имало много квадратни керамични плочи, залепени върху цялата долна вътрешна част към металната конструкция на камерата. Те били залепени и върху цялата горна вътрешна част към металната конструкция на машината. При демонтирането им във всяка една от плочите имало общо 144 пакети с хероин. След задържането на тираджията била проведена акция на ГДБОП, в която е арестуван и турският гражданин Йоздемир. Според запознати със случая той бил от т.нар. ескорт на стоката. Поддържал връзка с шофьора само по телефона без да имали визуален контакт и да се познават. Източници на \"24 часа\" допълниха, че е известен и трети съучастник на двамата. Той е Неджет Арслан. Считан е за подбудител и организатор на трафика, но не е арестуван, защото е в Иран. \"Невинен съм. За първи път заставам пред съд\" , заяви в залата Сеидмохамадхас. Селман пък не каза нищо. Ако бъдат признати за виновни, те могат да лежат зад решетките от 15 до 20 г. и да отнесат глоби между 200 000 и 300 000 лв.", "date": "2019.04.18", "title": "Оставиха в килията двамата с 288.380 кг хероин (Обновена)"}
{"url": "https://www.24chasa.bg/novini/article/7409385", "text": "Кипър обмисля да изплати предсрочно остатъка от заема в размер на 2,5 милиарда евро, който Русия отпусна на острова през 2012 г. в разгара на финансовата криза, предаде Асошиейтед прес, цитирана от БТА. Финансовият министър Харис Георгиадис заяви на бизнес форум днес, че Кипър е благодарен на Русия, че е отговорила на призива за помощ на предишната администрация, но изтъкна, че страната сега се е възстановила и може да се справя сама. Георгиадис каза, че правителството иска да намали държавния дълг до 96 процента от годишния брутен вътрешен продукт до края на тази година и до 90 процента до края на 2020 г. Кипър все още дължи 1,56 милиарда евро от заема, който получи с лихва от 2,5 процента. През 2013 г. Кипър получи международна спасителна помощ, за да избегне банкрут.", "date": "2019.04.18", "title": "Кипър иска да изплати предсрочно руски заем"}
{"url": "https://www.24chasa.bg/novini/article/7409396", "text": "Президентът на САЩ Доналд Тръмп отправи нови критики срещу разследването на предполагаемите връзки между кандидатпрезидентската му кампания и Русия, предадоха Асошиейтед прес и Франс прес. \"Най-голямата политическа измама на всички времена! Престъпления бяха извършени от нечестните, мръсни полицаи и Националния комитет на Демократическата партия/Демократите\", заяви Тръмп в Туитър, без да предостави доказателства. \"ТОРМОЗ НА ПРЕЗИДЕНТА!\", добави той, цитиран от БТА. Главният прокурор на САЩ Уилям Бар ще редактира доклада на комисията Мълър за предполагаемата руска намеса в американските президентски избори през 2016 г., за да премахне поверителна информация и лични данни на трети страни. Той ще даде пресконференция във Вашингтон по-късно днес, съобщи министерството на правосъдието, цитирано от ДПА. Най-високопоставените конгресмени от Демократическата партия в Камарата на представителите и Сената призоваха Мълър да даде показания пред двете камари възможно най-скоро, за да възстанови доверието на обществото. Подходът на Бар към доклада на Мълър е повлиян от партийната му принадлежност. Това намали доверието в неговата независимост и безпристрастност, заявиха председателката на Камарата на представителите Нанси Пелоси и лидерът на демократите в Сената Чък Шумър в съвместно изявление, публикувано в Туитър. Разследването на Мълър доведе до повдигането на десетки обвинения, включително срещу бивши приближени на Тръмп. Нито един гражданин на САЩ обаче не беше обвинен в сговор с Русия, отбелязва ДПА.", "date": "2019.04.18", "title": "Тръмп за доклада на Мълър: Това е най-голямата политическа измама на всички времена"}
{"url": "https://www.24chasa.bg/novini/article/7409406", "text": "Румънският министър на правосъдието Тудорел Тоадер заяви, че отива в правителството, за да предаде оставката си на премиера Виорика Дънчила, предаде Аджерпрес. По-рано днес Тоадер се срещна с Дънчила и заяви, че до края на работния ден ще вземе решение за оставката. Вчера управляващата Социалдемократическа партия заяви, че оттегля политическата си подкрепа към министъра на правосъдието Тудорел Тоадер, а премиерът Дънчила каза, че очаква оставката му. Социалдемократите предложиха за поста министър на правосъдието депутата Еуджен Николича.", "date": "2019.04.18", "title": "Румънският министър на правосъдието подава оставка"}
{"url": "https://www.24chasa.bg/novini/article/7409411", "text": "\"Най-вероятно кокаинът, изплувал от Черно море, е бил изхвърлен по-навътре в него и затова в продължение на няколко дни излиза ту на едно място, ту на друго. Колкото до произхода му – то е ясно, че идва от Южна Америка. Най-удобен транспорт от там е с кораби\". Това заяви в предаването \"Плюс-Минус. Коментарът след новините\" по   Калин Михов, бивш заместник-директор на ГДБОП. По думите му наркотрафикантските организации не търпят празни пространства и използват всяко нещо, което им хрумне, за да изпълняват дейността си. Той обясни, че за изхвърлянето на наркотичните вещества може да има няколко обяснения. \"Първото е грешка в организацията, което не е съвсем лесно да стане при съвременните технологии. Имало е уговорка да се изхвърли, трябвало е да се вземе с по-малък съд и нещо е попречило на плавателния съд. Много е възможно да се е случило и друго – обикновено при голямо вълнение не могат да излязат лодките и се е получило разминаване в информацията\", заяви още Михов. Той е категоричен, че няма логика да е получен сигнал за това, че в плавателни съдове се превозва дрога. \"В международни води няма кой да ги провери. Кокаинът не идва от Европа, а от Южна Америка. Вероятността от България да се пренесе наркотик до Западна Европа е по-малка, отколкото от Колумбия директно към Западна Европа\", категоричен е експертът. Според него кокаинът бил предназначен за Стария континент. А количеството било голямо, защото и в България се употребява кокаин. \"В България се консумират килограми месечно, но в Европа - тонове\", каза още Михов и допълни: \"България лежеше на балканския път на хероина - от Афганистан, Иран, през Турция, Балканите и Западна Европа. Те си избират местни хора, които да помагат в организацията на транспорта\". Думите на премиера Бойко Борисов за успехите на властите при залавянето и изземането на наркотични вещества той коментира така: \"Действително имаше доста големи задържания на наркотици в последните месеци – и марихуана, и кокаин, и хероин. Не мога да кажа дали трафикът е активизиран от някъде. На морето се засилва консумацията на синтетични наркотици, които са най-големият бич\", коментира Михов.", "date": "2019.04.18", "title": "Кокаинът, изплувал от Черно море\n - южноамерикански,  изхвърлен по-навътре"}
{"url": "https://www.24chasa.bg/novini/article/7409434", "text": "Три стари снаряда и мина са били извадени от река Дунав край Русе при извличане на пясък от дълбачка на Дунавския драгажен флот. Това съобщи Валери Иванов - изпълнителен директор на дружеството, предава БТА. По всяка вероятност боеприпасите са от времето на войните. След като били извадени от водата преди ден, те били поставени на място, което било обезопасено от полицията. От Министерството на отбраната съобщават, че специализиран модул за овладяване и преодоляване на последиците от бедствия от Националния военен университет \"Васил Левски\" е транспортирал и обезвредил днес единия корозирал бронебоен снаряд. Работата на военнослужещите ще продължи и утре. Валери Иванов коментира, че не е рядкост при извличане на пясък от дъното на реката да бъдат изваждани и стари снаряди.", "date": "2019.04.18", "title": "Три стари снаряда и мина са извадени от река Дунав край Русе"}
{"url": "https://www.24chasa.bg/novini/article/7409437", "text": "Десет цивилни сирийци, сред които три деца, са убити днес при ракетен обстрел на правителствените сили срещу село и бежански лагер в провинция Идлиб, съобщи неправителствена организация, цитирана от Франс прес. По данни на Сирийския център за наблюдение на човешките права 10 цивилни са убити днес при обстрела на село Ум Туйнех и съседния бежански лагер, а най-малко 30 души са ранени. Джихадистите от \"Хаят Тахрир аш Шам\" (бивш клон на Ал Каида), засили позициите в началото на годината в региона, който все още се изплъзва от контрола на режима в Дамаск, отбелязва Франс прес. От септември е в сила прекратяване на огъня, договорено от Русия, съюзник на президента Башар ал Асад, с Турция, подкрепяща някои бунтовнически групировки на територията. Но сирийската армия продължи да нанася удари, които станаха по-редовни и по-смъртоносни през последните два месеца. Само през февруари и март насилието е причинило 86 500 бежанци. Руско-турското споразумение от септември целеше създаването на демилитаризирана зона, разделяща бунтовническите сектори от правителствените зони, но беше реализирано само частично поради отказа на джихадистите да се изтеглят от буферната зона. Ситуацията в Идлиб ще бъде обсъдена на следващия кръг от преговори на 25 и 26 април в столицата на Казахстан между Русия, Турция и Иран в рамките на т.нар. процес от Астана. Вчера министърът на външните работи на Иран Мохамад Джавад Зариф заяви, че \"гарантите от Астана\" трябва да зачитат ангажиментите си относно Идлиб.", "date": "2019.04.18", "title": "10 цивилни са убити при обстрел срещу джихадистки лагер в Идлиб"}
{"url": "https://www.24chasa.bg/novini/article/7409449", "text": "Лек автомобил изгоря в движение на кръговото движение на Четвърти километър, стана ясно от снимки и видео, които се появиха във фейсбук страницата \"Забелязано в в София\". Огненият инцидент е станал на метри от бензиностанция. На мястото е пълно с пожарни и линейки.                                                                                                                                                                                                                                                                                                                       ", "date": "2019.04.18", "title": "Виж как кола изгоря в движение на Площада на авиацията в София (Видео)"}
{"url": "https://www.24chasa.bg/novini/article/7409482", "text": "Фрегатата „Дръзки” от състава на Флотилия бойни и спомагателни кораби се завърна днес в пункта за базиране Бургас, съобщиха от пресцентъра на министерството на отбраната. За времето от 30 март до 18 април фрегатата беше част от състава на Втората постоянна военноморска група на НАТО. В състава на групата, корабът участва в учението на Военноморските сили на Република Румъния „Sea Shield 2019”, в учение от типа „PASSEX” с кораби от състава на бреговата охрана на Република Грузия, посети пристанище Поти в Грузия и пристанище Констанца в Румъния. На 17 април фрегата „Дръзки“ излезе от състава на Втората постоянна военноморска група на НАТО и извърши преход до пункт за базиране Бургас. На ритуала по посрещането присъства флотилен адмирал Мален Чубенков, който поздрави екипажа на кораба и изказа своята благодарност за високият професионализъм и всеотдайност при изпълнението на поставените задачи. „Бях радостен да видя, че артилеристите продължават да се развиват, да използват всичко ново, което е придобито и то по възможно най-добрия начин. Опитват се да влагат иновации в работата си, световни постижения и всичко това с техниката, с която разполагаме“. Това каза заместник-началникът на отбраната генерал-лейтенант Димитър Илиев по време на полевото лагерно обучение с артилерийските формирования от състава на Сухопътните войски, което се провежда от 1-ви до 19-ти април на полигон „Корен“. В обучението участват над 500 военнослужещи с приблизително 130 броя бойна и специална техника от военните формирования в Асеновград, Ямбол, Карлово, Смолян, Благоевград, Враца, Казанлък, Свобода и Мусачево. За втора поредна година в обучение от подобен характер участват разузнавателни формирования от Сухопътните войски. По време на подготовката се проведоха тактически учения с бойни артилерийски стрелби с артилерийския дивизион, реактивна батарея от 4-ти артилерийски полк и батареите от самоходните артилерийски дивизиони на механизираните бригади в Карлово и Стара Загора. Началник на полевото лагерно обучение е полковник Лъчезар Мишев – командир на 4 артилерийски полк - Асеновград, а ръководител на тренировката по управление на огъня на артилерията на Сухопътните войски е полковник Петър Кръстанов от командването на Сухопътните войски. Днес, 18 април, се проведе тренировка по управление на огъня на артилерията на Сухопътните войски - „Огнева поддръжка на сухопътния компонент в отбранителна операция”, на която присъстваха Стефан Янев - секретар по сигурност и отбрана на Президента на Република България, заместник-командирът на Сухопътните войски бригаден генерал Валери Цолов, кметовете на общините Първомай и Асеновград, командири на военни формирования и офицери от запаса от Клуб „Олимпий Панов“. Целите на тренировката бяха съгласуване действията на различни видове системи по изпълнение на комплексни огневи задачи, управление и контрол на огъня на артилерията, демонстриране на огневите способности на артилерийската материална част и взаимодействието между артилерията за непосредствена и обща огнева поддръжка във формированията на Сухопътните войски. По време на тренировката по стрелба и управление на огъня бяха изпълнени планови и непланови огневи задачи от артилерийски дивизион 152 мм. оръдие-гаубица Д-20, реактивен дивизион БМ-21 „ГРАД“ от 4-ти артилерийски полк – Асеновград и двата самоходни 122 мм. дивизиона 2С-1 от Казанлък и Ямбол. Бе извършен маньовър от артилерийските формирования на реактивния дивизион на 4-ти артилерийски полк и самоходните артилерийски дивизиони на 2-ра и 61-ва механизирани бригади. Извършен беше и тест на информационната мрежа за управление огъня на артилерията, която е изградена от два компонента - програма за управление на огъня и система за пренос на данни. Програмата е разработена от майор Веселин Антонов – офицер-артилерист от щаба на 4-ти aртилерийски полк. „Поздравявам колегите за упоритостта, за труда. Днес времето е сравнително добро, но те са тренирали при много тежки условия – в проливен дъжд, студено време и въпреки това резултатите са изключително добри, за което им благодаря!”. С тези думи заместник-началникът на отбраната генерал-лейтенант Димитър Илиев изказа своето удовлетворение от показаното по време на тренировката.", "date": "2019.04.18", "title": "Фрегатата „Дръзки” се завърна от учение зад  граница"}
{"url": "https://www.24chasa.bg/novini/article/7409538", "text": "Преди около 10 000 години жителите на селище в Централен Анадол започнали да отглеждат овце и кози. Не бе ясно обаче с какви темпове е извършено това опитомяване, докато археологически екип не се поинтересувал от следи от урина в почвата, предаде Франс прес, цитирана от БТА. На международен екип от археолози и геолози хрумнала идеята да увеличи познанията си за обекта Ашикли Хюют, като изследва солите, оставени от животинска и човешка урина в различни слоеве почва там в началото на неолита. Като сравнили различни слоеве седименти, специалистите забелязали, че с вековете се увеличила концентрацията на соли. Според учените, това може да има едно-единствено обяснение - имало е повече животни върху 1 кв.м площ. Авторите на изследването заключили, че преди 10 400 - 9700 години концентрацията на соли се увеличила между 10 и 1000 пъти. Това довело до подробна хронология на преминаването от лов и беритба на плодове към земеделие и скотоводство, т.е. към характерния за неолита заседнал начин на живот. Археолозите и преди разполагаха с много индикации - следи от домове и ограждения, купчини отпадъци, животински и човешки изпражнения, животински кости, но те бяха недостатъчни, за да се изчисли броят на отгледаните животни през вековете. Резултатите от изследването са публикувани в Science Advances.", "date": "2019.04.18", "title": "Археолози добавиха урината към своя инструментариум"}
{"url": "https://www.24chasa.bg/novini/article/7409545", "text": "Кметът на София Йорданка Фандъкова ще провери изграждането на ул.\"Филип Кутев\", утре, от 11.00 ч., съобщиха от пресцентъра на Столичната община. Според инвестиционния проект са изградени отливни канали по улицата в участъка от бул. \"Черни връх\" до ул. \"Атанас Дуков\" и по ул. \"Хижите\", от ул. \"Атанас Дуков\" до р. Драгалевска. Новите канали са изградени със стъклопластови тръби с диаметър 1800 мм и 1400 мм, като общата им дължина е 517 м. Реализацията на двата отливни канала подобри функционирането на канализационната система по бул. \"Черни връх\" и на кв. \"Кръстова вада - изток\". По този начин се предотвратява и рискът от наводнения на имоти в района.", "date": "2019.04.18", "title": "Фандъкова ще провери изграждането на ул.\"Филип Кутев\""}
{"url": "https://www.24chasa.bg/novini/article/7409368", "text": "Призовавам Йорданка Фандъкова, като кмет на София и заместик-председател на ГЕРБ, да използва цялото си влияние в партията и парламентарната група, за да се не допусне на второ четене да се приеме поправката в Закона за енергетиката за отпадане на „кафявата“ добавка за производство на електроенергия от когенерационни мощности. Този апел отправи лидерът на БСП – София и председател на групата на социалистите в СОС Калоян Паргов в началото на днешна сесия на Общинския съвет, информираха от пресцентъра на БСП - София. „Ако Народното събрание приеме предложението на Делян Добрев и Валентин Николов, това застрашава съществуването на “Топлофикация София“ и на останалите топлофикации в страната, а последствията ще бъдат много лоши“, категоричен е Паргов. Той посочи, че за да компенсира столичната топлофикация липсата на такава добавка за производството на електрическа енергия, ще трябва да се повишат драстично цените на топлинната енергия. „Това ще засегне пряко всички софиянци, ползватели на топлинната услуга“, заяви Калоян Паргов. „Предложението на господата Николов и Добрев не отговаря на директивите на ЕС, защото в идентична ситуация Полша е извоювала това да не се счита за държавна помощ, за каквото става дума в доклада на двамата депутати от ГЕРБ“, обясни председателят на БСП – София и допълни: „В тази ситуация се обезмисля функционирането на работната група в СОС, която от началото на годината търси най-добрия модел, който да извади „Топлофикация София“от кризата“. Една от идеите, за да се увеличат приходите на дружеството, е да бъдат изградени допълнителни мощности за производство на „кафява“ енергия, така че да бъде запазена социално поносимата цената на топлинната енергия. „Бъдещето на „Топлофикация София“ е в инвестиции в нови и по-ефективни когенерационни мощности, с оглед постигането на съотношение 1:1 на производството на топлинна и електрическа енерия. „Ето защо, ако се приемат окончателно промените в Закона за енергетиката, БСП ще изтегли своите представители от работната група, защото работата им се обезмисля“, предупреди Калоян Паргов. Заместник-председателят на СОС от БСП Милка Христова обясни, че в момента „кафявата енергия“, която произвежда „Топлофикация София“, чрез когенерация, се изкупува на по-висока цена от тази на стандартната електроенергия. „С тази разлика в цената донякъде се компенсира цената на топлоенегията. Ако в момента цената, на която се изкупува „кафявата енергия“ бъде намалена, „Топлофикация София“ ще загуби много сериозни приходи, които няма как да бъде компенсирана по друг начин“, каза Христова. „Неслучайно когенерационните системи се правят, за да се постигне поносима цена на услугите със социални функции. Законодателят, включително и европейският, е преценил, че определен тип енергия може да се изкупува на по-висока цена с оглед постигането екелогични параметри и социално поносими цени. Това трябва да се запази“, счита юристката от БСП. „С промените, които се предлага, ще бъдат обслужени интересите на едрия бизнес, който недоволства от високите цени на енергийната борса и такса „Задължение към обществото“, но на практика ще доведе до фактически фалит на „Топлофикация София“. За да не се случи това, единственият вариант е КЕВР да намали цените и държавата пряко да субсидира цената на топлинната енергия. Но това е нещо, което европейското законодателство категорично забранява“, обясни Христова.", "date": "2019.04.18", "title": "Паргов: Фандъкова да използва влиянието си, за да спре отпадането на \"кафявата\" добавка"}
{"url": "https://www.24chasa.bg/novini/article/7409337", "text": "Разследването на американския специален прокурор Робърт Мълър не е установило координация между президента Доналд Тръмп или представители на предизборния му щаб и Русия по време на кампанията за президентските избори в Съединените щати през 2016 г. Това съобщи днес министърът на правосъдието и главен прокурор на САЩ Уилям Бар, представяйки редактирана версия на доклада на Мълър, предадоха световните агенции, цитирани от БТА. \"Разследването не е установило членове на щаба на Тръмп да са заговорничили или да са се координирали с руското правителство при неговите дейности за намеса в изборите\" в Съединените щати през 2016 г., каза на пресконференция Бар, цитиран от Ройтерс. Той обяви още, че Мълър не е открил доказателства американският президент да е възпрепятствал разследването срещу него за евентуален сговор с Русия по време на предизборната кампания. Министърът на правосъдието на САЩ заяви, че ще предаде редактираната версия на доклада на Конгреса в 11 ч. източноамериканско време (18 ч. българско време) днес, предаде Асошиейтед прес. Представители на Демократическата партия се оплакаха, че пресконференцията на Бар е опит да се повлияе на реакциите на доклада преди неговото представяне.", "date": "2019.04.18", "title": "Министърът на правосъдието на САЩ: Докладът \"Мълър\" не установи връзки с Русия"}
{"url": "https://www.24chasa.bg/novini/article/7409346", "text": "Резултатите от европейските избори ще дадат оценка за работата на кандидатите за кметове и общински съветници по места. По време на предизборната кампания ние няма да отговаряме на агресията на нашите опоненти с агресия, а ще се стремим да показваме на хората какво сме направили и какви са целите ни занапред. Това заяви зам.-председателят на ГЕРБ и председател на Националния предизборен щаб на партията Цветан Цветанов днес в Любимец по време на среща с жители на общината и със симпатизанти на ГЕРБ. Tова съобщиха от пресцентъра на ГЕРБ. „Добър резултат на ГЕРБ на европейските избори ще даде възможност българските градове и села да продължат да се развиват. Европейската политика означава солидарност и местната власт трябва да влага цялата си енергия в реализирането на различни проекти, които подобряват средата за живот“, подчерта Цветанов. По думите му според последните проучвания ЕНП отново ще има най-много евродепутати, а председател на ЕК ще бъде големият приятел на България Манфред Вебер. „Той е политик, за когото сигурността е тема номер 1, а това е много важно за България и конкретно за Хасковска област. Ето защо ние трябва да бъдем част от голямото семейство на ЕНП и да вкараме в ЕП хора, които имат нужния опит, капацитет и авторитет да защитават националните ни интереси“, сподели председателят на Националния предизборен щаб на ГЕРБ. Цветан Цветанов благодари на депутатите от ГЕРБ-Хасково за активната им работа лице в лице с хората, както и на областния координатор на ГЕРБ Делян Добрев за идеята и модела на работа на програмата за енергийна ефективност на многофамилни жилищни сгради. „Тази програма единодушно се оценява като успешна, а доказателство за това е желанието на хората тя да продължи“, обясни той. Кметът на Любимец Анастас Анастасов съобщи, че за последните 3 години в общината са усвоени 3,5 млн. лв. държавни средства. Те са инвестирани в изграждането, ремонта и рехабилитацията на важни инфраструктурни обекти.", "date": "2019.04.18", "title": "Цветанов: Резултатите от европейските избори ще дадат оценка за работата на кандидатите за кметове"}
{"url": "https://www.24chasa.bg/novini/article/7407563", "text": "Безплатни дигитални уроци, тестове и игри ще има на специална платформа, или в т.нар. облачна среда, която ще бъде изградена до 2021 г. Проектът се нарича “Образование на утрешния ден”. В момента се договаря с Европейската комисия и е на прогнозна стойност 105 млв. лв. Това каза за “24 часа” Деница Сачева, заместник-министър на образованието и науката. Очаква се стартът да е до края на тази година. В рамките на този проект в образователния процес. Педагозите ще минат и през университетски курсове по теми като медийна грамотност, киберсигурност и интелектуална собственост. Проектът ще обхване всички училища и пилотно 60 детски градини. Ще бъде изградена национална система за управление на електронната идентичност на учителите и учениците, каза още Деница Сачева. Дигиталните уроци ще бъдат разработвани както от доставчици, които и в момента се занимават с това, така и от учители. Педагозите, които правят електронни уроци и тестове, ще получават допълнителни възнаграждения. Преподаването с помощта на облака ще е индивидуално за всеки ученик. За по-напредналите и по-талантливите ще има повече възможности да допълват стандартния урок с нови упражнения и занимания. За други, които имат нужда от допълнителна подкрепа, също ще има възможност за още занимания. Те ще им помогнат да догонят в учебния процес останалите съученици. или проблеми със слуха с начин за поднасяне на учебното съдържание, за да могат да го разберат и да се представят добре, уточни Сачева. В платформата ще може да се влезе от всяка точка на света. Предвижда се тя да обединява няколко електронни платформи, които министерството вече има готови или са в процес на създаване. В новия облак ще участва например и бъдещата платформа, която съдържа данни за децата в неделните училища в чужбина. Така география и история, както е в момента, но ще гледат електронни уроци по математика, физика и химия на родния си език. По проекта се предвижда да бъдат направени няколко кампании. Първата е за киберсигурност на децата заради опасностите, които ги дебнат в интернет. Ще има кампания за медийна грамотност - Има идея още да се създаде образователна игра като мобилно приложение за телефони и таблети, която да съдържа не само учебно съдържание, но и теми от киберсигурност, медийна грамотност, интелектуална собственост и т.н. “Големият проблем на сегашното време е, че информацията е разхвърляна навсякъде и не всеки тип информация е надеждна. Облакът ще концентрира образователните ресурси, ще е надежден, ще спести време на ученици и учители”, коментира Асен Александров, директор на столичното 51-о СУ “Елисавета Багряна”. До края на 2019 г. във всички училища да има изградени Wi-Fi мрежи със защитена интернет среда, обещаха от министерството на образованието. “Основната промяна на системата, която трябва да направим, е да насърчим креативните учители - тези, които търсят ефективния подход към всяко дете, в т.ч. и като използват иновативни методи на преподаване. с което можем да направим обучението по-интересно. Те са само необходимо, но не достатъчно условие за това”, коментира в интервю за “24 часа” министърът на образованието и науката Красимир Вълчев.", "date": "2019.04.18", "title": "Безплатни уроци, тестове и игри в облак до 2021 г."}
{"url": "https://www.24chasa.bg/novini/article/7409066", "text": "Помощникът на президента на Русия Владимир Пуетин - Юрий Ушаков, се е срещнал със специалния съветник на американския президент, директор на департамента за Европа и Русия в Съвета за национална сигурност Фиона Хил, която пристигна днес в руската столица за консултации, предаде ТАСС. \"Имаше срещи в администрацията на президента, по-точно с Ушаков\", каза на журналистите прессекретарят на президента Дмитрий Песков, отговаряйки на въпроса, дали съветничката на президента Доналд Тръмп е разговаряла с някой представител на Кремъл. По думите на Песков президентските съветници са обсъдили \"въпроси на двустранните отношения\", предава БТА. На въпрос дали е била засегната темата за евентуална среща между президентите на Русия и САЩ, прессекретарят на руския лидер отговори отрицателно.", "date": "2019.04.18", "title": "Съветници на Путин и Тръмп са обсъдили връзките между двете страни"}
{"url": "https://www.24chasa.bg/novini/article/7409051", "text": "Държавният глава Румен Радев изказва съболезнования на своя германски колега Франк-Валтер Щайнмайер по повод  . Това съобщиха от прессекретариата на президента. Президентът изразява съпричастност и солидарност в трудния за всички германци момент. „Моята и на целия българския народ надежда е за бързо възстановяване на пострадалите в инцидента“, заявява Румен Радев в писмото си до Франк-Валтер Щайнмайер.", "date": "2019.04.18", "title": "Радев със съболезнования до германския си колега заради тежкия инцидент на Мадейра"}
{"url": "https://www.24chasa.bg/novini/article/7409049", "text": "Апелативният специализиран наказателен съд потвърди   обвинен от специализираната прокуратура за длъжностни престъпления, съобщиха от Апелативната специализирана прокуратура. Съдът потвърди тезата на прокуратурата за наличие на обосновано предположение за това, че Костин е извършил престъпленията, за които е привлечен към наказателна отговорност. Съдът прие също, че при по-лека мярка за неотклонение обвиняемият може да извърши друго престъпление или да повлияе на свидетели по делото. Определението на Апелативния специализиран наказателен съд е окончателно и не може да бъде обжалвано.", "date": "2019.04.18", "title": "Потвърдиха ареста на кмета на Чупрене Ваньо Костин (Видео)"}
{"url": "https://www.24chasa.bg/novini/article/7409058", "text": "Работници укрепват с дъски поддържащата конструкция над една от прочутите стъклени розети в парижката катедрала \"Нотр Дам\" след опустошителния пожар в началото на седмицата, предаде Асошиейтед прес, цитирана от БТА. На мястото днес има огромен кран и работят ремонтни екипи, след като властите предупредиха, че част от конструкцията все още е в опасност. Пожарникари огледаха останалото от някогашния покрив, за да установят щетите. Временна дървена катедрала може да бъде издигната срещу \"Нотр Дам\", докато се работи по възстановяването на оригиналната, съобщи днес ректорът на \"Нотр Дам\" Патрик Шове, цитиран от ДПА. Пред телевизия \"Си Нюз\" Шове каза, че кметицата на Париж Ан Идалго се е съгласила градските власти да предоставят част от площада пред \"Нотр Дам\" за издигане на временна постройка. Министърът на културата Франк Ристер потвърди, че е възможно да бъде издигната временна сграда, но отбеляза, че още не е взето решение. Френският президент Еманюел Макрон заяви, че иска възстановяването на катедралата да бъде извършено за пет години, макар че според експерти този срок е твърде амбициозен. Министърът на труда Мюриел Пенико обяви в акаунта си в Туитър началото на проект, наречен \"Строежът на Франция\", който цели да привлече млади специалисти да участват в реконструкцията на \"Нотр Дам\", предаде ТАСС. Остров Сите, на който се намира \"Нотр Дам\", в сърцето на френската столица, днес е доста пуст, тъй като е затворен за всички освен жителите му. Магазините и заведенията не работят, няма ги и обичайните тълпи от туристи. През целия ден днес Франция отдава почит на пожарникарите, спасили от рухване прочутата в цял свят катедрала и попречили нейните безценни съкровища да бъдат погълнати от огъня. Президентът Макрон бе домакин на специална среща с огнеборците. \"Страната и целият свят ни гледаха и вие бяхте за пример. Вие бяхте идеалният пример какви трябва да бъдем\", заяви Макрон, приветствайки в президентския дворец 300 души, 250 пожарникари от Париж и района, полицаи, членове на Червения кръст и \"Гражданска защита\", допринесли за спасяването на катедралата. В понеделник вечерта държавният глава вече похвали работата на пожарникарите и ги нарече \"герои\". На срещата в президентството присъстваха и много министри. По-късно в кметството на Париж ще се състои церемония в чест на пожарникарите, на която ще звучи цигулков концерт на Бах и ще бъдат четени откъси от романа на Виктор Юго \"Парижката Света Богородица\". В понеделник вечерта над 400 пожарникари се бориха девет часа да спасят датиращата от 12-ти век катедрала. Кулата стрела и покривът бяха унищожени, но двете емблематични кули, розетите, старинният орган и и безценни произведения на изкуството бяха спасени. За отбелязване е, че при пожара, избухнал по време на литургия, нямаше жертви благодарение на това, че пожарникарите и църковните служители са успели да изведат извънредно бързо хората от храма.", "date": "2019.04.18", "title": "Работници укрепват \"Нотр Дам\", Франция почита пожарникарите"}
{"url": "https://www.24chasa.bg/novini/article/7409046", "text": "Вътрешният туризъм е акцент в работата на Министерството на туризма през тази година, защото страната има много какво да покаже пред света и Велико Търново го доказва. Това заяви министърът на туризма Николина Ангелкова, откривайки XVI Международно изложение „Културен туризъм“ в старопрестолния град. Тя подчерта, че България е сред трите най-богати държави в Европа по разкрити артефакти заедно с Италия и Гърция. Работим активно с общините и бизнеса, за да популяризираме това наследство и за да може страната ни да се утвърди като предпочитана целогодишна дестинация, каза още тя. Министърът благодари на домакините от Велико Тръново, на всички организатори и участници в борсата за усилията туризмът да е ключов сектор за икономиката ни. Министър Ангелкова съобщи, че тази година за популяризиране на страната е предвидено както участие в международни и вътрешни туристически изложения, така и изпълнение на интегрираните комуникационни кампании на 16 целеви пазара, участие в кампании съвместно с CNN, BBC, National Geographic, Travel TV и вътрешни инициативи като „Неочаквана ваканция“ и „Естествено в България“. 2019 бе обявена от ведомството за година на вътрешния туризъм и чрез дигиталния маркетинг и апликацията iLoveBulgariа се въвеждат нови проекти, свързани с виртуални турове и други форми за иновативно представяне на туристическите ни забележителности. Към момента ранните туристически записвания показват спад в рамките общо на 2%, като по-сериозното намаление е от Русия и Германия – два от основните ни целеви пазари, но сме максимално мобилизирани да наваксаме изоставането. Основната причина за него са цените, които успяват да осигурят държави в региона, които са наши конкуренти, но и партньори, посочи министър Ангелкова. Днес в рамките на изложението се провежда българо-руска кръгла маса за сътрудничество в туризма с 23 високопоставени представители на руски региони - както на ниво министри на правителствата на регионите, така и кметове. Сред участниците са и представители на руските туроператори. Организирали сме и опознавателни турове из страната, каза министърът. Тя съобщи също, че се подготвят различни стъпки за подпомагане на организирания туризъм, каквито имат например Гърция, Хърватия, Испания. В тази връзка стартирахме разработването на анализ, който да ни покаже какви мерки бихме могли да предприемем. Анализът се извършва от Ernst and Young. Надявам се до месец и половина да обявя резултата и септември след обществено обсъждане да можем да съобщим мерките, които ще предприемем за насърчаване на организирания туризъм, стана ясно от думите й. Последните данни са оптимистични, отбеляза министър Ангелкова. Отчита се ръст на нощувките и приходите от тях в началото на годината. Приходите от международен туризъм възлизат на 425 млн. евро за периода декември 2018 г.–февруари 2019 г. и ръстът им е 4,3% в сравнение със същия период година по-рано, посочи още министър Ангелкова. Само за февруари 2019 г. има ръст от 8,3 на сто в приходите от международен туризъм, като сумата достига 127 млн. евро. Това означава, че дори да идват по-малко туристи, те се задържат повече у нас и харчат повече. Надявам се това да бъде тенденцията през годината, независимо от конкретното число на броя чуждестранни туристи. Заедно с бизнеса и местната власт трябва да гарантираме качествен продукт, който ще е наше конкурентно предимство в региона, добави министърът. Тя припомни, че миналата година за първи път преминахме границата от 9 млн. чужди туристи и посрещнахме над 9,2 млн. такива гости. Реализирани бяха 27 млн. нощувки в местата за настаняване с 10 и повече легла. С завеждането на ЕСТИ ще се отчитат нощувките и с по-малък брой легла и числото ще е много по-голямо, заключи министър Ангелкова.", "date": "2019.04.18", "title": "Министър Ангелкова: Приходите от чуждестранни туристи са с 4,3% ръст"}
{"url": "https://www.24chasa.bg/novini/article/7409050", "text": "НОИ автоматично ще изчислява по-благоприятната пенсия до 1 януари 2023 г. Но при условие че при подаването на документи за пенсиониране се предоставят доказателства за 3 години стаж отпреди 1997 г., т.нар. златни години. Ще се дава по-високата. Ако не бъдат дадени такива документи, пенсията ще се изчислява само по формулата със стаж след 2000 г. тази поправка в кодекса за социално осигуряване бе приета на второ четене в парламента социална комисия. Ще има нови заявления за отпускане на пенсия, в които хората ще трябва изрично да посочат, че избират размерът ѝ да бъде определен по старата методика, и да представят необходимите документи за 3-те “златни години” преди 1997-а. Така НОИ автоматично ще изчислява пенсията в двата варианта - и по старите, и по новите правила. Ще се дава по-високата. Все пак, ако пенсионерът има съмнение, че не му е отпусната по-благоприятната, ще може да провери в НОИ размера по двете формули.  За желаещите да се пенсионират по новата методика няма да е нужно да правят отметки и да носят документи, защото годините стаж след 2000-а ги има в регистрите на НОИ. Пенсионерът директно ще получи пенсия, определена по новата методика.", "date": "2019.04.18", "title": "НОИ ще изчислява пенсиите по двете формули, дава по-високата сума"}
{"url": "https://www.24chasa.bg/novini/article/7409112", "text": "Правителството одобри намерението за издигане на кандидатурата на Република България за седалище на Европейския орган по труда. Обсъждането на предложението за регламент на Европейския парламент и на Съвета за създаване на новата структура започна през март 2018 г. в рамките на Българското председателство на Съвета на Европейския съюз. Това съобщиха от правителствената пресслужба. Органът ще подкрепя държавите-членки на ЕС в сътрудничеството, обмена на информация, съгласуваните и съвместните инспекции, медиацията, сътрудничеството в случай на трансгранични нарушения на функционирането на пазара на труда. Създаването на новата структура ще спомогне за гарантиране на правата на работниците и гражданите на равно третиране и равен достъп до възможности за заетост и социална закрила в трансгранични ситуации. С дейността си институцията ще осигури прозрачност за предприятията по отношение на местните трудови стандарти в целия вътрешен пазар. Със създаването на Европейски орган по труда се интегрират съществуващите структури и инструменти на Европейския съюз в областта на трансграничната трудова мобилност и координацията по въпросите на социалната сигурност. Очаква се новата структура да стартира своята дейност до края на 2019 г. Правителственото решение е взето неприсъствено.", "date": "2019.04.18", "title": "Издигат кандидатурата на България за седалище на Европейския орган по труда"}
{"url": "https://www.24chasa.bg/novini/article/7409125", "text": "30-годишен мъж е бил задържан за убийство и изнасилване на 58-годишна жена от Троян, обявена за общодържавно издирване, съобщи на съвместен брифинг с ОД на МВР - Ловеч, окръжният прокурор на Ловеч Валентин Вълков. Престъплението е било извършено януари 2016 г., а останките на жената са намерени през май 2017 г. В извършителя са открити вещи на убитата и пистолета, с който е извършено убийството. Той е задържан вчера за 72 часа, но предстои да му бъде поискана постоянна мярка за неотклонение \"задържане под стража\". По думите на Вълков досъдебното производство за убийство е било образувано в края на май 2017 г., когато случайни хора са намерили в местността \"Турлата\" край Троян останките от човешко тяло и дрехи. Назначената първоначално антропологична експертиза на кости е показала, че става въпрос за мъж. Това било опровергано при последвалата физико-химична експертиза в Научноизследователския институт по криминалистика, според която останките са на жена. Направена била връзка с обявената на 30 януари 2016 г. за общодържавно издирване 58-годишна троянка. В областта на черепа е установена рана, като първоначално се е смятало, че е от падане, а по-късно последвалите експертизи са доказали, че е в резултат на удар върху черепа с пистолет, като били открити капсулни микрочастици. Направен бил психопрофил на евентуалния извършител и се е стигнало до 30-годишния мъж. Той е притежавал незаконен газов пистолет, поправен на боен. Оръжието било намерено в него през май 2017 г., като е бил осъден на една година затвор за притежание на незаконно оръжие. При разследване на убийството е установено съвпадение между намерените капсулни микрочастици в областта на раната на убитата и пистолета на 30-годишния мъж. В него са открити и вещи на жертвата. Вълков каза още, че няма връзка между жертвата и извършителя. Жената, прибирайки се от работа, е обичала да се разхожда в района на убийството. Тялото й е било оставено в дере, покрито с шума. Има категорични данни, че е била изнасилена преди да бъде убита, добави окръжният прокурор.", "date": "2019.04.18", "title": "30-годишен е задържан за убийството и изнасилването на 58-годишна жена от Троян"}
{"url": "https://www.24chasa.bg/novini/article/7409184", "text": "Косовският президент Хашим Тачи заяви днес, че предстоящата среща на 29 април на представители на Западните Балкани в Берлин по инициатива на Германия и Франция е продължение на интереса на тези две страни към Косово и региона, съобщи косовската телевизия РТК, цитирана от БТА. Тачи написа във Фейсбук, че на тази среща не се очаква някакво предложение за споразумение между Косово и Сърбия. \"Няма скрит дневен ред на тази среща. Ние очакваме, че тя ще завърши с обща, предварително съгласувана между участниците декларация, която между другото ще потвърди европейската перспектива на нашия регион и ще подчертае нуждата от нормализиране на отношенията между Косово и Сърбия\", написа Тачи. Косовският президент добави, че ще бъде много разочароващо за Косово, ако Франция и Германия не успеят да съгласуват позициите си за визова либерализация за косовски граждани на тази среща. Той посочи, че Косово е единствената изолирана страна в Европа, и подчерта, че да се говори за европейска перспектива на Косово без тази либерализация ще бъде \"лицемерие\". Берлин ще бъде домакин на среща на представители на Западните Балкани и ЕС на 29 април. Според някои медии в региона на срещата ще бъде направено предложение за споразумение между Сърбия и Косово, за което обаче няма официално потвърждение.", "date": "2019.04.18", "title": "Хашим Тачи: Няма скрит дневен ред на срещата в Берлин на 29 април"}
{"url": "https://www.24chasa.bg/novini/article/7409181", "text": "Гранични полицаи от ГПУ-Видин задържаха двама мъже със скимиращи устройства, съобщиха от Гранична полиция. И двамата са на 49 години - от София и Перник, са установени при влизане в България на ГКПП – Видин на 16 април вечерта. По искане на Гранична полиция колата е проверена съвместно със служители на Агенция „Митници“. В нея са открити 2 платки за скимиращи устройства, 21 пластични карти, 2 лаптопа, 3 телефона и външна батерия. Двамата мъже са задържани. Намерените вещи и колата са иззети, в ГПУ-Видин е образувано досъдебно производство. С разпореждане на Окръжна прокуратура – Видин те са задържани за още 72 часа. Внесено е искане в Окръжния съд във Видин за вземане на постоянна мярка за неотклонение задържане под стража. ", "date": "2019.04.18", "title": "Задържаха двама мъже със скимиращи устройства на ГПУ Видин"}
{"url": "https://www.24chasa.bg/novini/article/7409190", "text": "Свиленград е външна граница на ЕС и това прави отговорността на жителите му още по-голяма за европейските избори. Благодарение на отличната работа на МВР и приятелския диалог, който правителството има с Турция – днес отчитаме нулев миграционен натиск по границата. Неслучайно, един от основните приоритети на ГЕРБ, залегнал и в предизборната платформа на партията – е именно контрол и запазване на нулевите стойности на миграционния натиск. Това заяви зам.-председателят на ГЕРБ и председател на Националния предизборен щаб на партията Цветан Цветанов по време на среща с общинското ръководство на ГЕРБ и жители на общината, цитиран от сайта на ГЕРБ. Цветанов бе посрещнат от зам.-кмета Мария Костадинова, областния координатор на ГЕРБ Делян Добрев, както и депутатите Евгения Ангелова и д-р Георги Станков. На събитието, което се проведе в заседателната зала на Община Свиленград, зам.-председателят на ГЕРБ акцентира върху ползите от доброто партньорство между централната и местната власт в България. „Свиленград е пример за работеща община. Качествените проекти и предложения, които Общината изготвя, провокират българското правителство да оказва подкрепа. През август 2018 г. с постановление на Министерски съвет по бюджета на Община Свиленград са преведени 1 000 000 лв. за реализиране на проект „Пътна връзка на АМ „Марица“ с индустриална зона, гр. Свиленград“. Няколко месеца по-късно, през декември, община Свиленград получи от правителството 1 701 185 лева за реконструкция на улична мрежа в града“, обяви Цветанов. Той припомни колко важни са европейските избори и отбеляза, че противно на някои твърдения – работата на евродепутатите пряко се отразява върху начина на живот на хората. „Аз не искам България да се връща към времената на Орешарски, когато европейските средства към страната ни бяха блокирани. Затова дори на 26 май да не избираме преките си управници – трябва да гласуваме, ако искаме националните интереси на България да бъдат отстоявани активно и успешно на европейско ниво“, категоричен бе той. Зам.-председателят на ГЕРБ акцентира и върху основния приоритет на правителството на Бойко Борисов – образованието. Той съобщи, че МОН полага усилия да направи така, че родителите да играят по-сериозна роля в образователния процес на децата им, за да може по-ефективно да се противодействия на тревожните тенденции като агресията сред учениците. Родителска организация от Свиленград използва посещението на Цветанов, за да му връчи своите предложения за промени в Националната стратегия за детето. Родителите споделиха, че са се обърнали към Цветан Цветанов заради неговото отношение към децата и образованието. В рамките на срещата зам.-председателят на ГЕРБ връчи на зам.-кмета Костадинова подарък за Георги Манолов, кмет на Свиленград, който днес празнува своя рожден ден. Подаръкът на Цветанов бе символичен – пейзаж на р. Марица. „Пожелавам ви никога повече да не преживявате ужаса на наводненията през 2012 г. Спомням си много добре каква беше ситуацията тогава и виждам колко много превантивни мерки са взети сега от кмета и екипа му“, сподели той. На свой ред Мария Костадинова изказа своята благодарност към правителството и към Цветанов, който през 2012 г. беше неотлъчно до хората по време на бедствието. „Веднага след това бе подпомогнат проекта на Общината за укрепване и почистване на брега. Оттогава до днес няма нито един инцидент“, изтъкна тя.", "date": "2019.04.18", "title": "Цветанов в Свиленград: Днес отчитаме нулев миграционен натиск по границата"}
{"url": "https://www.24chasa.bg/novini/article/7409140", "text": "Неспазването на служебните задължения е довело до смъртта на 20 човека при катастрофата край Своге.  Това обяви говорителят на главния прокурор Румяна Арнаудова, която даде допълнителна информация за  . Тогава загинаха 20 души а 8 пострадаха сериозно. Експертиза, направена в Австрия, е показала, че асфалтовата смес не отговаря на изискванията. Въпреки че в последния слой е трябвало да бъде поставен едър трошен камък е сложен трошен варовик, което е значително по-евтино. Това пък от своя страна е довело до много по-нисък коефициент на полеруемост. При минимален коефициент на полеруемост 50%, този на пътя край Своге е бил 28. \"В същото време обаче по документи е било записвано, че всъщност е поставен едротрошен камък. По тази причина има и обвинения за документи с невярно съдържание и нищо от това, което е описано в документите, не отговаря на истината\", обясни Арнаудова.  \"Строителният надзор също не е свършил своята работа, защото не е контролирал. В понеделник ще бъде обвинен и директорът на дирекция в АПИ, който има пряко задължение да контролира пътя\", съобщи още Арнаудова. По отношение на двамата бивши членове на УС на АПИ Дончо Атанасов и Светослав Глосов, които също са обвиняеми за катастрофата край Своге разследването се води от Софийска градска прокуратура. В неговия ход е станало ясно, че през 2017 г. на този път са станали 7 катастрофи. Шефът на районното управление в Своге е подавал сигнали до АПИ за лошия път. Първият сигнал е от 23 юни 2017 г. и е докладван на Глосов. Той е трябвало да свика заседание на УС, както и да поиска ремонт на пътя от гаранцията на фирмата строител \"Трейс София\", която е била в размер на 2 млн. евро. Вместо това обаче, Глосов изпратил писмо до \"Трейс София\", които пожелавайки си документи с невярно съдържание казали, че пътя е перфектен.  Според прокуратурата, двамата бивши членове на УС на АПИ са обвинение в престъпления по служба, от което са настъпили вредни последици и са застрашили живота на всички, които са минавали по този път. Целта им е била да не се наруши финансовото състояние на фирмата строител. Също така фирмата е категорична, че по безусловен начин е установена и вината на шофьора на автобуса, тъй като при допустими 40 км/чче той е карал с 53 км/ч. Според експертите, ако е карал с 40 км/ч е можел да завие надясно, без да навлиза в насрещното и да избегне катастрофата, дори и при този лош път и мократа настилка. Най-късно в понеделник прокуратурата ще има данни за имотното състояние на Лютви Местан, които да представи пред съда, за да му бъде взета парична гаранция от 10 000 лв, добави Румяна Арнаудова. Говорителят на главния прокурор заяви, че ВКП са изпратили събраните материали по случая с бившия зам.-министър на икономиката Александър Манолев на Окръжна прокуратурата Благоевград. Там е започнало наказателно производство за представяне на данни с невярно съдържание и нецелево разходване на средства от ЕС.", "date": "2019.04.18", "title": "Арнаудова: Неспазване на служебните задължения е довело до смъртта на 20 край Своге"}
{"url": "https://www.24chasa.bg/novini/article/7408792", "text": "Руският президент Владимир Путин и лидерът на Северна Корея Ким Чен Ун ще се срещнат в Русия до края на този месец, се казва в съобщение на Кремъл, цитирано от ТАСС и БТА. \"Владимир Путин ще се срещне с лидера на КНДР Ким Чен Ун. По покана на Владимир Путин председателят на Държавния съвет на Корейската народно-демократична република Ким Чен Ун ще посети Руската федерация през втората половина на април\", се казва в съобщението. По-рано южнокорейската агенция Йонхап съобщи, че визитата на Ким в Русия може да се състои идната седмица. По информация на агенцията, руско-севернокорейската среща на високо равнище ще се състои най-вероятно във Владивосток. Освен това, както съобщи помощникът на президента Юрий Ушаков, на 26 и 27 април Путин ще участва в международния форум \"Един пояс, един път\" в Пекин. Още миналата година се обсъждаха няколко варианта за организиране на среща между Путин и Ким, включително във Владивосток - на Източния икономически форум в началото на септември 2018 г., припомня ТАСС. Руските власти подчертаха, че са готови да приемат лидера на КНДР във всяко удобно за него време. Московският в. Известия\" писа вчера, че срещата Путин-Ким ще е в разположения близо до КНДР Владивосток, преди руският държавен глава да замине за икономическия форум в китайската столица, припомня Франс прес. Ким е посещавал Китай като държавен глава, но това ще е първата му официална визита в Русия, посочва ДПА.", "date": "2019.04.18", "title": "Срещата между Путин и Ким Чен Ун ще е идната седмица във Владивосток (Обновена)"}
{"url": "https://www.24chasa.bg/novini/article/7409115", "text": "Адвокатка от Несебър бе осъдена на 3 г. условно с 5 г. изпитателен срок за присвояване на 154 153 лв., делото се гледа в Бургаския районен съд. Според прокуратурата Лилия А. е извършила престъплението във времето от  25.08.2009 г. до 22.02.2010 г. в Бургас и  Несебър. Тя е била на длъжност \"експерт маркетинг\" в търговско дружество за строителство и продажба на имоти, собственост на канадския гражданин Григорий Б. Присвоените от нея пари й били поверени да ги съхранява и управлява.  За да реализира бизнеснамеренията си, собственикът на дружеството наел подсъдимата, тъй като търсил човек с юридическо образование, който реално да ръководи дружеството. Така Лилия А. била назначена, въпреки че по трудов договор е заемала позиция „експерт маркетинг“. Присвоената сума от 154 153 лева е получавана от нея при пет отделни случая от клиенти или техни представители, които искали да си закупят имот от търговското дружество и един случай от представител на друго търговско дружество, дължащо пари на това управлявано от нея. Присъдата е постановена по реда на съкратеното производство. Лилия П. е лишена от право да заема държавна или обществена длъжност, както и е лишена от право да упражнява търговска дейност, свързана с управление или пазене на чуждо имущество и материалната му отчетност за срок от 3 г.", "date": "2019.04.18", "title": "Условна присъда за адвокатка от Несебър, присвоила 154 хил. лв."}
{"url": "https://www.24chasa.bg/novini/article/7409560", "text": "Най-късно в понеделник прокуратурата ще има данни за имотното състояние на Лютви Местан, които да представи пред съда, за да му бъде взета парична гаранция от 10 000 лв. Това заяви на брифинг говорителят на главния прокурор Румяна Арнаудова. Местан беше освободен от наложената му парична гаранция от Окръжен съд Кърджали след жалба от негова страна. Причината е, че обвинението не е представило достатъчно доказателства пред съда, които да обосноват размера на гаранцията, заради това съдът не е могъл да направи извод дали тя съответства на имотното му състояние. Лютви Местан е обвинен за причиняване на смърт по непредпазливост заради пътен инцидент от преди дни, при който загина шестмесечно бебе, а родителите и другото им дете бяха ранени.", "date": "2019.04.18", "title": "Имотното състояние на Лютви Местан става ясно до понеделник"}
{"url": "https://www.24chasa.bg/novini/article/7409183", "text": "Окръжният съд в Бургас освободи предсрочно условно  Дончо Пехливанов, който излежаваше 12-годишна присъда за   съобщиха за \"24 часа\" от пресцентъра на  Съдебната палата. Така братоубиецът си спестява оставащите му 3 г. и 11 месеца. Магистрати обаче му наложиха пробационни мерки - задължителна регистрация по настоящ адрес и регулярни срещи с пробационен служител. Днешният опит Дончо да излезе на свобода предсрочно е вторият, след като през февруари, м.г. апелативни магистрати му отказаха. Престъплението е извършено по особено мъчителен за убития начин и с особена жестокост - братът на Дончо  е бил прободен 12 пъти с нож в областта на гръдния кош и мишниците, удрян с дуло на пистолет по главата, припомнят запознати. На 25 януари м.г. Бургаският окръжен съд уважи предложението на началника на бургаския затвор Пехливанов да бъде условно предсрочно освободен. Магистратите определиха на Пехливанов изпитателен срок от пет години и пет месеца през които осъденият да прави периодични срещи с пробационен служител. Определението на първата инстанция обаче бе протестирано от Окръжна прокуратура. След като  разгледа делото в закрито заседание, Апелативният съд  отмени акта на окръжните магистрати. В мотивите тогава се посочваше, че от доказателствата по делото не може да бъде изведена категорична констатация, че Пехливанов е коригирал своето поведение. Нямало убедителни данни, че осъденият е осъзнал факторите, довели до криминалното поведение, за което е осъден. Днешното съдебно решение също може да бъде протестирано от прокуратурата.", "date": "2019.04.18", "title": "Освободиха предсрочно братоубиец, спести си 47 месеца затвор"}
{"url": "https://www.24chasa.bg/novini/article/7408841", "text": "24-годишният Венелин Трампов е убиецът на Георги Гривнев, който бе намерен удушен в гората край Смолян. Трампов го удушил на поляна в града, на 3-4 км от мястото, на което е намерен трупа на Гривнев. Убийството е станало на 28 март т.г. по тъмно, след като Георги Гривнев същия ден е пуснат на свобода от затворническото общежитие над Смолян. Венелин използвал за помагач за пренасянето на трупа до разклона край Турян - Марин Терзийски от Раковски, с който закарали трупа и го затрупали с клони. Терзийски е също на 24 години. Пренасянето на трупа е било с автомобил. Двамата са признали вината си на разпити днес, заяви на брифинг по случая днес окръжният прокурор на Смолян Тодор Деянов. Мотивите за убийството са както от личен характер, така и от користни цели, каза Деянов. Извършителят на убийството и неговият помагач са заподозрени и установени от разследващите за по-малко от 24 часа, уточни шефът на смолянското РПУ Костадин Бундов. Убиецът и жертвата се познавали от съвместното си пребиваване в затвора. Имали са близки отношения. Венилин е излежавал присъда до 8 март т.г. за грабеж. 20 дни е бил на свобода, преди да изчака да пуснат Георги и да го убие. За убийството го грози присъда от 10 до 20 години затвор. Венилин е стар познайк на полицията, има 13 присъди. Помагачът му Марин Терзийски има една присъда за грабеж. Преди да бъдат приведени за следствени действия за убийството в Смолян двамата са били задържани по друго престъпление с разпореждане на Районна прокуратура - Пловдив.", "date": "2019.04.18", "title": "Убиецът на Георги Гривнев и помагачът му са задържани в Смолян"}
{"url": "https://www.24chasa.bg/novini/article/7408852", "text": "След светкавични действия на костинбродските полицаи са задържани трима, опитали да откраднат стадо овце. Това съобщиха от МВР. Около 13.30 часа вчера в РУ- Костинброд постъпил сигнал от земеделски производител, че час по- рано от стопанска сграда в града е извършен опит за кражба на стадо от 30 овце. След незабавни издирвателни действия полицейските служители разкрили и задържали извършителите- криминално проявен и осъждан мъж на 24 години и двама младежи на 17 и 18 години. По случая е образувано бързо производство.", "date": "2019.04.18", "title": "Задържаха трима, опитали да откраднат стадо овце в в Костинброд"}
{"url": "https://www.24chasa.bg/novini/article/7408849", "text": "Светият синод на Българската православна църква изрази своята подкрепа към френския народ по повод опожарената парижка катедрала „Нотр Дам“, предаде  . В съболезнователен адрес Българският патриарх Неофит отбелязва, че трагичният инцидент нанася удар върху световното културно наследство и изразява надежда емблемата на Франция да бъде възстановена в скоро време.", "date": "2019.04.18", "title": "Светият синод изрази подкрепа към френския народ за \"Нотр Дам\""}
{"url": "https://www.24chasa.bg/novini/article/7408862", "text": "Либия отдавна е център за трафик на хора, опитващи се да достигнат Европа. Лидерът на признатото от ООН правителство на страната предупреждава, че избухналите неотдавна боеве около Триполи могат да породят нова бежанска вълна. Други казват, че тези страхове са преувеличени. Битката за контрол върху Триполи между подкрепяното от ООН правителство на Либия и силите на генерал Халифа Хафтар отново разпали страхове за хуманитарната ситуация на живеещите там мигранти и притеснения от прииждане на хора в Европа. \"Ако настъплението продължи, положението със сигурността в крайна сметка още повече ще излезе от контрол, вече има признаци за това\", каза във вторник ръководителят на правителството в Триполи Файез Сарадж в интервю за италианския вестник \"Република\". \"На либийска земя има повече от 800 000 нелегални (нередовни мигранти). Те ще стигнат до Европа, а заедно с тях там ще проникнат терористи и престъпници\", добави министър-председателят Сарадж. Неговият заместник Ахмед Мейтиг, който направи изявление пред репортери в Рим след разговори с италианското правителство, предупреди, че има опасност от бягство и евентуално пристигане в Европа на \"над 400 затворници\" от \"Ислямска държава\", ако конфликтът се изостри. Но правителството в Триполи може би преувеличава опасността. \"Ние смятаме, че е невъзможно да се прави каквато и да е прогноза за евентуално заминаване на хора от Либия. В миналото вече са били споменавани различни числа, които впоследствие са се оказвали погрешни\", заяви за ДПА говорителят на Международната организация за миграцията (МОМ) Флавио ди Джакомо. Той каза, че броят на чужденците в Либия е всъщност около 650 000 и \"съвсем не всички (от тях) искат да си тръгнат\", тъй като мнозина смятат Либия за своя крайна цел, а не за транзитна страна. По оценка на МОМ в Триполи, където сега са съсредоточени сблъсъците, има около 3600 мигранти в центрове за задържане, включително 890 в Каср Бен Гашир южно от Триполи, \"в непосредствена близост\" до конфликта. Върховният комисариат за бежанците на ООН (ВКБООН) казва, че в цяла Либия има 57 810 регистрирани бежанци, от които около 1500 са блокирани в центрове близо до бойните действия. \"Несигурната обстановка в Либия може да създаде положение, при което бизнесът на контрабандистите може да се развиват благодарение на хаоса и липсата на върховенство на закона. Трудно е обаче да се предскаже бройката\", каза говорителят на ВКБООН. През последните години Либия е център на трафик на хора, опитващи се да стигнат до Европа, а Италия - някогашната й колониален владетел, беше най-силно засегнатата от това явление. От 2013 г. над 600 000 търсещи убежище хора са достигнали нейните брегове, главно от Либия. Притокът намалява от 2017 г. след сключването на подкрепени от ЕС сделки за пресичане на миграцията между Италия и Либия. През март 2017 г. са пристигнали 10 853 души през Централното Средиземноморие, а през март 2019 г. - 457. Ново рязко увеличаване на пристигащите мигранти е последното, което иска твърдолинейният вътрешен министър на Италия Матео Салвини в момент, когато се стреми да постигне големи успехи за своята крайнодясна партия \"Лига\" на изборите за Европейски парламент следващия месец. Той казва, че италианските пристанища ще останат затворени за мигранти, а на мигрантските плавателни съдове в бъдеще ще е забранено да влизат в италиански води, макар че не е ясно как. Другата управляваща популистка партия в Италия - Движение \"Пет звезди\" (ДПЗ), не е съгласна. В случай на изостряне на войната в Либия \"няма да имаме мигранти, а бежанци. А бежанците трябва да бъдат приемани, не може да затворите пристанищата\", заяви в понеделник по радио \"Капитал\" министърът на отбраната Елизабета Трента от ДПЗ. Служителите на ЕС в Брюксел внимателно следят събитията, а правозащитни организации и агенции на ООН призовават за освобождаването на бежанците и мигрантите от центровете за задържане заради влошаващото се положение със сигурността. \"Възобновеният конфликт в Триполи за пореден път показва колко важно е държавите членки на ЕС да осигурят безопасни маршрути от Либия за мигрантите и бежанците\", каза заместник-директорът на \"Амнести интернешънъл\" за Близкия изток и Северна Африка в изявление в понеделник вечерта.", "date": "2019.04.18", "title": "Ще доведе ли възобновеният конфликт в Либия до нова мигрантска криза в Европа?"}
{"url": "https://www.24chasa.bg/novini/article/7408861", "text": "46-годишен е обвинен за кражба на портмоне и неправомерно теглене на пари от чужда дебитна карта в Етрополе, съобщиха от пресцентъра на МВР. В РУ- Етрополе било образувано досъдебно производство по повод извършена кражба на портмоне със сумата от 40 лева и последвало теглене на още 170 лева от намираща се в него дебитна карта, собственост на местна жителка. В хода на проведеното разследване криминалистите установили извършителя на престъпното посегателство. След доклад на събраните доказателства в районната прокуратура, 46- годишният криминално проявен и осъждан мъж от с. Яна е привлечен като обвиняем и делото е приключено с мнение за съд.", "date": "2019.04.18", "title": "Обвиниха мъж за кражба на портмоне и теглене на пари от чужда дебитна карта"}
{"url": "https://www.24chasa.bg/novini/article/7408868", "text": "Турският президент Реджеп Тайип Ердоган заяви днес, че неговата Партия на справедливостта и развитието (ПСР) ще продължи да се бори, докато Висшата избирателна комисия не вземе окончателно решение за местните избори на 31 март, ден след като основният опозиционен кандидат встъпи в длъжност като кмет на Истанбул, предаде Ройтерс. След 17 дни на оспорвания и повторно преброяване Екрем Имамголу встъпи в длъжност вчера въпреки искане на ПСР за анулиране и повторно провеждане на кметските избори в Истанбул, по което още не е обявено решение, предава БТА. Говорейки пред профсъюзни членове, Ердоган заяви също, че Турция трябва да използва ефективно следващите четири години и половина до общите избори и да се справи с проблемите в икономиката и сигурността.", "date": "2019.04.18", "title": "Ердоган: Ще продължим да се борим, докато избирателната комисия реши за изборите"}
{"url": "https://www.24chasa.bg/novini/article/7407954", "text": "Земетресение с магнитуд 6,1 разтърси днес източната част на остров Тайван, наруши графика на транспорта и рани 17 души, предаде Франс прес, като се позова на Геофизическия институт на САЩ. Небостъргачите в центъра на столицата Тайпе се разлюляха и беше спряно движението на автомобили по големите улици. Изпаднали в паника ученици избягаха от класната си стая в източната област Илан. Земетресението в 5:01 по Гринуич беше усетено на целия остров. Движението по магистралата Илан - Хуалиен беше спряно. Тайванската метеорологична служба съобщи, че епицентърът на труса с магнитуд 6,1 е бил близо до крайбрежния град Хуалиен на дълбочина около 19 километра. Първоначално Геофизическият институт на САЩ съобщи за магнитуд от 6,0, преди да направи повторна оценка, която показа 6,1. Трусът е бил продължителен - 33 секунди. Представител на пожарната в Хуалиен съобщи за двама ранени, единият е малаец, приет в болница в критично състояние. Сърдечната му дейност е спряла и той е получил счупване на крака и рана на главата. В Тайпе са ранени 15 души. Японската метеорологична служба предупреди жителите на крайбрежните райони, че земетресението може да повлияе на равнището на морето, но не издаде предупреждение за цунами. През миналата година земетресение с магнитуд 6,4 причини смъртта на 17 души в Хуалиен, припомня АФП. През 1999 г. земетресение с магнитуд 7,6 причини смъртта на около 2400 души в Тайван.", "date": "2019.04.18", "title": "Земетресение с магнитуд 6,1 разтърси Тайван, 17 са ранени (Обновена)"}
{"url": "https://www.24chasa.bg/novini/article/7408875", "text": "Повече от десет вида диви пчели, които имат голяма роля за опрашването на плодовете и зеленчуците в североизточните американски щати, намаляват, съобщи Асошиейтед прес, цитирана от БТА. Учени от университета на Ню Хемпшър изследваха 119 вида пчели в щата от музейна колекция на 125 години. Те установиха, че 14 от тях са намалели, някои с до 90 процента. Точните причини са неясни, но промените в климата може да са една от тях. Половината от намалелите в района видове са се изместили на по-висока височина. Други потенциални причини могат да са намалял хабитат, урбанизацията, употребата на пестициди. Популациите на пчелите намаляват в цял свят от повече от 10 години. Според учените това се дължи на много фактори, като употребата на инсектициди с неоникотиноиди, паразити, болести, промяна в климата, намаляло разнообразие на храната. Пчелите са много важни за опрашването на посевите. Почти една трета от храната на хората е от растения, опрашвани от пчели.", "date": "2019.04.18", "title": "Повече от десет вида диви пчели намаляват"}
{"url": "https://www.24chasa.bg/novini/article/7408869", "text": "Върховният представител на ЕС по въпросите на външните работи и сигурността Федерика Могерини заяви, че очаква през юни Северна Македония и Албания да започнат преговори за присъединяване към Европейския съюз, съобщи Танюг. По време на пленарно заседание на комисията за външни работи на Европейския парламент тя заяви, че \"Балканите са в Европа\" и очаква, че през юни Северна Македония и Албания ще започнат присъединителни преговори с ЕС, предава БТА. \"Когато погледнете картата на Европа, ще видите, че Балканите са в Европа. Аз не бих искала да ползвам термина разширяване, а по-скоро обединяване на Балканите с Европа\", изтъкна Могерини, която отново похвали споразумението от Преспа между Гърция и Северна Македония. На заседанието на Европейския съвет през юни миналата година бе взето решение датата за начало на преговори със Северна Македония и Албания да бъде определена след една година, т.е. на срещата през юни тази година. Държавите-членки на Европейския съюз нямат единно становище по този въпрос, докато някои европейски официални лица смятат, че отлагането на началото на преговори, особено със Северна Македония след подписването на споразумението от Преспа, ще повлияе негативно на процеса реформи в тази държава. Датата за начало на преговори и на Албания с ЕС не е известна, имайки предвид политическата нестабилност, пред която е изправена тази държава през последните няколко месеца, напускането на парламента от страна на опозицията и недоволството на съседи като Гърция, когато става дума за правата на малцинствата в тази държава. Европейският комисар за разширяването Йоханес Хан заяви неотдавна, че отлагането и забавянето на процеса на интегриране на държавите от Западните Балкани в ЕС ще бъде от полза само за държави, които не споделят същите ценности с държавите от ЕС и които искат да увеличат своето влияние в този регион.", "date": "2019.04.18", "title": "Могерини очаква през юни Северна Македония и Албания да започнат преговори\nс ЕС"}
{"url": "https://www.24chasa.bg/novini/article/7408813", "text": "Три дни след присъдите по делото Иванчева, породили повече крайни коментари, отколкото положителни, съдиите от Специализирания наказателен съд излязоха с обръщение \"до българските граждани, в името на които правораздаваме\". Съобщението е публикувано на страницата на съда. В него не се посочва, че апелът има общо с делото Иванчева, но от посланието се подразбира.  На 15 април т.г. състав на специализирания съд, оглавяван от Иво Хинов, даде 20 г. затвор бившата кметица на \"Младост\" Десислава Иванчева за поискан подкуп. Заедно с нея наказани на първа инстанция са и заместничката й Биляна Петрова с 15 г. затвор и Петко Дюлгеров - бивш кмет на \"Младост\", осъден на 12 г. Ето и цялото обръщение на спецсъдиите:", "date": "2019.04.18", "title": "Спецсъдии: Правосъдието не се произвежда в телевизията!"}
{"url": "https://www.24chasa.bg/novini/article/7408885", "text": "Португалското правителство обяви днес тридневен национален траур в памет на жертвите на автобусната катастрофа, която снощи отне живота на 29 германски туристи на остров Мадейра, предаде Франс прес, цитирана от БТА. Чрез националния траур, започнал днес, \"изразяваме болката и солидарността на цялото население на страната към жертвите и техните семейства при трагичния инцидент с туристически автобус в автономния регион Мадейра\", каза португалският премиер Антониу Коща след заседание на министерския съвет в Лисабон. Германските туристи загинаха, когато автобусът им, превозвал общо петдесетина пътници, падна от над десет метра височина на завой, веднага след като потеглил от хотела им в село Канисо, разположено между регионалната столица Фуншал и Санта Круз, за да ги откара до ресторант. Последните данни, съобщени от болница \"Нелио Мендонса\" във Фуншал са за 29 загинали - 17 мъже и 12 жени, на възраст от 40 до 60 години. Сред ранените има само двама португалци. Според местната преса това са шофьорът и екскурзоводката. Четирима от пострадалите още са в интензивно отделение, а деветима вече са изписани. Германският министър на външните работи Хайко Маас съобщи днес, че заминава за Мадейра с лекарски екип, психолози и консулски служители, за да се срещне с пострадалите и да благодари на португалците за помощта им. На пресконференция в Берлин Хелге Браун , шеф на канцеларията на канцлера Ангела Меркел, съобщи, че на мястото на катастрофата има служители на външно министерство, които се опитват да идентифицират загиналите. Браун посочи още, че в ход е подготовка за връщане на ранените у дома, ако е необходимо и с изпратен за целта военен спасителен самолет Ербъс А310.", "date": "2019.04.18", "title": "Тридневен траур в Португалия след катастрофата, погубила 29 германски туристи"}
{"url": "https://www.24chasa.bg/novini/article/7408879", "text": "Четвъртият годишен доклад на КНСБ за нарушения на трудовите права ще бъде представен утре, 19 април, съобщиха от пресцентъра на синдиката, цитирани от БТА. Събитието ще започне от 10.00 часа в Конгресен център \"Глобус\", зала \"Европа\". Форумът ще бъде открит от президента на КНСБ Пламен Димитров, а основен докладчик ще бъде вицепрезидентът Чавдар Христов.  Основната цел на доклада е да бъдат предложени промени в законодателството и мерки за защита на трудовите права. Въз основа на информация от Главна инспекция по труда (ГИТ) ще бъде представен анализ на основните нарушения, свързани с правото на сдружаване, колективното договаряне, здравословните и безопасни условия на труд, работното време и сумираното му изчисляване, почивките и отпуските.", "date": "2019.04.18", "title": "КНСБ ще представи доклад  за нарушения на трудовите права"}
{"url": "https://www.24chasa.bg/novini/article/7408889", "text": "АПИ отказа да предостави информация за критериите и детайлите около строително-монтажните дейности на пътищата в България с аргумент за „некоректна” формулировка на запитването от страна на БСП. По този начин за пореден път не беше уважена молбата на БСП да бъдат публично изнесени документите с технически детайли за 46 конкретни точки от магистралите \"Хемус\", \"Струма\", \"Тракия\", \"Марица\", пътя Видин - Кулата и околовръстния път на София, които ще послужат за анализ на пътната настилка в независима европейска лаборатория, съобщиха от пресцентъра на БСП. Този анализ, от своя страна, трябва да покаже каква е дебелината на пътната настилка, рецептите на асфалтовите смеси, дали са използвани неподходящи материали и равността на пътя. Народните представители от ПГ на „БСП за България” изпратиха трето поред писмо до АПИ с искане информацията да бъде предоставена от агенцията в регламентирания от закона срок.", "date": "2019.04.18", "title": "БСП: АПИ отново отказа да покаже истината за състоянието на пътищата в България"}
{"url": "https://www.24chasa.bg/novini/article/7408903", "text": "Кметът на Перник Вяра Церовска забрани със заповед ползването на питейна вода за поливане и миене на пътни подстъпи, балкони, дворове и превозни средства, съобщиха от общината. За целта собствениците и стопаните да ползват местни водоизточници, е наредено в заповедта. Не е разрешено поливането и напояването на овощни и цветни градини, включително и в дворовете на гражданите с питейна вода, предава БТА. Забраната касае всички населени места на територията на общината, като въведеното ограничение важи до издаването на последваща заповед. На нарушителите ще се налагат санкции съгласно наредбата за обществения ред на територията на община Перник. Обемът на питейния водоизточник на Перник - язовир \"Студена\" е 10 955 000 куб. м, при максимален 25 519 100 куб.м, уточняват от \"В и К\".", "date": "2019.04.18", "title": "Кметът на Перник забрани ползването на питейна вода за поливане и миене на балкони"}
{"url": "https://www.24chasa.bg/novini/article/7408905", "text": "Националният осигурителен институт съобщи, че размерът на средния осигурителен доход за страната за месец февруари 2019 г. е 952,98 лв. Средномесечният осигурителен доход за страната за периода от 1 март 2018 г. до 28 февруари 2019 г. е 904,73 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през март 2019 г., уточняват от НОИ.", "date": "2019.04.18", "title": "Средният осигурителен доход за февруари 2019 г. е 952,98 лева"}
{"url": "https://www.24chasa.bg/novini/article/7408913", "text": "44-годишен габровец е бил пребит на спирка на ул. „Стефан Караджа” от три непознати лица. Насилието е било извършено на 16 април, предаде  . Наложило се пострадалият да бъде откаран в болницата, където установили, че има счупен крак. От здравното заведение подали сигнал в полицията. Униформените направили оглед на мястото, започнато е досъдебно производство.", "date": "2019.04.18", "title": "Издирват трима, пребили габровец на автобусна спирка"}
{"url": "https://www.24chasa.bg/novini/article/7408577", "text": "Учени от САЩ и Великобритания заключиха, че строителите на Стоунхендж произхождат от Средиземноморието, съобщи Скай нюз, цитирана от БТА. ДНК, извлечена от открити в околностите на Стоунхендж човешки останки от неолита, била сравнена с тази на хора, които живели приблизително по същото време на територията на Гърция и Турция, а след това в Испания и Португалия. Специалистите смятат, че преди около 6 хиляди години преселници стигнали до Великобритания, след като прекосили Средиземно море от изток на запад. На Британските острови те заменили популация ловци и събирачи на плодове и създали първите земеделски стопанства. Тази миграция отчасти включвала голяма експанзия на хора от Мала Азия. Въпросната експанзия започнала преди 8 хиляди години и довела до разпространение на селското стопанство в Европа. Някои групи хора не прекосили Ламанша, а плавали край европейското атлантическо крайбрежие и се преселвали от един малък остров на друг. Стоунхендж е построен около 2500 г. пр. Христа. Изграден е от камъни, някои от които тежат по 30-40 тона. Предназначението на комплекса е неизвестно, но се предполага, че е бил използван за религиозни ритуали и астрономически наблюдения", "date": "2019.04.18", "title": "Строителите на Стоунхендж дошли от Средиземноморието"}
{"url": "https://www.24chasa.bg/novini/article/7408581", "text": "Русия спира износа на петрол и петролни продукти за Украйна, съобщи днес руският премиер Дмитрий Медведев, цитиран от ТАСС. Освен това Русия разширява забраната за внос на украинска продукция, предава  . Новите мерки са в отговор на Киев, който също разшири списъка на забранени за внос руски стоки. „Подписах правителствено постановление на тази тема. Разширяваме забраната за внос в Русия на отделни стоки. Мярката засяга украинското машиностроене, лека промишленост, металообработване, стойността на което за миналата година е почти 250 млн. долара“, отбеляза Медведев. Изказването му идва преди президентският балотаж в Украйна в неделя.", "date": "2019.04.18", "title": "Русия спира износа на петрол за Украйна"}
{"url": "https://www.24chasa.bg/novini/article/7407941", "text": "\"Омразата към журналистите прерасна в насилие\", предупреждава неправителствената организация \"Репортери без граници\" в годишния си доклад за свободата на медиите в света, публикуван днес в Париж, предаде Франс прес. Само в 24 процента от проучените 180 държави и територии ситуацията със свободата на печата е \"добра\" или \"по-скоро добра\", в сравнение с 26 процента през 2018 година. \"В много страни враждебното отношение и омразата към журналистите, изразявана от политическите лидери, прерасна в по-сериозни и по-чести действия\" на насилие, подчертава \"Репортери без граници\" в комюнике, цитирано от БТА. България остава на 111-о място по свобода на медиите. Международната неправителствена организация \"Репортери без граници\" оповести годишния Индекс за свобода на пресата. Както през 2018 г. България заема 111-о място, между Етиопия, които имат същия индекс като нашата страна (35.11) и Мали, които са на 112-о място. Класирани са общо 180 държави. На първите 3 места са три скандинавски страни - Норвегия, Финландия и Швеция. Последното място е за Туркменистан. В краткото описание на положението в България се казва: \"Зачестили физически атаки. Сговарянето между медии, властите и олигарси остава непроменено, докато физическите нападения срещу журналисти се увеличават\". Словения е най-напред от бившите югославски държави и се намира на 34-то място, а Черна гора е на катастрофалното 104-то място, пише белградският вестник \"Блиц\". Босна и Херцеговина заема 63 място от общо 180 държави, Хърватия заема 64-то място, Сърбия ниското 90-то място, а Северна Македония е на 109-о място. В доклада за Сърбия се посочва, че страната продължава тенденцията да изостава - през 2017 г. се намираше на 66-то, а година по-рано на 59-то място. Занимаването с журналистика в страната за петте години управление на президента Александър Вучич не е безопасно, нито е подкрепено от страна на държавата. Броят на нападенията срещу журналисти расте, включително заплахите със смърт, а запалителната реторика, с която са хулени журналисти, все повече идва от държавни функционери, пише вестник \"Данас\". В доклада, който бе оповестен тази сутрин, се казва, че в Босна и Херцеговина цари поляризиран политически климат, който се характеризира с постоянни вербални нападения и националистическа реторика. Въпросните факти влияят лошо на свободата на медиите, тъй като с това се създава неприятелска обстановка за журналистите. Етническите разделения и говорът на омразата са все по-застъпени в медиите. Журналистите са нападани заради етническия им произход и заради онова, което пишат. Обвинения в клевета или уронване на реномето са чести инструменти на политиците, с които искат да сплашат журналистите и да ги откажат от разследване на определени теми. Собствеността над медиите също е причина за тревога, тъй като тя не е прозрачна. Работните условия за журналистите са предимно лоши, тъй като се подписват договори за кратък определен период и малки заплати. Фокус на \"Репортери без граници\" е град Баня Лука в босненската Република Сръбска, където, както твърдят, работата на журналистите е възпрепятствана в контекста на информирането на протестите и дейностите, свързани със смъртта на Давид Драгичевич. Властите пречеха на свободата на публично събиране и свободата протестите да се отразяват редовно медийно.", "date": "2019.04.18", "title": "\"Репортери без граници\": Омразата към журналистите прерасна в насилие (Обновена)"}
{"url": "https://www.24chasa.bg/novini/article/7408596", "text": "Ръководството на ЧЕЗ проведе среща с кметове на общини и техни представители от област Благоевград. Карел Крал, Регионален мениджър на ЧЕЗ за България, запозна представителите на общините от областта с плановете и приоритетите на компанията. Петър Холаковски, изпълнителен директор на ЧЕЗ Разпределение България представи реализираните инвестиции в областта през 2018 г., изпълнението им през 2019 г. и възможностите за развитие на енергийната инфраструктура в бъдеще. По време на разговорите бяха представени конкретните обекти, чието стартиране предстои, и до какви подобрения ще доведе тяхното реализиране. През 2019 г. ЧЕЗ Разпределение България планира да инвестира в областта 5,2 млн. лв. в изграждане на съоръжения средно и ниско напрежение, в реконструкция на мрежата, присъединяване на нови клиенти и внедряване на система за дистанционно обслужване на електромерите. Използването на системата ще повиши сигурността на мрежата и ще даде възможност за много по-стриктен контрол и по-бързи реакции. Компанията ще изгради 6 нови трафопоста – в селата Дъбница, Мосомище, Огняново, Лъжница, Хърсово и кв. Струмско на Благоевград. Инвестицията възлиза на над 250 000 лв. Ще бъде извършена реконструкция на въздушни линии, които захранват 85 населени места в общините Разлог, Гоце Делчев, Сандански, Петрич и Благоевград на обща стойност 641 000 лв. Компанията ще рехабилитира кабели в градовете Разлог, Гоце Делчев, Петрич, Сандански и Благоевград за 513 000 лв. 510 000 лв. ще бъдат инвестирани в реконструкция на мрежа ниско напрежение в села в общините Петрич, Благоевград, Гърмен, Сатовча, Сандански и Якоруда. Посещението на ръководството на ЧЕЗ в гр. Благоевград е част поредица от срещи с представители на общините в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.", "date": "2019.04.18", "title": "5,2 млн. лв. инвестира ЧЕЗ Разпределение в област Благоевград през 2019 г."}
{"url": "https://www.24chasa.bg/novini/article/7408599", "text": "Френският мюзикъл \"Парижката Света Богородица\" влезе в десетката на най-продаваните дивидита във френската секция на Амазон (Amazon), според днешни данни от сайта на онлайн търговеца, информира ТАСС. Мюзикълът изпреварва по продажби блокбастърите \"Аквамен\", \"Батман\", сериала \"Игра на тронове\" и други. Дивиди изданието има потребителски рейтинг от 4 звезди, определен от 137 купувачи. Дискът струва 14,18 евро с намаление, а без него - 23,06 евро. По-рано бе съобщено, че петото издание на едноименния роман на Виктор Юго влиза в \"топ 100\" на най-продаваните книги във френския Амазон. В парижката катедрала \"Нотр Дам\" вечерта на 15 април избухна пожар, който бе напълно потушен едва сутринта на следващия ден. По предварителни данни огънят е започнал на горните нива, където са извършвани ремонтни дейности. Френските власти и бизнесмени обещаха стотици милиони евро за възстановяване на сградата, която е сред емблемите на Париж. /", "date": "2019.04.18", "title": "Мюзикълът \"Парижката Света Богородица\"\nвлезе в топ 10 на най-продаваните дивидита\nвъв френския Амазон"}
{"url": "https://www.24chasa.bg/novini/article/7408642", "text": "Във Върховна касационна прокуратура се извършва проверка с оглед изнесени в медиите твърдения за извършени от заместник-министър на икономиката Александър Манолев злоупотреби със средства, засягащи финансовите интереси на Европейския съюз. От ДФЗ са постъпили изисканите копия от проекта, финансиран по Програма за развитие на селските райони /ПРСР/, цитиран в публикациите – „Изграждане на жилищна сграда за гости в м.“Чинар куши“ гр. Сандански“. Това съобщиха от пресцентъра на прокуратурата. Установено е безспорно, че договорът за отпускане на безвъзмездна финансова помощ по проекта в размер на 391 160 лева е сключен на 06.10.2014г. с ЕТ „Агротрейд – Ана Димитрова“ и Александър Манолев не е бенефициент. В хода на проверката са установени и следните обстоятелства: 1.На 13.02.2013 г. и на 25.10.2013 г. Александър Манолев е учредил в полза на ЕТ „Агротрейд – Ана Димитрова“ право на строеж на „Жилищна сграда – къща за гости“, басейн и ограда в собствения си поземлен имот. 2. На 01.10.2011г. Манолев е предоставил на ЕТ „Агротрейд – Ана Димитрова“ ползването на собствената си земеделска земя - лозе с площ от 9,7 дка. 3. На 03.08.2015г., в качеството си на управител и представител на „Ес Ди Ес Про“ ЕООД Манолев е предоставил на заем сумата от 700 000 лева на ЕТ „Агротрейд – Ана Димитрова“. 4. Александър Манолев е представлявал ЕТ „Агротрейд – Ана Димитрова“ като упълномощено лице при извършената проверка на място на осъществената инвестиция по проекта, като е предоставил и документи, свързани с нея, изискани от експерти при Регионален технически инспекторат – Благоевград, съгласно контролен лист от 27.11.2015г. Същевременно за периода 19.07.2017 г. – 18.04.2019 г. Александър Манолев е бил член на Управителния съвет на Държавен фонд „Земеделие“. Съгласно чл. 43 ал.1 т.1 и 2 от Наредба № 30/ 11.08.2008г. за условията и реда за предоставяне на безвъзмездна финансова помощ по мярка \"Разнообразяване към неземеделски дейности\" от Програмата за развитие на селските райони за периода 2007 - 2013 г. за срок 5 години след сключване на договора за отпускане на финансова помощ ползвателят е длъжен да използва придобитите въз основа на одобрения проект активи по предназначение. А съгласно разпоредбата на чл. 46 от същата Наредба в случай, че ползвателят на помощта не изпълнява свои нормативни или договорни задължения след изплащане на финансовата помощ, РА може да поиска връщане на вече изплатени суми заедно със законната лихва върху тях и/или да прекрати всички договори, сключени с ползвателя на помощта. С оглед на установените обстоятелства и предвид правомощията на УС на ДФЗ по чл. 19 ал.1 т.4 от Закона за подпомагане на земеделските производители да осъществява контрол за целевото разходване на средствата, ВКП сезира КПКОНПИ за извършаване на проверка и преценка за конфликт на интереси за Александър Манолев.", "date": "2019.04.18", "title": "Прокуратурата сезира КПКОНПИ да провери Александър Манолев"}
{"url": "https://www.24chasa.bg/novini/article/7408098", "text": "С навлизането на китайската икономика в т.нар. „ново нормално състояние\", много от традиционните индустрии бяха принудени или да излязат от пазара, или да се преместят в сравнително по-изостаналите западни райони на страната, заради проблема със свръхпроизводството, натиска от новите икономически модели и нуждата от опазване на околната среда. От друга страна, отслабването на традиционните индустрии е съпътствано от промени, налагани от новата икономика, които влияят пряко върху структурата, процесите и тенденциите в китайския модел за развитие и трансформацията на националното стопанство към висококачествено, информира  Като модерна столица с традиционен имидж, в момента Пекин реализира стратегия за своето устойчиво и качествено икономическо развитие чрез балансиране на броя на компаниите и тяхното разположение в града. Според заместник-председателят на Държавната комисия за развитие и реформа Ли Суфан това способства за изключването на индустрии с ниска ефективност. През 2018 г. града са напуснали 1307 предприятия от обикновената преработвателна промишленост, освобождавайки място за привличането на нови качествени индустрии. Сред новооткритите компании в Пекин през изминалата година над 70 хиляди – около 40% от всички, са в сферата на информационните и технологични услуги. Регистрираният им капитал е бил 730 милиарда юана, което е увеличение с 13,5% спрямо същия период на 2017 г. Според публикувания от Министерството на промишлеността и информатизацията „План за развитието на индустрията на големите данни за периода 2016-2020 г.\", през 2017-та обемът на този сектор е бил 470 милиарда юана или ръст от 30% спрямо 2016 г. Прогнозите са до 2020 г. той да достигне 1 трилион. Добрите пазарни перспективи дават на компаниите в сектора на големите данни огромно пространство за развитие. През последните години Пекин провежда политики за трансформация на традиционните индустрии, както и за промяна на двигателите на икономическия растеж. В резултат, новата икономика заема все по-голям дял в развитието на града. Заместник-кметът на Пекин Лин Къцян обяснява, че през 2018 г. БВП на новата икономика е бил 33,2% от общия, добавената стойност на прерабователната индустрия с високи технологии се е увеличила с 13,9%, като тези на електронната информация и производството на медикаменти и медицинско оборудване са нараснали съответно с 15,2% и 16,2%. Финансовият сектор, информационните и технологични услуги са допринесли за икономическия растеж с 67%. Пекин също така подобрява опазването на историческите и културни паметници, като в същото време съчетава технологии и култура. В момента в града функционират 33 културни иновационни зони, а мащабните индустрии в сферата имат обем от 1 трилион юана.", "date": "2019.04.18", "title": "Новата икономика култивира нови движещи сили на развитието"}
{"url": "https://www.24chasa.bg/novini/article/7408649", "text": "Полярна мечка се появи край руско село в Камчатка на 700 км от обичайния си хабитат, съобщи Асошиейтед прес, цитирана от БТА. Селяните много са се изненадали, когато са видели бялата мечка. Вероятно тя е изгубила чувството си за ориентация, докато е дрифтирала върху лед. \"Заради климатичните промени Арктикът се затопля, средата за лов се стеснява и става по-неудобна - каза Валдимир Чупров от \"Грийнпийс\". - Ледът се отдръпва и полярните мечки търсят нови начини да оцелеят. най-лесният е да отидат при хората\". Полярната мечка изглежда изтощена. Селяните се опитват да й помогнат, като й дават риба. Властите се готвят да я транспортират упоена с хеликоптер до Чукотка.", "date": "2019.04.18", "title": "Полярна мечка се появи на 700 км от обичайния си хабитат"}
{"url": "https://www.24chasa.bg/novini/article/7408655", "text": "Цените скачат, заплатите остават ниски, младите заминават в чужбина . . . Животът в Източна Украйна не е розов, но мнозина избиратели се канят да гласуват за приключващия мандата си президент Петро Порошенко, спечелени от патриотичните му лозунги. Макар вече 88-годишен, Олексий Данилишин все още сади картофи в градината си в с. Гниздичив, на 70 км от Лвов - крепост на националистите в западната част на страната. Според този бивш затворник в съветския ГУЛАГ сегашният президент \"е възродил армията и вярата\": това е основният му коз в надпреварата с фаворита в изборите Володимир Зеленски - актьор и бизнесмен, новак в политиката. Пенсиите на Данилишин и съпругата му, взети заедно са малко над 185 евро и \"стигат само за стоки от първа необходимост\". Но това не е най-важното за самия пенсионер: \"Порошенко е образован и знае езици. Зеленски не е научил дори украински\". Мнението му споделя и неговият връстник Иван Микичин: \"Тежко е\", признава той и дава за пример лекарството си за високо кръвно, поскъпнало почти двойно от декември насам. \"Но трябва да подкрепим Порошенко\", твърди Микичин. Икономически проблеми Без опит в политиката, 41-годишният Зеленски изненадващо се наложи в украинската президентска надпревара, изпреварвайки с голяма преднина в първия тур Петро Порошенко, класирал се начело само в две западни области, включително Лвов. Много вероятно е актьорът да спечели - данни от анкета, публикувани във вторник, му обещават 72 на сто от гласовете във втория тур срещу 25 процента за неговия съперник. Поел властта на вълната на проевропейския бунт в Киев през 2014 г., Порошенко скъса с Русия, сближи страната си със Запада, допринесе за създаването на православна църква, независима от Москва, и предприе поредица от реформи, които обаче не промениха по същество всекидневието на украинците. Критиците му го упрекват, че не се е борил активно с ширещата се корупция, упрекват го и заради жизнения стандарт на населението, пострадал от петгодишните икономически трудности в 44-милионната страна, една от най-бедните в Европа. През 2014 г. Украйна преживя анексия на полуостров Крим от Русия, после избухна конфликт с проруски сепаратисти в източните региони, който взе над 13 000 жертви и подложи на тежко изпитание държавните финанси. Украинците обаче се тревожат главно за материалните си проблеми: според допитване повечето искат новият президент най-напред да намали цените на комуналните услуги, драстично повишени през последните години. Изтичане на работна сила За местните власти в Гниздичив е по-належащ проблемът с изтичането на работна ръка в чужбина - близо двайсет на сто от общо 6200 жители на общината работят в съседна Полша, Чехия или Италия. \"В чужбина изкарват поне 500 евро месечно. Тук - от 200 до 250 евро\", обяснява Иван Олияр, кмет на общината, включваща пет села. По официални данни в Полша през 2017 г. са живеели близо 900 000 украинци, а 200 000 са пребивавали нелегално. Гол до кръста, 40-годишният Виктор ни разказва в градината си, че работел по строежите в Полша, но щом забелязал в Украйна \"промени към по-добро\", се върнал в родината. \"Хората искат всичко наведнъж. Но няма как\", разсъждава той. Оксана Романкив от местната администрация също гледа с оптимизъм на проектите, по които се работи: ремонт на пътищата, изграждане на зърнени силози, откриване на обновено училище по музика. Това е станало възможно благодарение на политиката на децентрализация, водена от 2015 г. - един от малкото успехи на киевските власти. \"Можем да постигнем големи успехи, но само ако работим заедно\", уверява 39-годишната жена. На вратата на единствената изборна секция в Гниздичив са изнесени резултатите от първия тур: Порошенко води с 262 гласа, а Зеленски е на четвърто място с 93. \"Кой ли пък е гласувал за него?\" - чуди се възрастен мъж. Кметът Иван Олияр отсича: \"Изберат ли Зеленски, това ще съсипе Украйна\". (БТА)", "date": "2019.04.18", "title": "В Западна Украйна патриотизмът засенчва \nсоциалните проблеми"}
{"url": "https://www.24chasa.bg/novini/article/7408663", "text": "Една от най-големите престъпни групи, извършили телефонни измами зад над 2 милиона лв. е разбита в Горна Оряховица, София и в Румъния, каза зам.-главният прокурор Иван Гешев. В Румъния са задържани 5 от високите нива на бандата, включително и тартора от района на Горна Оряховица. Пипнати са и още 23 от т.нар. въртачи. В Горна Оряховица са закопчани петима, които са били мулета на измамниците. Иззети са около 6 луксозни возила. Иззети са огромно количество румънски сим карти и други веществени доказателства.  По непотвърдена информация тарторът е Борислав Димитров - Бобито, свързан с измама за 600 хил. лв. в Първомай. Акцията продължава.", "date": "2019.04.18", "title": "Разбитата в Горна Оряховица банда с телефонни измами за над 2 млн. лева"}
{"url": "https://www.24chasa.bg/novini/article/7408669", "text": "Палеонтолози са открили останки от десетина древни създания в динозавърско гробище в западната част на Аржентина, предаде Франс прес, цитирана от БТА. Учените са попаднали на струпването на кости, датиращи отпреди 220 милиона години, в провинция Сан Хуан на около 1100 километра от столицата Буенос Айрес. Останките са от слабо позната на учените епоха. Впечатляващото според палеонтолога Рикардо Мартинес от Природонаучния институт и музей на университета на Сан Хуан е, че костите са от различни индивиди. \"Откритието има двойно значение, тъй като на мястото има останки от поне седем или осем дицинодонта - предшественици на бозайниците с размерите на вол, и на архозаври - вид влечуги, за които се знае малко и се предполага, че може да са прародители на крокодилите\", казва Мартинес. \"Костницата\" е с диаметър и дълбочина между един и два метра. За да обясняват струпването на кости, учените предлагат хипотезата, че в древността на мястото на гробището е имало източник на вода. По време на голяма суша древни създания масово са се трупали около него, но тъй като водата се е изпарявала, животните са губили сили и са умирали на място.", "date": "2019.04.18", "title": "Учени откриха динозавърско гробище \nна 220 милиона години в Аржентина"}
{"url": "https://www.24chasa.bg/novini/article/7408671", "text": "Уникална кражба е станала в монтанското село Бъзовец, съобщиха от полицията. Крадец първо е източил язовира в селото, който е собственост на община Вълчедръм и след това е откраднал 669 кг риба, предаде  . Сигналът е подаден на 17 април от служител на ИАРА-Монтана. След проверка в частен дом на 32-годишен мъж, рибата е намерена. Иззети са общо 669 кг от видовете сребриста каракуда, толстолоб и бял амур.", "date": "2019.04.18", "title": "Крадец източи язовир и задигна над 600 кг риба във Врачанско"}
{"url": "https://www.24chasa.bg/novini/article/7408681", "text": "КНСБ предлага създаването на национална програма за базови дигитални умения. Предложението направи президентът на КНСБ Пламен Димитров по време на тържественото заседание на Националния съвет за тристранно сътрудничество, с което се отбелязва 100-годишния юбилей на Международната организация на труда /МОТ/ в Министерски съвет /МС/. По повод 100-годишнината на МОТ през юни ще бъде обсъден документ за бъдещето на труда, свързан с процесите на цифровизация и преходът към зелена икономика. Маурицио Буси, заместник регионален директор на Международното бюро по труда за Европа и Централна Азия, представи основните препоръки в доклада, в който първият и основен приоритет е да се увеличат инвестициите в способностите на хората. Президентът на КНСБ заяви, че е обнадежден от представения проект на документ, тъй като в него се признава необходимостта от нов договор за социална справедливост. Пламен Димитров разви предложението си за създаването на национална програма за дигитални базови умения, в контекста на действията, които следва да предприеме България за бъдещето на пазара на труда предвид процеса на дигитализация. Той изтъкна, че България свети в червено и страната ни е на последно място по дигитални умения в ЕС. \"Ние смятаме, че е крайно време дигиталната трансформация да застане в нашия фокус на вниманието. Затова предлагаме конкретни действия: нова схема в Оперативна програма \"Развитие на човешките ресурси\", обясни Димитров и изтъкна, че тя би могла да бъде за \"дигитална трансформация на пазара на труда\" и Националната програма за базови дигитални умения. По думите му в следващия програмен период от Европейския социален фонд се предвижда финансиране от около 2,6 млрд. лв. Пламен Димитров заяви, че средствата би трябвало приоритетно да се ориентират към всички трансформации, които следва да се идентифицират и адресират. Освен това президентът на КНСБ предложи създаването на национален алианс за бъдещето на труда и бъдещето на фирмите, подобно на много държави, сред които Германия, Швеция, както и всички в Източна Европа. Той настоя и за приемането на още две конвенции на МОТ, свързани с колективното трудово договаряне. Председателят на Асоциацията на индустриалния капитал в България /АИКБ/ Васил Велев заяви, че 6 млрд. лв. е годишният размер на обществените поръчки, което представлява 2 на сто от годишните продажби на компаниите в страната в размер на 300 млрд. лв. Той бе категоричен, че в България се създава незаслужено негативен образ на работодателите, а те всъщност са моторът на развитието на страната, а синдикатите незаслужено са определяни за спирачки в развитието. Велев бе категоричен, че тристранният диалог у нас има бъдеще при повишаване на взаимното доверие и уважение.", "date": "2019.04.18", "title": "КНСБ предлага създаването на национална програма за базови дигитални умения"}
{"url": "https://www.24chasa.bg/novini/article/7408712", "text": "Насилник нахлул с взлом в апартамента на приятелката си в Панагюрище и я пребил въпреки издадената от Районния съд заповед за незабавна защита, предаде  . Инцидентът е станал снощи, като след побоя 47-годишният мъж се опитал да се укрие от полицията, съобщават от Областната дирекция на МВР в Пазарджик. Жертвата е с година по-млада жена, с която той живеел на семейни начала. Около 20:30 часа, той е разбил входната врата на жилището й, нахълтал вътре и й нанесъл поредния побой. Пострадалата е транспортирана за преглед в панагюрската болница, след което е освободена за домашно лечение. След издирване служители на реда открили и арестували побойника. Срещу него се води полицейско производство под наблюдението на прокуратурата.", "date": "2019.04.18", "title": "Арестуваха насилник, пребил жена въпреки съдебна заповед за защита в Панагюрище"}
{"url": "https://www.24chasa.bg/novini/article/7408722", "text": "Европейската комисия ще съди Словения в съда на Европейската комисия в Люксембург заради спора във връзка с разследване в словенската централна банка от 2016 г., когато бе задържана част от документацията на Европейската централна банка, която не бе предмет на разследването, съобщи Танюг, цитирана от БТА. Искът е внесен в съда на ЕС и сега е от негова компетентност да реши дали да заведе дело, бе заявено за агенция СТА в Европейската комисия. Комисията реши през януари да започне съдебна процедура против Словения, тъй като въпросът за документацията и компютърно оборудване на ЕЦБ, отнето по време на обиск в словенската централна банка, не е бил решен в контакти и в сътрудничество с Европейската централна банка. Словенското правителство и държавата прокуратура твърдят, че полицията в споменатия случай е действала според законите.", "date": "2019.04.18", "title": "ЕК ще съди Словенияв съда на ЕС в Люксембург"}
{"url": "https://www.24chasa.bg/novini/article/7408727", "text": "Да се открие Висше военновъздушно училище \"Георги Бенковски\" в Долна Митрополия. Това решиха днес единодушно депутатите в парламента с 87 гласа \"за\". Решението ще влезе в сила от 1 януари 2020 г. Предвижда се военновъздушното училище да е държавно. То ще бъде създадено на базата на сегашния факултет „Авиационен“ на Националния военен университет „Васил Левски“ – Велико Търново. Структурата ще е на пряко подчинение на министъра на отбраната. Студентите ще могат да се обучават в образователно-квалификационните степени „бакалавър“, „магистър“ и \"доктор\". \"Днес е един добър ден за българската авиация\", приветства решението министъра на отбраната Красимир Каракачанов от парламентарната трибуна. \"Искам да успокоя някои от колегите. Ние българите се чудим къде е лошото, когато стане нещо добро. Смяната на статута на факултета няма да бъде за сметка на университета във Велико Търново\", продължи вицепремиерът. Каракачанов обясни, че ако наборната военна служба се въведе, както той предлага - артилерийското училище в Шумен също ще трябва да бъде възстановено.", "date": "2019.04.18", "title": "Откриват Висше военновъздушно училище от догодина в Долна Митрополия (Обновена)"}
{"url": "https://www.24chasa.bg/novini/article/7408720", "text": "Стотици се очакват утре на погребението на началника на пловдивския затвор Божил Иванов. Той е издъхнал на 17 април след тежко боледуване. \"В продължение на 20 г. бе в ръководството на изолатора, а в последните седем - негов шеф. Ползваше се с уважение както на служителите, така и на лишените от свобода\", казаха негови колеги. По думите им състоянието на 55-годишния Божил Иванов се влошило в последните 2 месеца. Оттогава и бил в болнични. Всички затвори се включили в кампанията за набиране на средства за лечението му. В понеделник тази седмица сумата била предадена на семейството му, но така и не могла да бъде използвана. Иванов оставя съпруга и две деца. Погребението му е в петък, 19 април, в 12 ч. в траурен парк \"Южен\". Редакцията на \"24 часа\" изказва съболезнования на семейството му.", "date": "2019.04.18", "title": "Погребват началника на пловдивския затвор, почина на 55 г."}
{"url": "https://www.24chasa.bg/novini/article/7408738", "text": "\"Жителите на Ивайловград избират най-работещите кметове, общински съветници и депутати и всички те нито за миг не са спирали да работят за града. В Ивайловград програмата за енергийна ефективност е разгърната максимално и хиляди хора вече усещат нейните предимства. Във всички санирани жилища разходите падат на 50%. Това заявих днес по време на среща с жители на Ивайловград, която се проведе в читалище „Пробуда“\". Това написа заместник-председателят на ГЕРБ и председател на Националния предиборен щаб на партията Цветан Цветанов. \"Заедно с мен бяха областният координатор на ГЕРБ Делян Добрев, народният представител Евгения Ангелова, кметът на общината Диана Овчарова и председателят на Общински съвет-Ивайловград Дарина Зафирова. Пред всички присъстващи изтъкнах важността на европейските избори на 26 май, като подчертах, че се нуждаем от подкрепа, за да продължат успешните ни политики. Като пример за работата на евродепутатите от ГЕРБ в интерес на гражданите дадох договорения европейски бюджет за България в периода 2021 - 2027 г. от 18 млрд. лв. - с 4 млрд. лв. повече от досегашния. Призовах симпатизантите на ГЕРБ да не се поддават на провокациите на БСП, защото те не могат да предложат алтернатива и затова единственото, което им остава - е да се опитат да опорочат нашата работа и успехи. Областният координатор на ГЕРБ-Хасково Делян Добрев благодари на хората от Ивайловград за доверието и изтъкна, че общината е пример за успешно управление и модерни практики. На свой ред кметът на Ивайловград Диана Овчарова съобщи, че с постановление на Министерски съвет през декември 2018 г. на община Ивайловград бяха отпуснати 1 075 821 лв. за реконструкция и рехабилитация на ул.\"Възрожденска\", ул.\"Асен Златаров\", ул.\"Орфей\", ул.\"Иван Вазов\". Пред всички присъстващи кметът призна, че лично аз съм съдействал за реализирането на тези ремонти и на моята подкрепа днес Ивайловград дължи обновената си инфраструктура. По-рано през деня с кмета Овчарова, Делян Добрев и Евгения Ангелова посетихме Вила \"Армира\", която се намира в близост до Ивайловград. Диана Овчарова обясни, че когато е станала кмет - на това място е имало само руини и бурени, а сега е национален туристически обект, с който общината се гордее\", отбеляза още Цветанов.", "date": "2019.04.18", "title": "Цветанов: 18 млрд. лева е договореният евробюджет за България за 2021 - 2027 г."}
{"url": "https://www.24chasa.bg/novini/article/7408748", "text": "Двама 15-годишни, нанесли побой на възрастен мъж, са задържани в Пето РУ, съобщиха от МВР, цитирани от . Сигналът в полицията от потърпевшия бил подаден на 25 март. Той обяснил, че нападението се е случило предната вечер в ж.к. „Суха река“. Пострадалият потърсил помощ в болнично заведение. По-късно били установени и задържани нападателите - две момчета на 15 години от Дупница и от ловешкото село Малка Желязна. След доклад на събраните материали в Софийската районна прокуратура единият от тях е привлечен като обвиняем. Наложена му е мярка за неотклонение „задържане под стража“ за срок до 72 часа. Работата по случая продължава.", "date": "2019.04.18", "title": "Задържаха 15-годишни, набили възрастен мъж в София"}
{"url": "https://www.24chasa.bg/novini/article/7408768", "text": "Комисията за енергийно и водно регулиране няма да приеме драстично увеличение на цените на електроенергията, заяви шефът на регулатора Иван Иванов. Той прогнозира, че увеличението от 1 юли ще бъде в рамките на настоящата инфлация - т.е между 3,5 и 3,6 процента, предаде  . От ЕВН предлагат увеличение на дневната тарифа с 4,6 % и с над 8 на сто за нощната. От \"Енерго Про\" предлагат поскъпване на нощния ток за домакинствата с близо 5% и с над 2 за дневната енергия. През последните 4 години КЕВР неизменно се стреми да намери баланс между интересите на производителите, за да не изпаднат във финансова несъстоятелност и същото време интересите на потребителите на ел. енергия, които не трябва да бъдат подлагани на сериозни изменения на цените. В резултат на което ние винаги се стремим да достигнем до изменение на цените, които са около годишната инфлация, каза Иванов.", "date": "2019.04.18", "title": "КЕВР няма да приеме драстично увеличение на цените на тока"}
{"url": "https://www.24chasa.bg/novini/article/7408780", "text": "\"Там винаги има риск. Той е ежедневен. В конкретния случай се разминаваме без поражение. Няма пострадали. Афганистан е един театър на военни действия. Голяма част от територията е в ръцете на талибани и други такива групи, които воюват с правителството, а то с международния контингент. Всичко е под контрол. Не мисля, че този атентат ще бъде повод за повишаване на вниманието и дисциплината на нашите военни там, защото те отиват и са с готовност за подобни инциденти.\" Така министърът на отбраната и вицепремиер Красимир Каракачанов коментира пред журналисти ракетния обстрел срещу база на НАТО в Афганистан, където са разположени и наши военни. \"Знаете, че бяхме отделили 28 млн. лв. за военните училища - двата факултета, Долна Митрополия и за военната академия. Над 4 млн. лв. са отделени само за Долна Митрополия и с тях трябва да бъде оправен част от сградния фонд. Идеята е от 1 януари да бъде възстановено училището. Ще се даде възможност да се обучават и цивилни, тоест за гражданската авиация. Ще видите, че ще идват и много чужденци да се обучават у нас. В момента много идват, за да учат за моряци\", каза още Каракачанов по повод решението на парламента да се открие ново Висше военновъздушно училище в Горна Митрополия. Каракачанов коментира и избора на партията му ВМРО в евролистата да влязат актьорът и режисьор Андрей Слабаков и ген. Димитър Шивиков: Това не са изненади. Това са хора, с които дружим от много време. Това е консолидиране на усилията.", "date": "2019.04.18", "title": "Каракачанов: Няма пострадали наши военни при обстрела в Афганистан"}
{"url": "https://www.24chasa.bg/novini/article/7408708", "text": "15 партии, 8 коалиции и 10 инициативни комитета ще участват в европейските избори на 26 май, съобщи говорителят на ЦИК Александър Андреев, предаде  Отхвърлена е жалбата на Коалиция „За теб България“. На един инициативен комитет е отказана е регистрация заради неточности в документацията. Тегленето на жребия за номерата на кандидат-участниците на евроизборите ще се проведе на 24 април, от 15:00 часа. До момента са подадени 2090 заявления за разкриване на избирателни извън страната, съобщи Андреев. Три оферти са постъпили за доставчици на машини за гласуване. Седемчленен състав разглежда техническата документация на тримата участници. До 25 април трябва да приключи изборът на фирмата, която ще достави 3000 машини за гласуване на евроизборите. ЦИК и СЕМ подписаха споразумение за мониторинг на изборите, което цели да се упражнява съвместен контрол по време на предизборната кампания за евроизборите през май, заяви Стефка Стоева, председател на ЦИК. Председателят на СЕМ София Владимирова отбеляза, че не гледа на подписването като на формален ангажимент. Тя препоръча на медиите да обърнат внимание на хората със специфични образователни потребности и младите хора, за да получат максимално добра и изчерпателна информация. Централната избирателна комисия и Съветът за електронни медии подписаха споразумение. В него се определят принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за провеждане на изборите за членове на Европейския парламент от България на 26 май т.г., предаде БТА. \"Днешното споразумение не е само изпълнение на изискването на изборния кодекс, целта му е много по-голяма - да изпълняваме контрол върху предизборната кампания, така че участниците в нея да бъдат поставени в равностойно положение и посланията им да се отразяват обективно и вярно. Това ще доведе до другата цел - избирателят, давайки своя глас, да има информиран избор.\" Това каза говорителят на ЦИК Стефка Стоева, след подписването. Тя отправи апел към всички партии, коалиции и независими кандидати, да водят съобразена със закона кампания. София Владимирова, председател на СЕМ, призова медиите да бъдат максимално отговорни към ролята си в тези избори и да поддържат максимално високи професионални стандарти. Предизборната кампания ще стартира на 26 април, и ще приключи в 0.00 часа на 25 май 2019 г., каза говорителят на ЦИК, Александър Андреев. Той информира още, че на 24 април ще се тегли жребият за номерата, под които партиите и коалициите ще участват в изборите. От ЦИК припомниха още, че за партиите и коалициите, които не ползват държавна субсидия, държавата отпуска 40 000 лв и 5000 лв за независимите кандидати. Това се прави, за да има равнопоставеност в кампанията.", "date": "2019.04.18", "title": "15 партии, 8 коалиции и 10 инициативни комитета ще участват в евроизборите (Обновена)"}
{"url": "https://www.24chasa.bg/novini/article/7408739", "text": "Само ден преди да убие майка си в София е бил освободен от ареста 21-годишният Йордан Иванов. Той е бил задържан на 13 април във Варна заради опит за грабеж на казино, но след 72-часово задържане е бил пуснат, тъй като експертиза показала, че е невменяем, научи \"24 часа\" Иванов опитал да обере казино в морската столица на 13 април сутринта. Отправял заплахи и блъскал персонала. Бързо бил арестуван, а от Районна прокуратура - Варна, го задържали за 72 часа. Там обаче пристигнали документи, че страда от шизофреноподобно разстроиство в следствие на употреба на марихуана и амфетаминопроизводни наркотици. Затова го пуснали на 16 април. Още същия ден Иванов и майка му Стефка Младенова дошли в София. 43-годишната жена искала да настани сина си в клиника за лечение на наркозависи. Отседнали в жилище в София, което намерили по програма за взаимопомощ, обясни директорът на СДВР ст. комисар Георги Хаджиев. Вчера сутринта двамата се скарали за пари. Иванов нападнал с удари майка си и я оставил да лежи мъртва в локва кръв. Опитал да избяга във Варна, но полицаите го хванали на гарата в Горна Оряховица. За последните 3 години Иванов 4 пъти е лежал в психиатрични клиники в Русе и Раднево. ", "date": "2019.04.18", "title": "Пуснали Йордан от ареста във Варна, бил невменяем, на другия ден убил майка си в София"}
{"url": "https://www.24chasa.bg/novini/article/7408788", "text": "Днес – 18.04.2019 г. действията на прокуратура по разследването на тежкия пътен инцидент на 25 август 2018 г. край гр. Своге продължават с привличане като обвиняеми на още 7 лица. На двама членове на Управителния съвет на АПИ е повдигнато обвинение за престъпление по служба - престъпление по чл. 282 ал.2 НК, а 5 лица се обвиняват в престъпление по транспорта, извършено при независимо съпричиняване, заедно с водача на автобуса, за смъртта на 20 пътници и причинените средни телесни повреди на 8 лица. Незабавно след настъпване на тежкия инцидент, под ръководството на Окръжна прокуратура – София започна досъдебно производство. Главният прокурор Сотир Цацаров обяви, че Прокуратурата ще разследва тежката автобусна катастрофа край Своге в три направления - действията на водача на автобуса, задълженията на транспортната фирма – превозвач и състоянието на пътя, и възложи на екип от следователи от Националната следствена служба провеждане на разследването. На 26.08.2018 г. Окръжна прокуратура – София привлече като обвиняем Григор Григоров – водач на автобуса за това, че на 25.08.2018 г. в гр. Своге, София област, на път 2 -16, при управление на автобус МАН, с посока на движение Своге – София, е нарушил правилата за движение по пътищата – чл. 21 ал. 2 от Закона за движение по пътищата: „При избиране на скоростта на движение на водача на пътно превозно средство е забранено да превишава 40 км/ч, сигнализиран с пътен знак В 26“ и по непредпазливост е причинил телесна повреда на повече от едно лице и смъртта на повече от едно лице и случаят е особено тежък - престъпление по чл. 343 ал. 4 вр. ал. 3 б. „Б“ пр. 2 вр. ал. 1 б. „В“ вр. чл. 342 ал. 1 пр. 3 от Наказателния кодекс. С постановления на наблюдаващия прокурор на обвиняемия е наложена забрана да напуска пределите на страната и по реда на чл. 69А от НПК му е отнето свидетелството за правоуправление на МПС. На 31.08.2018г. следователи иззеха 9 броя образци за сравнително изследване от пътния участък/ проби от настилката/, които са предоставени на вещите лица за изготвяне на експертиза за показателите на асфалтовата смес и отговарят ли те на утвърдената рецепта за асфалтова смес за износващ пласт на покритието на пътя и на нормативно установените стандарти. В хода на разследването на Окръжна прокуратура – София са били събрани доказателства за извършени престъпления по служба от длъжностни лица от АПИ, поради което с постановление на Окръжна прокуратура – София от 16.11.2018г. са отделени материали от разследването и са изпратени по компетентност на Софийска градска прокуратура. Образуваното от СГП досъдебно производство също е възложено от главния прокурор на следователи от НСлС. По досъдебните производства, ръководени от ОП-София /за престъпление по транспорта/ и от СГП /за престъпление по служба/ са извършени множество процесуално следствени действия и са събрани голям обем доказателства. По двете дела са извършени общо 10 огледа на местопроизшествие, разпитани са 155 свидетели, назначени са общо 46 експертизи. Изготвени са мащабна скица на местопроизшествието и множество динамични скици с местата на ударите и крайните положения на установяване на процесните МПС Установен е механизмът на настъпване на пътно транспортното произшествие, причините и условията за настъпване на инцидента, състоянието на пътя и на мантинелата и несъответствието им с установените стандарти. Събрани са доказателства за действията и бездействията на различни длъжностни лица. От събраните по делото доказателства е изяснено, че при движението си в зоната на десен завой, по двупосочно платно за движение, състоящо се от две пътни ленти, при мокра асфалтова настилка, автобусът МАН е навлязъл в лентата за насрещно движещи се автомобили и се е удaрил с товарни автомобили Нисан Примера (първи удар) и Ситроен Берлинго (втори удар). След втория удар автобусът напуснал платното за движение от дясната му страна, ударил се в еластичната ограда, преминал през нея и навлязъл в страничния скат. При спускането си по него автобусът се преобърнал и се установил на дясната си страна върху равнинен терен. Скоростта на автобуса към момента на навлизане в завоя е около 53,5 км./час а с тази скорост водачът на автобуса не е имал техническа възможност при наличното състояние на мократа асфалтова настилка да премине през пътния участък на завоя без да навлезе в насрещната пътна лента. Такава техническа възможност водачът на автобуса е имал, ако е спазил максимално допустимата скорост от 40 км./час. Поради това прокуратурата продължава да поддържа обвинението си срещу шофьора Григоров за това, че е нарушил правилата за движение по пътищата, в резултат на което е причинил по непредпазливост смъртта на 20 лица и телесни повреди на 8 пострадали, което представлява основната причина за настъпване на пътния инцидент. От събраните доказателства е установена и техническа причина за възникването на ПТП и това е значително намален коефициент на сцепление между гумите и асфалта, дължащ се на лошото му качество. В резултат на нормативно несъответстващата структура на пътната настилка, коефициентът на сцепление е бил силно занижен, което е в причинно-следствена връзка с възникването на ПТП. Грапавостта на пътното покритие по показател дълбочина е оценена като незадоволителна. Съпротивлението на хлъзгане на пътната настилка е по-малко от минимално допустимото. В строителната документация за изпълнение на СМР на ЛОТ 17 от проект „Транзитни пътища V“, са заложени изисквания относно вида и качеството на вложения материал. Изискването е било в асфалтовата смес да има едър трошен камък, с коефициент на полируемост не по- малко от 50. От заключението на експертизата се установява, че в асфалтовата смес е вложен не трошен камък, а трошен варовик, а коефициентът на ускорено полиране е 28. Липсата на едър скален материал води до това да не се създаде добър скелет на асфалтовия пласт и податливост за образуване на коловози и недобро сцепление между гумите на автомобила и пътната настилка. Това състояние на участъка от пътя в района на местопроизшествието се явява в причинно – следствена връзка с настъпилия тежък резултат. Установено е, че пътят в района на произшествието, предвид интензивността на натоварването му, съгласно утвърдените правила и изисквания, е следвало да бъде обезопасен със стоманени предпазни огради с висока способност на задържане. Установено е също, че в проектната документация дори не е било предвидено поставяне на еластична предпазна ограда. От събраните доказателства се установява, че монтираната в участъка на произшествието еластична предпазна ограда не би могла да задържи пътно превозно средство - автобус върху пътната настилка. Съобразявайки събраните доказателства за действията, които са били извършени от 5 различни длъжностни лица, ангажирани с ремонта на този участък от пътя, както и създадените от тях документи, удостоверяващи точното и качествено изпълнение на дейностите по ремонта и вида и качеството на вложените материали, Окръжна прокуратура – София ангажира наказателната отговорност и на следните лица, служители по транспорта: - Б.Иванов - ръководител екип и изпълнителен директор на „Трейс София“ ЕАД- изпълнител по Проект „България- Транзитни пътища V - ЛОТ 17“, път II – 16, „Своге- Нови Искър“ Участък 3 от км 50+790.53 до км 81 + 778.84, - С.Трифонов - Началник Асфалтова база „Костинброд“, на който по надлежния ред е възложена дейност по ремонта на пътищата, съгласно Трудов договор № 337/13.05.2013г., сключен с „Трейс – София“ ЕАД,; - И. Иванов - технически ръководител, на който по надлежния ред е възложена дейност по ремонта на пътищата, съгласно трудов договор № 337/13.05.2013г. сключен с „Трейс – София“ ЕАД ; - М.Т. - строителен инженер, член на екипа за строителен надзор на ПЪТКОНСУЛТ 2000 ЕООД, на който по надлежния ред е възложена дейност по строителен надзор при ремонт на пътя, съгласно Трудов договор № 8/03.04.2012г. и - С. Попниколова - Директор на дирекция „Управление на проекти, финансирани с кредитни инвестиции“ в Агенция „Пътна инфраструктура“. На 18.04.2019 г. се предявяват постановленията за привличане на 4 длъжностни лица –Б. Иванов, С. Трифонов, И. Иванов и М. Томова. На 22.04.2019 г. предстои привличането на още едно длъжностно лице от Агенция пътна инфраструктура- М.Т. Наказателната отговорност на петте длъжностни лица е ангажирана за това, че чрез свои действия и бездействия, при условията на независимо съпричиняване са причинили по непредпазливост, заедно с водача на автобуса Григоров, смъртта на 20 пътници и средни телесни повреди на 8 пострадали. Доказателствата, събрани от СГП са обосновали повдигане на обвинения и на Дончо Атанасов и Светослав Глосов, за това, че в качеството си на членове на Управителния съвет на АПИ, отговарящи за дейността на Дирекция „Управление на стратегически инфраструктурни проекти“ и дирекция „Поддържане на пътната инфраструктура“ не са изпълнили служебните си задължения, регламентирани в Закона за пътищата и в Правилата за работата на УС на АПИ, с цел да набавят за ДДЗД „Трейс Своге“ облага и от това са настъпили значителни вредни последици. Те са привлечени като обвиняеми на 17.04.2019 г. Целяната облага за ДДЗД „Трейс Своге“ се изразява в неизвършването за сметка на дружеството на ремонт за отстраняване на констатираните дефекти. От това са настъпили значителни вредни последици за водачите на МПС, ползващи участък 3 от път ІІ-16 „Своге – Нови Искър“ и това е поставянето им в опасност от реализиране на ПТП, изразяваща се в по-дълъг спирачен път и загуба на стабилност на МПС при маневра, вследствие на намаленото съпротивление на хлъзгане на посочения участък. Дончо Атанасов и Светослав Глосов са с мерки за неотклонение парична гаранция в размер на 10 000 лева, Б. Иванов – гаранция в размер на 15 000 лева, а на останалите обвиняеми гаранцията е в размер на по 2 000 лева. Разследванията по двете дела продължават.", "date": "2019.04.18", "title": "Още 7 с обвинения за катастрофата край Своге, в която загинаха 20 пътници"}
{"url": "https://www.24chasa.bg/novini/article/7408789", "text": "Американец и тайландската му приятелка са заплашени от смъртно наказание по обвинение, че си построили „морска вила“ край бреговете на Тайланд, предаде Би Би Си. Чад Елвартовски и приятелката му Супранее Тепдет се укриват, след като военноморските сили обявиха, че заплашват суверенитета на азиатското кралство, предава  . Домът им се извисява над водата на 20-метрова платформа и е разположен на 19 км от о-в Пукет. Елвартовски настоява, че на разстояние над 20 км и поради това е извън юрисдикцията на Банкок. „Военноморските сили откриха бетонна платформа в морето, на нея нямаше никого“, заяви Никорн Сомсук, полковник от полицията. Според властите двойката не е поискала разрешение за издигането на дома си. Ако двойката бъде призната за виновна в нарушаване на суверенитета на Тайланд, може да бъде хвърлена в затвора до живот и дори да бъде екзекутирана. По непотвърдени данни Елвартовски е бил софтуерен инженер в американската армия, след което инвестирал в биткойни. Той е част от движение, което популяризира живота в международни води, така че да не се подчиняваш на законите, на която и да е страна. Пред АФП той заяви, че се крие на „доста сигурно място“. Спорната постройка е издигната миналия месец, но властите я откриват едва сега.", "date": "2019.04.18", "title": "Двойка е заплашена от смъртно наказание заради постройка в морето край Тайланд"}
{"url": "https://www.24chasa.bg/novini/article/7408791", "text": "Две пътнички в автобус №99 от градския транспорт в Пловдив са откарани в болница. Причината е, че лека кола е отнела предимството на рейса, направила е обратен завой и е последвал сблъсък, обясниха от полицията. Инцидентът е станал днес по обяд в жилищен район \"Тракия\". При удара жените са паднали на земята. Все още няма информация за състоянието им. В автобуса е имало още 7-8 души, които не са пострадали.", "date": "2019.04.18", "title": "Градски автобус и кола се сблъскаха в Пловдив, две пътнички ранени"}
{"url": "https://www.24chasa.bg/novini/article/7408811", "text": "Асеновградски полицаи задържаха мъж, отглеждал канабис. При процесуални и следствени действия във вторник в частен имот в село Конуш били открити седем саксии с растения, реагирали на полевия наркотест на марихуана, съобщиха от пресцентъра на МВР. Допълнително били иззети 0,124 грама амфетамин и електронна везна. С полицейска заповед за едно денонощие е задържан 35-годишният обитател на къщата. Срещу него е образувано бързо производство по чл. 354а, ал.3 от НК. След доклад в Районна прокуратура - Асеновград мъжът е привлечен като обвиняем за извършеното престъпление, срокът на задържането му е удължен до 72 часа. 32-годишен димитровградчанин е задържан за съхранение на наркотик. Когато снощи към 21 часа, криминалисти от РУ-Димитровград го спрели за проверка на бул. \"Раковски\", той изхвърлил пликче с 2 грама суха листна маса, реагирала при полеви наркотест на марихуана. При последвала проверка в жилището му на същия булевард, в отвор за абсорбатор, униформените открили буркан с 26 грама и торбички с 4 грама марихуана. Криминалистите иззели и бяла бучка амфетамин. Мъжът е предал наркотиците по образуваното по чл.354а от НК досъдебно производство. 16-годишен е задържан за притежание на наркотици. Вчера следобед криминалисти провели полицейска акция по противодействие на нелегалната търговия и притежаване на дрога в областния град. В полезрението им попаднал 16-годишен тийнейджър, у когото открили пет полиетиленови топчета, съдържащи суха зелена листна маса, реагирала при полевия наркотест на марихуана. При проведени процесуално - следствени действия в дома на момчето, са намерени още близо 24 грама суха марихуана и над 5 грама семена на канабис. Наркотиците са иззети, а непълнолетният е задържан с полицейска мярка за 24 часа. С него работят инспектор \"Детска педагогическа стая\" и криминалисти. По случая е образувано досъдебно производство.", "date": "2019.04.18", "title": "Арести заради наркотици в Асеновград, Хасково и Пазарджик"}
{"url": "https://www.24chasa.bg/novini/article/7408925", "text": "Окръжната прокуратура в Ловеч е внесла в съда обвинителен акт срещу надзирател в затвора за подкуп и престъпление по служба. Това съобщават от Апелативната прокуратура във Велико Търново. Обвинението срещу В. Д. е за това, че за времето от 26 май 2018 г. до 2 август 2018 г. в Ловеч, при условията на продължавано престъпление, в качеството си на длъжностно лице - надзирател в затвора в Ловеч, е приел облага, която не му се следва - 350 лева. Парите са му били дадени, за да внесе в затвора мобилни телефони, които да предаде на лица с мярка за неотклонение \"задържане под стража\". Повдигнато му е обвинение и за това, че за времето от 11 до 27 август 2018г. е нарушил служебните си задължения и нормативните документи, като е позволил внасянето и държането на неразрешени предмети на С. С. и И. С., с мярка за неотклонение \"задържане под стража\", като е предал на двамата лишени от свобода мобилен телефон със СИМ карта и от това са настъпили значителни вредни последици. Уронен е авторитетът на институцията която представлява и са дискредитирани целите за налагане на наказанието \"лишаване от свобода\", се отбелязва в съобщението. Предстои насрочване на делото.", "date": "2019.04.18", "title": "Окръжната прокуратура в Ловеч e предала на съд надзирател в затвора за подкуп"}
{"url": "https://www.24chasa.bg/novini/article/7408928", "text": "Военнослужещи от Сухопътните войски транспортираха и обезвредиха днес, 18 април, невзривени боеприпаси, открити в градовете Русе и Харманли. Специализиран модул за овладяване и преодоляване на последиците от бедствия от Националния военен университет (НВУ) „Васил Левски“ транспортира и обезвреди корозирал бронебоен снаряд. Боеприпасът е бил открит на 17 април в източната промишлена зона на града край река Дунав, съобщиха от пресцентъра на Министерството на отбраната. Днес следобед той бе разузнат, транспортиран и обезвреден от специализиран екип от шестима военнослужещи. Утре работата на модула от НВУ ще продължи на същото място, тъй като там са открити още два снаряда и една мина. В град Харманли около 17,30 часа на 17 април в тревна площ, близо до детска площадка е била открита силно корозирала граната. На място днес е изпратен специализиран модул от четирима военнослужещи от формированието на Сухопътните войски в Хасково, който иззе невзривения боеприпас и го транспортира до полигон „Добрич“, където е унищожен. До пристигането на модулните формирования местата, на които са открити боеприпасите, са били отцепени и охранявани от органите на МВР.", "date": "2019.04.18", "title": "Военни обезвредиха невзривени боеприпаси, открити в Русе и Харманли"}
{"url": "https://www.24chasa.bg/novini/article/7408931", "text": "Въоръжени бойци в Йемен, контролиращи град Таиз, заподозряха в шпионаж, уловиха и задържаха в плен белоглавия лешояд Нелсън, който е опръстенен в България, съобщи британският в. \"Таймс\", цитиран от БТА. Европейски организации за защита на животните призоваха за неговото освобождаване. Нелсън е от малкото лешояди в България и живее тук благодарение на Фонда за дивата природа и фауна. Той е внесен от Испания и е пуснат на свобода в България. По време на ежегодната миграция Нелсън се е отклонил от своето ято. Той е прелетял над Турция и над голяма част от Арабския полуостров, докато накрая бил заловен в Южен Йемен. Умореният лешояд бил забелязан и свален от проправителствените бойци в третия по големина град в Йемен - Таиз. Те помислили, че джипиесът на крака му е шпионско устройство, а пръстенът - миникамера и че птицата е пратена от шиитската групировка \"Хуси\", поддържана от Иран. Въпреки че пръстенът му е махнат, лешоядът остава в плен. \"Явно си мислят, че самият агент е по-важен от оборудването,\" каза председателят на Фонда за дивата природа и фауна Емилиян Стойнов, който лично е опръстенил Нелсън. Стойнов узнава за залавянето на птицата от самите йеменци, които му звъннали на написания на пръстена телефон. Сега природозащитни организации се борят за освобождаване на Нелсън.", "date": "2019.04.18", "title": "\"Таймс\": Българският лешояд Нелсън е задържан за шпионаж в Йемен"}
{"url": "https://www.24chasa.bg/novini/article/7408945", "text": "Една от най-големите престъпни групи, извършили телефонни измами зад над 2 милиона лв. за последната година, е разбита в Горна Оряховица, София и в Румъния, каза зам.-главният прокурор Иван Гешев. Той пристигна в града заедно с главния секретар на МВР Ивайло Иванов по повод мащабна операция срещу \"ало\" мафията, блокирала циганските квартали Гарата и Калтинец в четвъртък. Операцията е реализирана от Главна дирекция \"Национална полиция\", Бюрото по защита към главния прокурор, ОД МВР - Велико Търново и румънски партньори от прокуратурата, която се занимава с организираната престъпност, Действията по разследването са под ръководството на Специализираната прокуратура. Съдействали и от Евроджъст. В Румъния са задържани петима от високите нива на бандата, включително и тартора от Горна Оряховица. Според източници на \"24 часа\" става дума за Борислав Димитров Бобито, свързан с една от най-крупните измами у нас - тази в Първомай през 2015 г., когато мошениците свиха 300 000 евро, 18 хиляди долара и килограм злато от 80-годишна. Пипнати са и още 23 от т.нар. въртачи, които са на по-ниските нива и им се плаща постоянно да въртят телефони у нас и да намират жертви, обясни зам.-главният прокурор. В Горна Оряховица са закопчани петима, които са били мулета на измамниците. Всички са български граждани от цигански произход. В железничарския град са иззети повече от 6 луксозни возила. В северната ни съседка са намерени стотици румънски сим карти и ваучери, от които са осъществявани измамите. \"Става въпрос за една от най-големите, ако не и най-голямата група, знимаваща се с \"ало\" измами. Към този момент има доказателства за измами на тази група за над 2 милиона лв. Колко измами са свършили в периода на професионалната си дейност по този начин, никой не може да каже. Имаме около 12 случая\", коментира Иван Гешев. Той обясни, че акцията е реализирана след анализ на правителството и главния прокурор и задача да се работи по цялото ниво на \"ало\" мафията. \"Задържаните са български граждани от цигански произход, добре интегрирани в обществото, видно от жилищата, които обитават, видно от многото луксозни коли, които се иззеха. Което не е лошо, принципно така трябва, пожелавам на всички български граждани да имат този стандарт. Надявам се някога и аз да го постигна. Лошото е, че този стандарт най-вероятно се дължи на откраднатите пари и пенсии на възрастните хора. Затова държавата досега бе в немалка степен длъжник на тези възрастни хора\", каза Гешев. Той допълни, че в скоро време ще \"прескочат\" и в други градове. \"И се надявам след около година този проблем да не е със същите потресаващи размери както сега\", допълни Гешев. Главният секретар на МВР Ивайло Иванов каза, че в операцията са участвали над 150 служители на жандармерията, оперативни работници, включително и групите за реагиране. \"Това е едно много дълго разследване, стартирало през 2017 г. първо от полицаите от ОДМВР - Търново. След като мащабите напускат територията на областната дирекция случаят се поема съвместно с Търново от колегите от ГДНП. След това се включиха специализираната прокуратура и колегите от Румъния. Ние изпитвахме огромни трудности при документирането на тези престъпления, тъй като въртенето се осъществяваше от територията на съседна страна\", обясни Ивайло Иванов. Предстои прокуратурата да прецени на кои от групата ще бъдат повдигнати обвинения. Ще се анализа и имотното им състояние за евентуално пране на пари. \"Очаквам задържаните да реагират както повече подсъдими и обвиняеми. Очаквам да се оплакват от условията в арестите, да кажат, че е политическа поръчка и да започнат да пишат до медиите\", каза Иван Гешев.", "date": "2019.04.18", "title": "Пипнаха в Румъния тартора на \"ало\"\nизмамниците от Горна Оряховица"}
{"url": "https://www.24chasa.bg/novini/article/7408944", "text": "Окръжният съд в Добрич призна финансова санкция от 1750 евро, наложена в Германия на мъж от село Ловчанци за извършено нарушение по Закона за движение по пътищата. Българският гражданин е бил глобен за това, че на 18 март 2017 г. е управлявал лек автомобил с добричка регистрация след употреба на наркотични вещества. 23-годишният мъж е пътувал по автомагистрала, движейки се в посока град Касел, въпреки че не е бил в състояние да управлява моторно превозно средство, става ясно от документите, изпратени до Окръжния съд. Цялото тяло на мъжа треперело, зениците му били разширени, той не можел да стои спокойно, да се концентрира и да артикулира добре. Взета му била кръвна проба, която потвърдила употребата на упойващи вещества. Решението за налагане на финансовата санкция е издадено от съдебен орган на Германия и е влязло в сила на 14 април 2018 г. Със същия съдебен акт е отнета шофьорската книжка на българския гражданин и постановена забрана да му се издава ново свидетелство за управление за срок от 10 месеца. Разпоредено било той да плати и направените по делото разноски в размер на 833.85 евро. Производството в Окръжния съд в Добрич беше образувано въз основа на изпратено от германските власти удостоверение за прилагане на принципа на взаимно признаване на финансовите санкции, наложени в държави - членки на Европейския съюз. Съдебният състав прецени, че не са налице основания за отказ от признаване и изпълнение на финансовата санкция и мъжът следва да плати 5053.57 лева, равностойни на 2583.85 евро - глобата от 1750 евро и съдебните разноски от 833.85 евро. В съдебната зала българският гражданин заяви, че знае за наложената му в Германия глоба и изрази съгласие да плати дължимата сума.", "date": "2019.04.18", "title": "Глоба от 1750 евро ще плати българин, шофирал дрогиран в Германия"}
{"url": "https://www.24chasa.bg/novini/article/7408956", "text": "Португалските власти потвърдиха официално днес, че всички 29 загинали при автобусната катастрофа на остров Мадейра вчера са германци, предаде Асошиейтед прес, като се позова на комюнике на министерството на външните работи на Португалия. 28 човека са ранени, предаде БТА. Сред тях са само двама португалци - според местни медии шофьорът на автобуса и екскурзоводката на германската туристическа група. Останалите ранени са германци, съобщи по-рано Франс прес. Португалският външен министър Аугущу Сантуш Силва ще посети днес остров Мадейра заедно с германския си колега Хайко Маас, се казва още в комюникето, цитирано от АП.", "date": "2019.04.18", "title": "Всички 29 загинали при автобусната катастрофа на остров Мадейра са германци"}
{"url": "https://www.24chasa.bg/novini/article/7408960", "text": "Фейсбук наложи забрана на десет крайнодесни лица и организации, за които обяви, че „разпространяват омраза“, предаде Би Би Си. Забраната включва Британската национална партия и бившия лидер Ник Грифин, Английската лига за отбрана и Националния фронт, предаде  . Включени са още „Великобритания на първо място“, която вече е забранена. „Лица и организации, които насаждат омраза или атакуват или призовават за изключване на други на базата на идентичността им, нямат място във Фейсбук“, обяви социалната мрежа в свое становище.", "date": "2019.04.18", "title": "Фейсбук забрани британски крайнодесни организации"}
{"url": "https://www.24chasa.bg/novini/article/7409002", "text": "Всяка втора данъчна декларация за доходите на физическите лица е подадена по интернет в местния офис на приходната агенция в Добрич – съобщават оттам. Броени дни преди края на кампанията в НАП-Добрич, са получени 7896 формуляра. 3995 от подадените декларации от добруджанци са постъпили с електронен подпис или ПИК, издаден от приходната агенция, което представлява 50.6% от подадените формуляри.", "date": "2019.04.18", "title": "Над 50% от декларациите в НАП-Добрич са подадени по електронен път"}
{"url": "https://www.24chasa.bg/novini/article/7409021", "text": "Най-малко 205 души са убити и 913 са ранени за две седмици от началото на офанзивата на Либийската национална армия на маршал Халифа Хафтар срещу Триполи, според най-новите данни на Световната здравна организация, предаде Франс прес, цитирана от БТА. Международната организация по миграцията съобщи днес, че 25 000 души са прокудени от домовете си в резултат на конфликта, включително 4500 само за 24 часа - най-голямото увеличение на броя на бежанците за един ден. Въоръжена група е атакувала днес важна военновъздушна база в Южна Либия, контролирана от Хафтар, след като той прехвърли по-голямата част от силите си на север, опитвайки се да превземе столицата Триполи, предаде Ройтерс. Боевете продължават край базата Таманхинт близо до Себха, най-големия град в Южна Либия, съобщиха местни източници, които определиха нападателите като \"милиция\". Не е ясно дали нападателите са свързани с международно признатото правителство в Триполи, което воюва със силите на Хафтар, подкрепящи паралелното правителство в източния град Бенгази, отбелязва Ройтерс.", "date": "2019.04.18", "title": "Жертвите от боевете край Триполи надхвърлиха 200"}
{"url": "https://www.24chasa.bg/novini/article/7408970", "text": "Корупционният скандал, свързан с бразилския строителен гигант Одебрехт, който разтърсва политическата класа в Латинска Америка, получи драматичен обрат след самоубийството на бившия перуански президент Алан Гарсия по време на ареста му. Според американското министерство на правосъдието в продължение на повече от десетилетие предприятието е раздало 788 милиона долара в десетина страни от Латинска Америка и две африкански държави. Скандалът засяга действащи президенти, бивши държавни глави и министри. Следва справка за аферата в основните страни. Люлката на скандала. Групата Одебрехт е създала картел с конкурентите си, за да се възползва от пазара за подизпълнители на държавния петролен гигант Петробраз. Това е най-големият корупционен скандал в историята на Бразилия, който беше разкрит от голямото разследване \"Автомивка\". Засегнати са десетки политици, включително бившият президент Мишел Темер (2016-2018 г.), както и бившият президент от левицата Луиз Инасио Лула да Силва (2003-2010 г.), който излежава присъда от 12 години и 11 месеца затвор за корупция и пране на пари. Лула твърди, че е невинен. Изпълнителният директор на групата Марселу Одебрехт вече беше осъден на 19 години затвор. В края на 2017 г. той се съгласи да сътрудничи на правосъдието и бе поставен под домашен арест. През февруари Лула беше осъден за втори път именно по получена от него информация. Неговите показания позволиха да бъдат разследвани близо десетина министри на бившия президент Темер, една трета от Сената и четирийсетина депутати. През юли Одебрехт прие да плати близо 700 милиона долара на бразилската държава, като част от споразумение, по силата на което групата трябва да плати 2,6 милиарда долара на САЩ, Швейцария и Бразилия. Това е другата най-тежко засегната от скандала страна. Одебрехт призна, че е платил подкупи на обща стойност 29 милиона долара между 2005 и 2014 година. През февруари бразилският конгломерат подписа \"окончателно споразумение\" с перуанското правосъдие, като пое ангажимент да плати 182 милиона долара на Перу като гражданско обезщетение. Освен Алан Гарсия (1985-1990 г. и 2006-2011 г.) на мушката на правосъдието са още трима бивши президенти - Алехандро Толедо (2001-2006 г.), Оланта Умала (2011-2016 г.) и Педро Пабло Кучински (2016-2018 г.). Опозиционната лидерка Кейко Фухимори беше изпратена в ареста на 31 октомври. През март 2018 г. Кучински, когото перуанците наричат \"Пе Пе Ка\", стана първият действащ президент, подал оставка поради връзките си с Одебрехт. Групата призна, че е платила близо пет милиона долара на предприятия, свързани с него. На 17 април бившият президент Алан Гарсия се простреля в главата, когато трябваше да бъде арестуван. Той беше обвинен, че е получил 20 милиона долара. Същият ден \"Пе Пе Ка\", приет в ареста на 10 април, беше приет по спешност в болница. В средата на декември 2017 г. еквадорският вицепрезидент Хорхе Глас беше осъден на шест години затвор за получаването на подкупи от Одебрехт на стойност 13,5 милиона долара. Общо групата е платила 40 милиона долара подкупи в страната. Според прокуратурата са задържани 22 души и са открити 24 разследвания. През февруари Томислав Топик, директор на предприятие, обеща да върне на държавата 13,5 милиона долара, получени от групата. Скандалът засегна и Венецуела, където бразилската група казва, че е платила 98 милиона долара. Николас Мадуро и членове на лагера на управляващите бяха заподозрени, но съдебната система - обвинявана от опозицията, че обслужва интересите на държавния глава - отказа да започне разследване. Строителната група призна, че е платила 59 милиона долара в Панама. Заподозрени са двама синове и трима бивши министри на бившия президент Рикардо Мартинели (2009-2014 г.). Одебрехт призна, че е раздала \"под масата\" 92 милиона долара в Доминиканската република. Седем души, обвинени в корупция, се явиха пред съда. (БТА)", "date": "2019.04.18", "title": "Скандалът Одебрехт не спира да разтърсва Латинска Америка"}
{"url": "https://www.24chasa.bg/novini/article/7409042", "text": "Разпети петък е официален празник в Германия, в който обаче са забранени шумни забавления, танци и филми, към които църквата се отнася критично. Списъкът със забранените филми се променя от година на година – през 50-те години 60% от филмите в Германия са били в черния списък за Разпети петък, днес те са само 1%. В тях обаче попадат произведения като „Животът на Брайън“ на Монти Пайтън, „Терминатор“ и дори „Хайди“. Тази година фондация „Джордано Бруно“ обаче организира в знак на протест обществена прожекция на „Животът на Брайън“ в Щутгарт. За да се позволи събитието, трябваше да се прибегне до решение на съда, който постанови, че филмът може да се прожектира само на затворени прозорци и врати. „С прожекцията на филма фондацията „Джордано Бруно“ протестира срещу този анахронизъм, който не отговаря на днешното светско общество“, заявиха организаторите. Въпреки решението на съда католическата и протестантската църкви обявиха събитието за непочтително. Съдът защити решението си с аргумента, че идеята на прожекцията не е забавление, а протест. Разпети петък обаче е ден, в който не се допускат обществени забавления, не и обществени акции. Междувременно в спора се намеси и лидерът на младежкото крило на германските социалдемократи Кевин Кюнерт. Той обяви, че трябва да се премахне забраната за обществени танцови и спортни забавления, но с призива си предизвика остра критика от своите редици. Бившият шеф на парламента Волфганг Тирзе заяви: „Не знаех, че за младите социалдемократическата партия е партия на купоните“.", "date": "2019.04.18", "title": "Забрана за Монти Пайтън и „Терминатор“ в Германия на Разпети петък"}
{"url": "https://www.24chasa.bg/novini/article/7409043", "text": "Младата шведска екоактивистка Грета Тунберг отправи днес нов призив за действия за борба с климатичните промени, обвинявайки по-старите поколения за кризата, предаде ДПА. \"Вие ни лъгахте, давахте ни фалшиви надежди, казвахте ни, че бъдещето е нещо, което да очакваме с нетърпение\", каза 16-годишната Тунберг в реч пред италианския Сенат, предава БТА. Според нея светът ще стигне около 2030 г. до \"точка, от която няма връщане\", ако емисиите на въглероден диоксид не бъдат значително намалени - \"поне с 50 процента\". Тийнейджърката, превърнала се в световна икона за климатичните активисти, заяви, че й е много странно, че важни хора, с които се среща, винаги я поздравяват. Тя се оплака, че въпреки нейната дейност емисиите продължават да се увеличават и няма изгледи за някаква промяна, затова се чуди защо я поздравяват. Тунберг вдъхнови глобалните протести, наречени \"Петъци за бъдещето\", при които ученици пропускат занятия и излизат по улиците, за да настояват политиците да предприемат по-строги политики за климата. Вчера тя се срещна в Рим с папа Франциск, а утре се предвижда да поведе в италианската столица проява от протестите \"Петъци за бъдещето\", в която се очаква да се включат хиляди млади хора. \"Не излизаме по улиците, за да си правите селфита с нас и да ни казвате, че наистина се възхищавате от това, което правим. Ние децата правим това, за да събудим възрастните, ние децата правим това, за да ви накараме да действате, ние децата правим това, защото искаме да си върнем надеждите и мечтите\", каза Тунберг.", "date": "2019.04.18", "title": "Грета Тунберг: Не си правете селфита с нас, а действайте по климата"}
{"url": "https://www.24chasa.bg/novini/article/7409268", "text": "Сръбската полиция разследва дали престъпни кланове, които действат в Сърбия, имат някаква връзка с намереното голямо количество кокаин на брега на Черно море, съобщи днес пред журналисти министърът на вътрешните работи Небойша Стефанович, цитиран от Танюг и БТА. Министърът каза, че сръбската полиция сътрудничи с колегите от Румъния в разследването на контрабандата на кокаин, след като на брега на Черно море бе открит над един тон от наркотика. Той добави, че разследването е сложно и ще продължи дълго време. \"Работим по това и в сътрудничество с румънската полиция ще се постараем да получим пълна информация\", каза Стефанович в отговор на журналистически въпрос дали наркотикът, който бе открит в Румъния и България, има някаква връзка със сръбските престъпни структури и дали река Дунав става важен маршрут за трафик на кокаин. Стефанович каза, че реката се превръща в нов маршрут, който обаче \"не е доминиращ\". Той каза, че сръбската полиция в последно време залавя много повече наркотици в сравнение с минали години.", "date": "2019.04.18", "title": "Сръбската полиция също разследва аферата \nс кокаина в Черно море"}
{"url": "https://www.24chasa.bg/novini/article/7409296", "text": "Турският президент Реджеп Тайип Ердоган остро критикува днес западните медии, като ги обвини, че преувеличават икономическите трудности на Турция, предаде АФП, цитирана от БТА. Той взе на прицел преди всичко британския икономически ежедневник \"Файненшъл таймс\" заради статия за турската централна банка. Някои среди на Запад полагат усилия с всички свои медийни органи да представят нашата икономика така сякаш тя е срината, съсипана, каза Ердоган в реч пред местен синдикат. Да правят, каквото си искат, да пишат заглавията, които искат. Турция е изправена и ще продължи да върви напред, като става по-силна, добави той. Турската икономика преживява особено труден период с регистриране на рецесия за първи път от 10 години насам, 20-процентна инфлация и спад на турската лира, която загуби близо една трета от стойността си спрямо долара миналата година. Тези сътресения са един от основните фактори, довели до поражението на партията на Ердоган на местните избори на 31 март в Истанбул и Анкара. Турският президент критикува по-специално в.\"Файненшъл таймс\", който съобщи днес, че турската централна банка изкуствено е надула резервите си от чуждестранна валута, които се стопиха през последните седмици. Публикуването на тази статия предизвика нов спад на турската лира, която загуби до 2 процента от стойността си днес и се разменяше следобед при курс от над 5,8 лири за един долар. \"Файненшъл таймс\" пише някои неща. Пиши каквото си искаш! Ситуацията на моята страна е ясна, каза Ердоган. О, \"Файненшъл таймс\"! Знаеш ли ти, че Турция приема 4 милиона бежанци? Колко бежанци приема твоята страна?, попита турският президент. Правителството на Ердоган критикува редовно западните медии. Държавният глава преди време обвини чужди кореспонденти, че са шпиони. Турският проправителствен печат засили тази седмица нападките срещу чуждестранни медии, след като се появиха публикации, че турският министър на финансите не е успял да убеди инвеститори при неотдавнашно посещение в САЩ. Неправителствени организации редовно осъждат ерозията на свободата на печата при управлението на Ердоган. Турция е на 157-мо място сред 180 държави в класацията на неправителствената организация \"Репортери без граници\" на медийните свободи.", "date": "2019.04.18", "title": "Ердоган ядосан как западните медии отразяват икономическите трудности на \nТурция"}
{"url": "https://www.24chasa.bg/novini/article/7409319", "text": "Румънците стават все по-изобретателни: започнаха да се множат обявите в интернет за продажба на \"пепел от катедралата Нотр Дам в Париж\", пише в. \"Гъндул\", цитиран от БТА. Катедралата Нотр Дам, един от символите на Франция, беше опустошена от пожар в понеделник вечерта, който избухна по време на ремонтни дейности. В сайтовете за онлайн търговия в Румъния започнаха да се увеличават обявите, в които се продава \"пепел от Нотр Дам\" на цена от неколкостотин леи (еврото се разменя за 4,76 леи). \"Продавам пепел, донесена от катедралата Нотр Дам в Париж. Подходяща е за колекциониране. Не правя размяна\", пише в една от обявите.", "date": "2019.04.18", "title": "Румънци продават пепел от катедралата \"Нотр Дам\" в Париж"}
{"url": "https://www.24chasa.bg/novini/article/7409322", "text": "Страната привлича инвестиции от цял свят, но едни от най-облагодетелстваните са влиятелните украински олигарси, които използват непрозрачната система на субсидиите, за да забогатеят още повече. Въпреки нарастващите цени възобновяемата енергия представлява малка част от украинския енергиен микс. Печелещите от зелената енергия упорито се стремят да запазят сегашната система, тъй като украинският парламент обмисля закон, който ще промени правилата, като се въведат търгове на пазарна основа вместо субсидиите. Това е въпрос, който едва ли ще бъде решен до края на сегашните президентски избори в Украйна. Засиленият растежа на зелената енергия започна през 2015 година, когато Украйна определи много високи \"преференциални цени \" (feed-in tariffs) в сила до 2030 година и отмени предишно драконовско законово изискване да бъдат използвани местни компоненти в производството на възобновяемата енергия. \"Преференциалните цени\" са цените, които се плащат на производителя, за да продава в общия енергийна система. В момента производителите на слънчева електроенергия продават на цена 15-16 цента за 100 киловатчаса, а производителите на вятърна енергия получават по 10,2 цента за 100 киловатчаса. Цените са в евро, а не в гривни, което защитава инвестициите от колебанията на валутните курсове. Има и допълнителен бонус при използването на украинско оборудване. За сравнение, производителите на ядрена енергия получават 1,7 цента, а топлоцентралите - 5,8 цента. \"Преференциалните цени за зелените проекти в Украйна са едни от най-високите в света, което прави инвестициите в този сектор много привлекателни,\" посочва консултантската компания Baker McKenzie в документ от февруари миналата година. Местните политици и бизнесмени бяха много напред в играта и бързо схванаха, че зелените субсидии са нов начин да заграбят по-голям дял от богатството на страната. До края на миналата година източниците на възобновяема енергия осигуряваха 1,9% от общото производство на електроенергия в страната, но представляваха 8,6% от общата сметка на стойност 5,5 милиарда евро, според националния регулатор. Украинската национална енергийна стратегия призовава възобновяемата енергия да представлява 11% от брутното окончателно енергийно потребление до 2020 година и 25% до 2035 година спрямо 2,6 % процента през 2018 година. До началото на 2019 година регулаторът даде на 313 компании преференциални цени, а много от тях са свързани с богати и добре ориентирани политически украинци. Най-малко 35 от тези компании принадлежат на членове на парламента, техни роднини или на техни бивши или настоящи приближени, които понякога са използвани като параван, за да се скрие истинският собственик в Украйна, сочи проучване от февруари на независимия новинарски сайт Ekonomichna Pravda. Още 19 компании са свързани с представители на местните власти в регионите, където проектите на зелената енергия никнат като гъби. Около 30 други компании са собственост на около 6-тима души от списъка на най-богатите украинци, както и на едър бизнес, който се възползват от предоставената възможност. Субсидиите за зелена енергия създадоха нова олигархия, каза Олга Биелкова, депутат на от \"Блока\" на президента Петро Порошенко, специалист по енергийните въпроси. Игра за хора с вътрешна информация Олигарсите са украинското проклятие от десетилетия. Една шепа хора забогатяха в хаоса след разпада на Съветския съюз през 1991 година и те държат здраво не само икономиката, но също и политическата власт, и медиите. Тимъти Аш, икономист от Лондон, работещ за BlueBay Asset Management, който следи нововъзникващите пазарни икономики, е на мнение, че олигарсите контролират около 40% от украинската икономика. Макар по-голяма част от богатството и влиянието им да идва от по-традиционни индустрии като металургията, конвенционалната енергия и селското стопанство, олигарсите не пропускат нови възможности за печалби. По този начин бе даден тласък на сектора на зелената енергия при управлението на бившия президент Виктор Янукович. Първият закон за насърчаване на производството на зелена енергия бе одобрен през 2008 година, но високите разходи за инвестиции навремето, наред със спъващото изискване да се използват местни компоненти, както и други регулаторни пречки, означаваха, че само първият вицепремиер Андрий Клюев и брат му Серхий Клюев, мултимилионери, близки до Янукович, са били в състояние да започнат този бизнес. Те създадоха първата голяма украинска компания за слънчева енергия Activ Solar. Тя притежаваше шест електроцентрали в Одеска област и Крим до края на 2012 година с общ капацитет 313 мегавата. След като братя Клюеви губят влияние, когато покровителят им Янукович избяга от страната през 2014 година, повечето техни активи в слънчевата енергия са купени от китайската CNBM International Corporation, а някои са изгубени при руското анексиране на Крим. Променен закон за възобновяемата енергия от 2015 година привлича още олигарси в бизнеса, включително най-богатия човек в Украйна Ринат Ахметов. Ахметов вече притежаваше множество активи в традиционното производство на електроенергия, включително топлоцентрали, въглищни мини, петролни и газови активи, както и разпределителни мрежи. Бизнесът му понася тежък удар, след като Украйна изгуби част от територията си в родния на Ахметов източен район Донбас от подкрепяните от Русия сепаратисти. Ахметов направи преобразования и до края на годината енергийният му холдинг DTEK ще приключи третия си вятърен парк. Освен това управлява два соларни парка, сред които най-големият украински. Той е вторият по големина играч в сектора на възобновяемата енергия в Украйна след CNBM. Всички тези компании зависят от преференциалните зелени тарифи за успеха си. Системата за преференциалните цени досега се оказа успешна, като се има предвид, че инвестициите във възобновяема енергия се превърнаха в третия най-привлекателен сектор за преки инвестиции в Украйна след селското стопанство и сектора на информационните технологии, посочва в изявление DTEK на Ахметов. \"Както и в други страни, въвеждането на специфична регулаторна рамка бе изключително важно за решението на DTEK и други инвеститори да започнат да инвестират в този сектор и бе предварително условия за привличане на чуждестранен дългосрочен дълг за финансирането на необходимото внесено оборудване\". Събратът милиардер на Ахметов магнатът от аграрния сектор Юрий Косюк се насочи към биогаза, а мултимилионерът и инвеститор в технологичния сектор Васил Хмелницки изгради соларен парк. Външни се опитват да влязат Високите преференциални цени изкушиха и чуждестранни инвеститори. Компании, като се започне с френската Total и се стигне до фирми от Китай, САЩ, Канада, Норвегия и Литва наливат пари в украинската възобновяема енергия. Украйна, която непрекъснато е определяна като една от най-корумпираните страни в света според годишния индекс на \"Трансперънси интернешънъл\", не е лесно място за правене на бизнес. Чуждестранните компании харчат огромни суми от инвестициите си за адвокати, за да разберат как функционира системата. \"Ако попитате адвокатите с какво се занимават днес, те се занимава само с проблеми в зелената енергия,\" каза Анди Хъндър, шеф на Американската търговска камара в Украйна. Инвеститорите се оплакват, че начинът, по който се определят преференциалните цени е непрозрачен и непредвидим, а и е трудно външни хора да се ориентират. Получаването на свързване с електропреносната мрежа се описва като \"проблемна зона\" от един от инвеститорите. А политическата и регулаторната среда остава силно променлива. \"Дали се изправяме пред трудности? Със сигурност, но ги преодоляваме,\" казва Майкъл Юркович, главен изпълнителен директор на TIU Canada. \"Имаме дългосрочна перспектива (...) Затова продължаваме да се движим напред с изграждането на втория ни соларен парк край град Николаев, като имаме планове за строителството на още два обекта в Одеса по-късно тази година, което ще повиши общото ни електропроизводство до 56 мегавата до края на годината\", допълни той. Тази година общо зеленият енергиен украински капацитет се очаква да нарасне с 50% до 3 гигавата. Мнозина обаче се притесняват, че зелените субсидии ще направят електричеството прекалено скъпо. Миналата година средната сметка за електроенергия на домакинство нарасна с 19%, докато търсенето на енергия се повиши само с 2%. Част от това поскъпване се дължи на зелените субсидии, а друга част на настояването на Международния валутен фонд Украйна да прекрати субсидиите за газа, които изкривяват пазара. Парламентът обсъжда няколко различни закона, които съдържат доста разминаващи се положения, създава се обаче впечатлението, че системата ще се откаже от преференциалните цени и ще премине към търговете, като това може да се случи по-скоро от 2020 година. Само че огромните пари и направените вече капиталовложения на инвеститорите, които са изграждали съоръженията според съществуващия закон, превърнаха процеса в лобиране без правила. Усилието да се промени системата се натъква на упорита съпротива както от олигарсите, така и от чуждестранните инвеститори, които се притесняват, че кранчето на зелените пари ще бъде затворено. \"Има много упорито и жестоко лоби в парламента\", казва Биелкова. (От БТА)", "date": "2019.04.18", "title": "Зелените олигарси на Украйна"}
{"url": "https://www.24chasa.bg/novini/article/7409329", "text": "По време на вчерашния Национален ден за безопасна работа на височина контролните органи на Инспекцията по труда са проверили 241 строителни обекти, на които са полагали труд около 2200 работници на 352 предприятия. Установени са 362 нарушения, създаващи предпоставки за падане от височина, съобщават от пресцентъра на Главната инспекция по труда. Проверките бяха насочени приоритетно към превенция на риска падане от височина, който е най-честата причина за трудовия травматизъм в сектора, както и за трудовите злополуки, водещи до трайна неработоспособност или до смърт, припомнят от ГИТ. При осъществения по време на Националния ден контрол е установено, че от общо 362 бр. нарушения, създаващи предпоставки за падане от височина, 252 са нарушения, свързани с необезопасени стълбищни рамене и плочи, отвори в конструктивни елементи и контури на етажни плочи. Нарушенията, свързани с необезопасеността на работното оборудване, основно необезопасени скелета - са 110. Съставени са 61 актове за спиране, до обезопасяването им, на обекти, етажни нива, работно оборудване и др., които пряко са застрашавали живота и здравето на работещите. Заварени да работят без лични предпазни средства са 235 работници, за което контролните органи на Агенцията са потърсили административнонаказателна отговорност. От работа са отстранени 37 работници, основно поради обстоятелството, че не са запознати с правилата за безопасност. Установените случаи на работещи без сключени писмено и регистрирани в НАП трудови договори са 73 . В рамките на упражнения контрол отново е имало случаи на отказ на работниците да съдействат на инспекторите по труда. В тези случаи работещите отказват да попълнят задължителната декларация за условията на труд, да предоставят документ за самоличност, какъвто контролните органи на Агенцията имат право да изискват, или напускат работните места. На обектите, на които е констатирано подобно поведение, ще бъдат извършени нови проверки, като ще бъде потърсено съдействието на полицията. ГИТ напомня, че трудовите договори защитават в най-пълна степен трудовите права на работещите, както и факта, че една от най-честите причини за отказ трудов инцидент да бъде признат за злополука, е именно липсата на такива. За първите три месеца на година контролните органи на Инспекцията по труда са извършили 1270 проверки в сектор \"Строителство\" при почти 9900 броя общо във всички икономически дейности. Констатираните при проверките нарушения са 6512 . От тях нарушенията на разпоредбите, свързани с осигуряването на безопасност и здраве при работа, са 4283, а по изпълнение на трудовите правоотношения - 2212 . При контрола на строително-монтажни работи инспекторите по труда са издали 27 актове за спиране на обекти, работно оборудване, работни места и др., които пряко застрашават живота и здравето на работещите. Това са половината от всички издадени за периода 54 актове за спиране. В строителството са и една четвърт от установените случаи на работа без трудов договор - 166 от 665 общо. Всеки четвърти акт за установяване на административно нарушение също е издаден на работодатели в сектор \"Строителство\". Актовете за нарушения, установени при извършване на строително-монтажни работи, са 539 при 2336 общо.", "date": "2019.04.18", "title": "360 нарушения в строителството, създаващи предпоставки за падане отвисоко, откриха за ден"}
{"url": "https://www.24chasa.bg/novini/article/7409357", "text": "Френският президент Еманюел Макрон съобщи днес, че папа Франциск ще посети Франция, потънала в скръб след опустошителния пожар в парижката катедрала \"Нотр Дам\", предаде Ройтерс, цитирана от БТА. \"Вчера разговарях с папата по телефона. Поканих го на посещение и той ще дойде в удобно за него време\", каза Макрон. По-рано тази седмица папата изрази дълбока си печал от пожара и благодари на пожарникарите, рискували живота си, за да спасят вековната катедрала и безценните й артефакти. Франциск каза, че няма търпение да види \"Нотр Дам\" възстановена, а Ватиканът предложи експертна помощ за реставрирането й. Френският външен министър Жан-Ив Льо Дриан ще назначи посланик, който ще отговаря за координирането на международното съдействие за реконструкцията на \"Нотр Дам\", предаде Франс прес, като се позова на дипломатически източник. Постът ще бъде поверен на 72-годишния Станислас дьо Лабуле, бивш директор по политическите въпроси във външното министерство, бивш френски посланик в Русия, а после във Ватикана, уточни същият източник. Той ще оказва съдействие на големите чуждестранни дарители, ще осигурява връзката между френската държава и международни организации като ЮНЕСКО, както и координация на европейско равнище. Дьо Лабуле ще работи в тясно сътрудничество със специалния представител на президента Макрон по възстановяването генерал Жан-Луи Горжлен и с министъра на културата Франк Ристер. Опустошителният пожар предизвика вълна от съпричастност и приток на дарения, включително от чужбина. Много страни, сред които САЩ, Германия и Мароко, предложиха помощ под формата на техническа експертиза или финансиране. Руският президент Владимир Путин предложи да изпрати във Франция \"най-добрите руски специалисти с богат опит в реставрирането на паметници от световното културно-историческо наследство, включително образци на средновековната архитектура\". Компания \"Дисни\", получила приходи от милиони долари от анимационния си филм \"Гърбушкото от Нотр Дам\" от 1996 г., обяви, че ще предостави 5 милиона долара, а технологичният гигант \"Епъл\" обеща дарение с неуточнен размер. През 2017 г. \"Нотр Дам\" е била посетена от 12 милиона туристи. От няколко месеца този шедьовър на готическата архитектура е обект на мащабна реставрация.", "date": "2019.04.18", "title": "Макрон: Папа Франциск ще посети Франция заради \"Нотр Дам\""}
{"url": "https://www.24chasa.bg/novini/article/7409344", "text": "Бизнесдамата Евгения Банева, която е зад решетките по обвинение за участие в престъпна група за присвояване и данъчни престъпления, иска да е наравно в предизборната кампания за Европейския парламент (ЕП) с останалите претенденти, обяви адвокатът й Христо Ботев. \"Пред мен стои въпросът как Главна дирекция \"Изпълнение на наказанията\" ще й осигури срещи с избиратели, достъп до интернет и т.н., каквито възможности имат другите кандидати\", запита адвокатът. И добави, че следващата седмица ще пусне молба в специализирания съд Банева да бъде освободена. Тя е зад решетките от 7 декември м.г., когато заедно с мъжа й Николай, им бе наложена най-тежката мярка за неотклонение. Адвокат Ботев коментира, че на обстоятелството, че Банева е кандидат за евродепутат, трябва да се обърне внимание, макар че в НПК няма подобно основание, заради което съдът да пуска обвиняеми или подсъдими.  На изборите за \"Дондуков\" 2 през 2016 г. същата политическа формация издигна кандидат-президентската двойка Митьо Пищова и Радо Шишарката.", "date": "2019.04.18", "title": "Адвокат: Банева като кандидат за евродепутат иска да е наравно с останалите"}
{"url": "https://www.24chasa.bg/novini/article/7409375", "text": "Окръжна прокуратура – Монтана е внесла за разглеждане в съда обвинителен акт срещу Н.Н. за извършено от него убийство с особена жестокост. На 03.10.2015 г. обвиняемият Н.Н. (на 31 години) бил на сватбено тържество в гр. Берковица заедно с неговите роднини. Около 2 ч. през нощта той си тръгнал, заедно с други негови близки, сред които бил и брат му – Д.Н. Двамата били в нетрезво състояние. Пътували с лек автомобил, управляван от съпругата на Д.Н. След като оставили в с. Слатина възрастните им роднини, тримата продължили към дискотека „Найтаун“ в гр. Вършец. След кратък престой жената си тръгнала, а двамата братя останали в нощното заведение. Впоследствие Д.Н. се обадил на съпругата си да дойде да го вземе, като я изчакал пред заведението с дюнерите, а обвиняемият Н.Н. останал в дискотеката. Към 04:30 ч. той напуснал заведението и тръгнал по ул. „Република“ в посока към църквата „Св. Георгий Победоносец“. На кръстовището с ул. „Васил Левски“, той спрял, като на 50 м. от него се намирал паркиран дежурен полицейски автомобил със служители на реда. В този момент към Н.Н. приближил К.И. (на 55 години). Двамата се заговорили и останали на мястото около 20 минути, след което тръгнали. По пътя мъжете се скарали и Н.Н. започнал да нанася удари с юмруци и да рита с крака опонента си. Виковете на обвиняемия били чути от брат му, който тръгнал към главната улица „Република“, последван от съпругата си, която настоявала той да се върне. Д.Н. се отскубнал от нея и отишъл при брат си. Не след дълго двамата мъже се прибрали в къщата. Преди да легне да спи обвиняемият Н.Н. накиснал в леген с вода два панталона и измил обувките, които той и брат му носили вечерта. Междувременно служителите на реда забелязали, в близост до църквата, лежащ на асфалта човек и незабавно позвънили на телефон 112. Било установено, че това е К.И. Пристигналият на място лекарски екип констатирал смъртта на пострадалия. От изготвената в хода на досъдебното производство съдебномедицинска експертиза е видно, че причината за смъртта на К.И. е множествена травма, в резултат на нанесените удари по главата и в областта на гръдния кош, корема и крайниците. Това довело до остра дихателна и сърдечна недостатъчност и настъпването на смъртта. Наказателното производство срещу Н.Н. ще продължи в съда.", "date": "2019.04.18", "title": "Обвиняем за извършено жестоко убийство на мъж във Вършец е предаден на съд"}
