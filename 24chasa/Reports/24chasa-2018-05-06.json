{"url": "https://www.24chasa.bg/novini/article/6849505", "text": "Икономиката на България се развива добре, но това трябва да се използва от банките за акумулиране и поддържане на буфери и да избягват поведение, водещо до амортизирането на тези буфери в настоящия момент. Това е записано в тримесечния обзор на сектора, който прави БНБ. От централната банка посочват, че банките не трябва да надценяват оптимистичните си очаквания за икономическата активност, финансовото състояние на кредитополучателите и ценовата динамика на недвижимите имоти. В противен случай имало риск необслужваните кредити да бъдат заменени с активи, които не носят доход или не могат да се използват за изискванията по отношение на ликвидността. Анализаторите на БНБ, чийто шеф е Димитър Радев, смятат, че може да се създадат условия за прекомерно натрупване на риск във възходящата фаза на икономическия цикъл, включително и чрез разхлабване на стандартите за поемане и управление на рисковете, който може да се прояви в периоди на потисната икономическа активност. От БНБ все пак успокояват, че през тази година ще се запазят благоприятните тенденции, сред които ускоряването на вътрешното търсене и на икономическия растеж. Лихвите щели да останат ниски, а динамиката на икономиката ще влияе положително върху капацитета на кредитополучателите за редовно обслужване на задълженията.", "date": "2018.05.06", "title": "БНБ: Икономиката е добре, но банките да внимават с кредитите"}
{"url": "https://www.24chasa.bg/novini/article/6849504", "text": "Сръбският премиер Ана Бърнабич е подала оставка пред президента Александър Вучич след тежък скандал между нея и министъра за иновации и технологии Ненад Попович. Държавният глава обаче отказал да приеме оставката ѝ. На заседание на правителството в петък Бърнабич, първият премиер с открита гей ориентация в страната, се скарала люто с Попович заради негов пост в туитър. В него той призова да се спре разпространението в Сърбия на хърватско албумче за деца “Роко има две мами, а Ана двама татковци”, в което се популяризират гей двойките. Бърнабич реагирала остро, като заявила, че с това си изявление министърът е обидил определен кръг граждани, за които работи. “Любовта ми към Сърбия, вярата, че тази страна може много повече, и личната ми отговорност да завърша започнатата работа са моят мотив да остана начело на кабинета”, каза Бърнабич за сръбския в. “Блиц”. Бърнабич каза, че е поставила точка на конфликта и занапред ще ръководи правителството на принципа на колегиалността, екипната работа, жертвоготовността и взаимното уважение и ще изисква тези принципи да се спазват от всички министри. Сръбската премиерка добави, че за нея петък е бил един от най-тежките ѝ дни.  АНА БЪРНАБИЧ", "date": "2018.05.06", "title": "Сръбската премиерка дала оставка, Вучич не я приел (Обзор)"}
{"url": "https://www.24chasa.bg/novini/article/6849599", "text": "Заплахи с думите “Лазов, умри!” върху табели по магистрала “Струма” по пътя за Кюстендил са били отправени по адрес на Бисер Лазов, един от основните свидетели по делото за източването на КТБ срещу банкера Цветан Василев. Надписи с послание за убийство на Лазов имало и по блока, в който живее семейството му в Кюстендил, научи “24 часа”. Заканите датират отпреди 2 г. Освен това по делото КТБ има и данни, че по заповед на Василев са били дадени 210 хил. лв. на един от адвокатите на банкера Лазар Карадалиев за “профилактирането” на Лазов. За смъртните заплахи върху табелите тече проверка в Софийската градска прокуратура, обясниха запознати. За “профилактирането” на Лазов дори е образувано дело за търговия с влияние, което се води в Специализираната прокуратура. Засега не е ясно има ли обвинени. Цветан Василев е подсъдим, че е ръководил престъпна група от 14 души за присвоявания от КТБ. Според спецпрокуратурата той е отговорен за изнасянето на 206 млн. лв. от главната каса на КТБ и за източването на над 2,5 млрд. лв. С него на съд са и други 17 души - бившите подуправители на БНБ Цветан Гунев и Румен Симеонов и служители от КТБ. Преди седмица апелативният спецсъд също отказа да върне делото на прокуратурата заради процесуални нарушения, както искаше защитата. Василев е в Белград от 2014 г. и делото срещу него ще се гледа задочно. Лазов, който е бил един от най-приближените до банкера и сочен за негов неформален финансист, е един от първите свидетели, които съдът ще разпита. Лазов и Василев се запознали през 1994 г. Тогава Лазов работил в ЦКБ, а Василев бил един от клиентите на банката, става ясно от обвинителния акт по делото КТБ. През 1995 г. самият Василев също започнал в ЦКБ като началник-управление “Валутни операции и ликвидност”. Заедно с това продължил да ръководи и финансовата си къща “Фина – С”, въпреки че тя имала изпълнителен директор. Той бил обаче само по документи, установява прокуратурата по разследването за КТБ. Лазов играел ролята и на подставено лице. Той бил собственик и управител на първите създадени и кредитирани от КТБ дружества. Парите от тези кредити се използвали за сделки на Василев, твърди обвинението. През годините Лазов е водил разговори от името на Василев във връзка с кредити на кухи фирми. “Ще създадем фирма на твое име или която ти ще представляваш, а Василев ще осигури от банката финансиране на тази компания, ще поеме и всички нейни разходи... И ангажиментите за това къде отиват парите са на Василев”, убеждавал подставени лица Лазов. Разлъката между Василев и Лазов става след 20 юни 2014 г., когато БНБ поставя КТБ под специален надзор. На 23 юни двамата се срещнали в покрайнините на Виена. Тогава Лазов обявил, че ако Василев не се върне в София, за да поеме отговорност за случилото се с КТБ, повече да не разчита на него.", "date": "2018.05.06", "title": "Плашат със смърт върху табели свидетеля Лазов срещу КТБ"}
{"url": "https://www.24chasa.bg/novini/article/6849495", "text": "Руският опозиционен лидер Алексей Навални, задържан по време на протест в Москва срещу президента Владимир Путин, беше освободен от полицейския арест, предадоха световните агенции. Навални съобщи в туитър, че полицията го е освободила, след като е съставила протоколи за организация на протест без съгласуване с властите и за съпротива срещу органите на реда. Въпреки това половин час след полунощ той е бил пуснат на свобода, а съдебният процес срещу него е насрочен за 11 май. “Изглежда, е била дадена заповед да не ме пращат в затвора преди церемонията по полагане на клетва на Путин”, написа Навални в социалната мрежа. Путин официално започва четвъртия си президентски мандат с тържествено поемане на поста в понеделник. По време на съботните протести срещу президента Путин, организирани по призив на Навални в десетки руски градове, бяха арестувани около 1600 опозиционери, припомня АФП. Най-много са задържаните в Москва и Санкт Петербург. Акцията бе организирана под наслова “Той не ни е цар!”. Сред задържаните има и много непълнолетни. Според очевидци на места протестиращите са били жестоко бити с палки. Европейският съюз осъди “полицейската жестокост и масовите арести” на демонстрации в Русия. “Задържането на над хиляда демонстранти и насилието, използвано срещу тях от руските власти, заплашват основополагащите свободи на изразяване, сдружаване и събиране в Руската федерация”, гласи комюнике от службата на европейската външнополитическа ръководителка Федерика Могерини. Държавният департамент на САЩ също направи изявление, в което протестира срещу масовото задържане на мирни граждани. Говори се, че на церемонията за клетвата Путин няма да премине с кортеж през Москва, за да не се налага да бъдат разчиствани от хора околностите на Кремъл.За разлика от преди този път нямало да има и официален прием.", "date": "2018.05.06", "title": "1600 и Навални в ареста, пускат го за встъпването на Путин (Обзор)"}
{"url": "https://www.24chasa.bg/novini/article/6849729", "text": "Бившият кандидат-президент на френските социалисти Беноа Амон призовава в интервю, което ще бъде публикувано утре във в. \"Марсилеза\" за непрестанна съпротива срещу президента Еманюел Макрон и неговото правителство, предаде Франс прес, цитирана от БТА. \"Срещу Макрон трябва да се упражнява един вид политически и социален тормоз. Това е правителство, което упражнява тормоз над французите, като намалява средствата за общественото образование и домовете за възрастни, дава по-малко права на служителите от частния сектор, по-малко работни места в държавната администрация, по-малко свободи в общественото пространство\", изтъква основателят на движението Поколения (Generations) след вчерашната демонстрация под наслов \"Макрон ще си изпати\", в която участва и той в Париж. \"Трябва да се възразява непрестанно. Не трябва да му се позволява да си отдъхне, защото самият той изобщо не оставя французите да си отдъхнат\", допълва бившият социалистически кандидат-президента. Според него левицата се нуждае от общи действия на съпротива. Беноа Амон призовава за \"съпротива на улицата, в интернет, навсякъде, където може да се противопоставяме на разрушаването на обществените услуги, както и на правата на работещите\".", "date": "2018.05.06", "title": "Бивш кандидат за президент зове за съпротива безспир срещу Макрон"}
{"url": "https://www.24chasa.bg/novini/article/6849755", "text": "Противовъздушната отбрана на Саудитска Арабия е унищожила днес две ракети, изстреляни от Йемен към територията на кралството, съобщи телевизия Ал Арабия, цитирана от ТАСС, пише БТА. Говорител на саудитската ПВО съобщи, че две балистични ракети, изстреляни от привърженици на движението Ансар Аллах (хуси), са били унищожени близо до граничния град Наджран в югозападната част на страната. Представители на Ансар Аллах потвърдиха изстрелването на няколко балистични ракети по икономически цели в Наджран, без да дават подробности за резултатите от ракетното нападение. В последно време привържениците на бунтовническото йеменско движение Ансар Аллах (хуси) силно увеличиха ударите, включително с балистични ракети, по територията на Саудитска Арабия. По данни на Рияд от началото на конфликта са прехванати над 100 ракети на хусите. От август 2014 година в Йемен продължава противопоставянето на правителствените сили и бунтовниците хуси. През март 2015 г. конфликтът навлезе в най-активния си етап с включването в него на коалиция начело със Саудитска Арабия.", "date": "2018.05.06", "title": "В Саудитска Арабия прехванаха две ракети, изстреляни от Йемен"}
{"url": "https://www.24chasa.bg/novini/article/6849552", "text": "Полицията и специалните служби във Великобритания се опасяват от терористичен акт на снайперисти по време на брачната церемония на принц Хари и Меган Маркъл на 19 май в Уиндзор край Лондон. Това пише в днешния си брой вестник\"Сънди таймс\", според който желанието на бъдещите младоженци да преминат в открита карета по тесните улици на средновековния град е голям проблем за службите за сигурност, предаде ТАСС, цитирана от БТА. Според източник на вестника в Уиндзор има много места, където могат да се укрият въоръжени лица и да нападнат минаващата процесия. \"Сънди таймс\" цитира мнение на Дей Дейвис, бивш шеф на подразделението в \"Скотланд ярд\" за охрана на кралското семейство, че при нападение в Уиндзор ще е много трудно след това да се осъществи евакуация. Изданието твърди, че над 40 служители от спецслужбите и полицията се подготвят за сватбата в база в град Херифорд, Централна Англия. В базата били монтирани конструкции, които да наподобяват сградите по главната улица на Уиндзор. Според \"Сънди таймс\" в деня на сватбата в града ще пребивават над 3000 полицаи. Очаква се около 100 хиляди туристи да наблюдават трикилометровата брачна процесия в открита карета. ТАСС допълни, че разходите за сватбеното тържество ще бъдат покрити от бюджета на кралския двор. Сумата не е съобщена официално, но по оценка на британски медии тя възлиза на 32 милиона лири стерлинги, от които 30 милиона са предвидени за гарантиране на сигурността.", "date": "2018.05.06", "title": "Службите с опасения за атентат на снайперисти на сватбата на принц Хари"}
{"url": "https://www.24chasa.bg/novini/article/6849561", "text": "Лидерът на италианското Движение \"Пет звезди\" Луиджи ди Майо отправи днес последно отчаяно предложение на крайнодясната партия \"Лига\" за преодоляване на политическата безизходица, продължаваща вече над два месеца, предаде Ройтерс, цитирана от БТА. За първи път от изборите на 4 март, приключили без мнозинство за някоя партия в парламента, Ди Майо каза, че ще избере премиер заедно с лидера на \"Лигата\" Матео Салвини. Досега Ди Майо настояваше той да бъде следващият премиер. Ако (...) пречката е Луиджи ди Майо като премиер, тогава казвам нека изберем заедно премиер, каза в интервю за италианската държавна телевизия РАИ Ди Майо, имайки предвид \"Лигата\". Утре ще се състои трети и вероятно последен кръг официални консултации с президента Серджо Матарела. Макар да отстъпи премиерския пост, Ди Майо продължава да настоява Силвани да се раздели със съюзника си, бившия премиер Силвио Берлускони, възприеман от движение \"Пет звезди\" като символ на политическата корупция. Топката сега е в десноцентристкото поле, каза Ди Майо, като допълни, че не знае дали Берлускони ще направи крачка назад. Ръководителите на десноцентристкия съюз Салвини, Берлускони и лидерката на Италиански братя Джорджа Мелони трябва да се срещнат по-късно днес, за да обсъдят какви ще са позициите им на последния кръг от преговорите. Ако десноцентристите останат единни, Матарела вероятно ще се опита да прокара временно правителство, което да изведе Италия отново до изборите по-късно през годината. Движение \"Пет звезди\" стана най-голямата партия в парламента след изборите през март, спечелвайки 32 процента от вота, а консерваторите общо получиха 37 процента. Трета е левоцентристката Демократична партия, която понесе историческо поражение, получавайки под 19 процента, припомня ДПА.", "date": "2018.05.06", "title": "\"Пет звезди\" с последно предложение на крайнодесни за нов кабинет в Италия"}
{"url": "https://www.24chasa.bg/novini/article/6849569", "text": "Втори миньор е открит мъртъв след , а трима други все още се издирват, предадоха световните агенции. Директорът на компанията оператор на мината \"Бориня-Зофювка-Ястшембе\" Даниел Озон посочи, че спасителните екипи днес са открили тялото на втори загинал миньор. До него е било намерено писмо до съпругата му. Над 200 спасители участват в операцията и се опитват да открият изчезналите пред два различни тунели. След вчерашния трус с магнитуд 3,4 по Рихтер, станал на дълбочина 900 метра, беше загубена връзката със седмина от работещите в момента под земята 250 души. Впоследствие вчера бяха спасени двама миньори. Добивът на каменни въглища все още е важен дял в промишлеността на Полша и основен източник на енергия и средство за отопление. Но страната прави опити да премине на възобновяеми и по-чисти източници на енергия. По данни на службата за национална статистика миналата година в Полша са добити около 68,8 милиона тона въглища, с 4,8 млн. тона по-малко от 2016 г., отбелязват агенциите.", "date": "2018.05.06", "title": "Откриха втори мъртъв миньор след труса в мина в Полша"}
{"url": "https://www.24chasa.bg/novini/article/6849592", "text": "Трима души са пострадали тази нощ в Източен Лондон след нападение с киселина на улицата, съобщава в. \"Дейли мейл\", цитиран от БТА. Пострадалите - на 17, 22 и 27 години - са откарали в близка болница за спешно лечение. Няма арестувани и следствието продължава, съобщи полицията. Мястото на нападението е на по-малко от една миля (около километър и половина) от мястото, където през април миналата година 25-годишен мъж заля с киселина посетители на нощен клуб, при което пострадаха 22-ма души. В момента мъжът излежава 20 годишна присъда.", "date": "2018.05.06", "title": "Нападнаха трима с киселина в Лондон"}
{"url": "https://www.24chasa.bg/novini/article/6849567", "text": "Мъртви делфини на Северния плаж в Бургас и на Солниците стреснаха днес бургазлии, излезли на разходка по пясъчната ивица. Летните температури напълниха плажа и крайбрежните алеи, но гледката на мъртвите бозайници помрачи настроението на хората. Двата делфина, които морето е изхвърлило на ивицата между Северния плаж и Солниците са от различни видове.  Предстои експерти от РИОСВ Бургас, както и представители на зоополицията да огледат телата за следи от насилие, преди мъртвите делфини да бъдат заровени.Според очевидци в тялото на единия се забелязвала дупка с диаметър около 2-3 см. Всяко лято по бреговете на Южното Черноморие морето изхвърля телата на десетки мъртви делфини, но досега са правени аутопсии само на два бозайника, които, според експерти, са загинали вследствие на болести. Съвсем наскоро пък на Северния плаж в Бургас и на поморийския \"Пясъчна коса\" бяха открити два мъртви овена. Според експерти телата им са престояли във водата повече от седмица. Най-вероятно животните са били изхвърлени от кораб или са паднали от него, предположи шефът на Агенцията по храните в Бургас д-р Георги Митев. Извършеният оглед не откри следи от насилие по добичетата, които били без маркировка.", "date": "2018.05.06", "title": "Мъртви делфини стреснаха бургазлии край морето на Гергьовден (Снимки)"}
{"url": "https://www.24chasa.bg/novini/article/6849598", "text": "7-месечно момченце е прието в университетската болница „Св. Георги” в Пловдив с изгаряния по гърба, гърдите и главата. Инцидентът станал, след като бебето дръпнало поставена наблизо кана за затопляне на вода. Горещата течност попаднала върху него. Няма опасност за живота му. Детето е в клиниката по термични травми. Там е настанен и 84-годишен с трета степен изгаряния, които получил при гасене на пламналата си къща. Пострадали са стъпалата му. „Десетина дни се е мазал с всякакви мехлеми, препоръчани от комшийките, преди да потърси медицинска помощ. Започнахме с превръзки, докато се възстановят лабораторните и жизнените му показатели. След това го оперирахме. Наложи се да ампутираме частично пръсти на краката”, коментираха лекарите. На пациента е направена и свободна кожна пластика върху засегнатите участъци. През последните дни в клиниката са постъпили няколко души с битови изгаряния. Момиче е с 10% от запален фритюрник, а момче се е заляло с вряло олио.", "date": "2018.05.06", "title": "Бебе с изгаряния, дръпнало кана с гореща вода"}
{"url": "https://www.24chasa.bg/novini/article/6849616", "text": "43-годишният педофил Осман Осман от Кърджали е бил намерен обесен в затвора в Пловдив, съобщи   Там той излежавал 8-годишна присъда за изнасилване на 8-годишно момиченце. Междувременно стана ясно, че върху сградата на затвора е паднал гръм и мястото за лишени от свобода е останало без телефонна централа. Преди 3 години същият затворник бил откаран в лечебно заведение със съмнение за счупени ребра. На вечеря той се е оплакал на дежурния офицер, че е много зле и трудно диша. Изпратили го в болница, тъй като ако действително има счупено ребро, то можел да пробие белия му дроб. Преди това Осман е лежал в карцера, тъй като при проверка в килията му бил открит телефон.", "date": "2018.05.06", "title": "Педофил бе намерен обесен в килията му в затвора в Пловдив"}
{"url": "https://www.24chasa.bg/novini/article/6849655", "text": "Израелският премиер Бенямин Нетаняху заяви, че предпочита да се изправи срещу Иран сега, отколкото по-късно в задаващия се конфликт заради действията на Техеран в Сирия, предаде ДПА, цитирана от БТА. Той каза това при откриването на заседание на кабинета днес в Ерусалим. Нетаняху изтъкна, че страната му е решена да спре иранската агресия срещу Израел. \"Страни, които не са склонни да действат навреме против убийствената агресия срещу тях, след време плащат много по-висока цена. Не искаме ескалация, но сме готови за всякакъв сценарий\", посочи премиерът. Нетаняху от месеци вдига тревога заради иранското военно присъствие в Сирия, твърдейки, че Техеран, заедно с неговата съюзническа групировка Хизбула, искат да създадат нов фронт срещу Израел в Сирия с отслабването на гражданската война в тази страна. Иран твърди, че действията му в Сирия са по волята на сирийското правителство.", "date": "2018.05.06", "title": "Нетаняху: Предпочитам да се изправим\nсрещу Иран сега, отколкото по-късно"}
{"url": "https://www.24chasa.bg/novini/article/6849664", "text": "Белгийски гражданин щял да припадне от изумление, след като получил по пощата фиш за глоба за шофиране с 696 километра в час с неговия \"Опел Астра\", предаде Франс прес, цитирана от БТА. Човекът на около 30 години няколко пъти си разтъркал очите, получавайки фиша с глобата за превишена скорост, засечена от радар на полицията в община Киеврен, близо до границата с Франция, съобщава френският вестник \"Воа дю Нор\". В действителност грешката се дължала на неправилно въведен код от страна на полицията, тъй като всъщност санкционираният водач се движел с 60 км/ч вместо с допустимите 50. Водачът отишъл лично в местното полицейско управление, където му обещали да отстранят необичайната грешка. Човекът решил да приеме с чувство за хумор случката и поместил снимка на фиша с рекордната глоба в страницата си във Фейсбук.", "date": "2018.05.06", "title": "Белгиец получи глоба за шофиране \nс 696 км в час"}
{"url": "https://www.24chasa.bg/novini/article/6849511", "text": "Президентът на САЩ Доналд Тръмп предизвика пореден скандал с изказване на годишната конференция на Националната оръжейна асоциация в Далас, предадоха световните агенции. По време на речта си той реши да покаже с жестове как терористите са избивали цивилни по време на атаките в Париж през 2015 г. Френското външно министерство определи действията му като възмутителни. За парижките атентати Тръмп си спомни покрай продължаващите в САЩ спорове дали да се забрани свободната продажба на оръжие. “Никой в Париж няма оръжие. Ако поне един имаше, за да го насочи в обратната посока, терористите или щяха да се разбягат, или да бъдат застреляни”, каза Тръмп. Според него, ако хората тогава са имали оръжие, “събитията щяха да се развият по съвсем различен начин”. Думите си Тръмп придружил с жестове, показващи как терористите са убивали парижаните. “Бум! Ела тук. Бум! Ела тук”, извикал той, като с ръка изобразявал пистолет. Френското правителство изрази “дълбокото неодобрение от коментарите на Доналд Тръмп”. Париж настоява да бъде уважавана паметта на загиналите на 13 ноември 2015 г. 130 души. “Всяка страна е свободна да решава какви са законите ѝ за носене на огнестрелно оръжие. Франция е горда да бъде страна, където придобиването и носенето на огнестрелни оръжия се регулира стриктно”, се казва в изявлението. На конференцията Тръмп увери влиятелното оръжейно лоби, че на правата му няма да бъде посегнато, докато той е президент. Британски лекари и политици също се вбесиха на Тръмп, който сравни лондонска болница с военна зона заради престъпления, извършени с нож. В речта си в Далас той каза, че Великобритания има строги правила за оръжия, но в една лондонска болница “навсякъде по подовете има кръв” от рани с нож.", "date": "2018.05.06", "title": "Тръмп за атентатите в  Париж: Бум! Ела тук. Бум! (Обзор)"}
{"url": "https://www.24chasa.bg/novini/article/6849423", "text": "Ако Испания осъди каталунските сепаратисти по обвиненията в бунт, това може да се счита за погазване на свободата на словото. Такова опасение изрази днес високопоставен представител на ООН, цитиран от ДПА, съобщи БТА. Обвиненията в бунт заради проведения през октомври референдум за независимост на Каталуния, който Мадрид обяви за противоконституционен, може да доведат до присъди от по 30 години затвор. \"Съдебните производства по обвинения в \"бунт\", които могат да доведат до излежаване на дълги присъди в затвора, пораждат сериозна опасност\" за свободата на словото, дори ако казаното е спорно и смущаващо. Това гласи изявление на специалния докладчик на ООН по въпросите на свободата на мнение и изразяване Дейвид Кей. \"Свободата на изразяването е крайъгълен камък във всяко свободно и демократично общество и ще остане такъв дълго след като сегашните политически полемики утихнат\", добави той. Кей изрази опасение, че обвиненията в бунт за действия, които не включват насилие или подтикване към насилие, може да нарушат правата на обществото да изразява несъгласие и да протестира срещу държавните политики.", "date": "2018.05.06", "title": "ООН зове Испания да не осъжда каталунските лидери по обвиненията в бунт"}
{"url": "https://www.24chasa.bg/novini/article/6849428", "text": "Силата на съвременните армии не се измерва само с числеността на личния състав и с технологичното ниво на въоръжението, а преди всичко със силата на традициите и неуморния дух - с тези думи президентът Румен Радев е приветствал в Централния военен клуб в столицата ветераните, военноинвалидите и военните от запаса и резерва от Втората световна война и представителите на военно-патриотичните съюзи по повод Деня на храбростта и празника на Българската армия - 6 май. Това съобщиха от президентския прессекретариат. \"Вие сте хората, които държите традициите живи, а духа висок. И затова е моята огромна благодарност към вас. Знам, че годините за вас са трудни, но дори в тези трудни времена позволихте вашите патриотизъм, дух и любов към Родината да бъдат съхранени. И затова вие сте нашите учители по родолюбие\", е заявил държавният глава. Президентът и Върховен главнокомандващ Румен Радев подчерта, че България има бъдеще, само ако имаме патриотизъм, здрав национален дух и висок морал. \"Благодаря, че продължавате да носите тази любов, да вдъхновявате по-младите от вас, да работите със своето поколение и с Министерството на отбраната в усилията да градят нови бойни способности, да поддържат старите и да издигат авторитета на Българската армия\", е казал още държавният глава.", "date": "2018.05.06", "title": "Радев: Ветераните и военноинвалидите са нашите учители по родолюбие"}
{"url": "https://www.24chasa.bg/novini/article/6849437", "text": "Турският президент Реджеп Тайип Ердоган представи днес предизборната си програма пред хиляди свои привърженици в Истанбул, предаде агенция Ройтерс, цитирана от БТА. Турция никога не се е отказвала от своята цел за присъединяване към ЕС, заяви Ердоган и допълни, че събеседниците на Анкара в Европа са тези, които не проявяват същата решителност по въпроса. Ердоган каза също, че новата президентска система с изпълнителни правомощия, към която ще премине Турция след изборите, ще даде нов импулс на икономиката. Той обеща понижение на лихвите и инфлацията след вота на 24 юни. Ердоган обяви, че Турция ще предприеме нови военни операции покрай границите си след двете предишни офанзиви в Сирия. \"Ние няма да се откажем от борбата с терористичните организации. Ще добавим нови военни операции към \"Ефратски щит\" и \"Маслинова клонка\". Нашите войници са готови за нови мисии\", каза Ердоган, визирайки предишните две операции на турската армия в съседна Сирия.", "date": "2018.05.06", "title": "Ердоган: Не сме се отказали от ЕС, ще има нови военни операции"}
{"url": "https://www.24chasa.bg/novini/article/6849446", "text": "Туристически автобус се запали на АМ „Хемус”, на 5-ти км след изхода на София в посока Варна, предаде , като се позова на очевидец. „Инцидентът стана в 14:30 ч. на първата бензиностанция след изхода на София. Около автобуса имаше около 20 души. Чу се лека експлозия и хората се разбягаха. Имаше паника в един момент“, разказа той пред агенцията. Той добави, че служител на бензиностанцията се е притекъл на помощ, а малко по-късно на място са пристигнали екипи на пожарната и полицията. Няма данни за пострадали хора. От МВР все още няма информация за инцидента.", "date": "2018.05.06", "title": "Автобус се запали на „Хемус” до бензиностанция"}
{"url": "https://www.24chasa.bg/novini/article/6849449", "text": "Папа Франциск отправи днес на площад \"Свети Петър\" молитва за слагане на край на насилието в крайно бедната Централноафриканска република (ЦАР), която той посети преди две години и половина, предаде Асошиейтед прес, цитирана от БТА. По време на традиционната си неделна благословия Франциск припомни как насилието през последните дни е отнело там живота на много хора, включително на свещеник. Той призова за слагане на край на вендетите и за изграждане на мир. Най-малко 19 души са загинали и 98 са били ранени в столицата на ЦАР Банги при различни нападения срещу църква, джамия и медицински центрове. В страната от 2013 г. се водят кръвопролитни боеве между различни верски общности, в които са загинали хиляди и разселени стотици хиляди хора.", "date": "2018.05.06", "title": "Папата се помоли за мир в Централноафриканската република"}
{"url": "https://www.24chasa.bg/novini/article/6847204", "text": "Eдва на две години и половина, синът на лидера на “Атака” Волен Сидеров, Волен-младши, познава буквите от азбуката и може да брои до десет. Първото и единствено дете на Сидеров се роди на 17 септември 2015 г. от неговата голяма любов и съпруга Деница Гаджева. Името на детето избра именно тя. Тогава Гаджева и Сидеров все още не бяха сключили брак официално и живееха на семейни начала. Щастливият татко обаче още тогава заяви, че иска да се ожени за нея, защото е за “патриархалния модел на семейството”. Речено - сторено. На 24 септември миналата година той изпълни обещанието си и каза заветното “да” заедно с Деница пред олтара. Именно Волен-младши изпълва мечтата на Сидеров за наследник. Пред “24 часа” лидерът на “Атака” призна, че винаги е искал момче, което да продължи рода. Това обаче, което малцина знаят, е че преди Волен-младши да се роди, Сидеров моли Света Богородица да го дари с мъжка рожба. Молбата му се изпълня след по-малко от година. “Отидох в “Св. Александър Невски” да се помоля. Тогава не знаех, че иконата на Света Богородица е пристигнала там. Всички се молеха и аз се наредих на опашката. Тогава всъщност се Богородица чу молбата ми и след по-малко от година се роди Волен. Исках да бъде момче, защото той се явява единственият наследник на фамилията. По мъжка линия няма други и вече ще знам, че родът е продължен”, споделя Сидеров. Умно, енергично и интелигентно дете. Така го определят всички, които вече са имали досег с малкия Волен. За крехката си възраст той може да се представя с трите си имена и да прави сложни изречения, което удивлява близки и роднини на семейството. “Всеки ден ме изненадва с някакви изречения, които понякога не знам откъде точно идват - откъде ги е попил или компилирал. Невероятен е в това отношение. Сега например е на фаза да започва изреченията с “но” – “Но, мамо, къде ми е Чейз” (фигурка на кученце от анимационен филм - бел.авт.), “Но, татко, какво ми носиш”, разказва още гордият баща. Освен това малкият често използва и вметнати изрази и прави разсъждения, каквито можел да направи само възрастен човек. Обичал да провежда монолози на теми, които го вълнуват. докато е там с майка си. Без никой да го кара, докато си играел в детския кът, се качил на най-високото място на площадката за игри. Приветствал хората, отваряйки ръцете си към тях, и тържествено заявил - Здравейте, хора! А след това бързичко изтичал при мама. “Отбелязах го като първото му публично слово”, гордее се Сидеров, за когото публичните речи и изяви са ежедневие от години. Наследникът на фамилията Сидерови не спира да се запознава с нови хора и да търси контакти с други деца и възрастни. Почти ежедневно навестява и баща си в редакцията на вестник “Атака”, където се помещава и партийната телевизия. Познава се с всички по име и изобщо не се притеснява да си говори с тях. С някои общува повече, а с други по-малко. Винаги си имал любимци и сам си посочвал с кого иска да си играе и говори. “Не е затворен. Като правя сравнение с нашето детство, което беше, разбира се, в една друга епоха, ние бяхме много по-прибрани, боязливи деца. Имаше голям респект към родителите, не смееш да се обадиш пред тях. Това поколение е много контактно”, разказва татко му Волен. Следобедният сън обаче не е сред любимите неща на Волен-младши. Дори като по-малък трудно лягал да спи следобед, а сега предпочита да отдаде това време на игри. Сам измисля каква ще бъде играта и сюжетът. “Например ако е кола, казва-сега ще се обадя на моите приятели и ще отидем да ги вземем. Питам го кои са те? - Няма значение. В детската реч не може винаги да търсиш логика, но има страшно асоциативна мисъл”, посочва Сидеров. Както всяко дете и той прекарва време пред телевизора, за да гледа детски филмчета. Интересни са му обаче и игралните филми, но не харесва сцените на насилие. Когато ги види Това е гадно. Не искам да го гледам. Сам в колата си избира и музиката, която да слушат, а най-често това е любимата песничка - “Вълкът и седемте козлета”. Безпогрешно разпознава, когато дават татко му по телевизията. В стаята си Сидеров държи плакат от предизборната му кампания. Първия път, когато малкият го вижда, възкликва - “Тук си написан”, спомня си баща му. Веднага се впечатлява, ако на снимка във вестника е Деница или Волен, и бърза да ги посочи. Той вече разпознава всички букви и когато разглежда вестници и детски книжки, ги навързва с думички, като например “а” за “ангел”, “б” за “Боби” и т.н. Научил е и повечето от цифрите до десет. “Мисля си, че се развива по-бързо от обичайното за тази възраст. Какво ще стане занапред, вече не знам. Моля се да съм жив и здрав и на крака, докато израсне. Много е важно да съм до него в годините, когато порасне и започне да разсъждава. Да съм до него и да започнем да учим различни неща. Да четем и да го насочвам. Тогава вече ще бъде по-важно моето присъствие. Сега все още мама е по-важна и по-сигурна. Тя все още му е основната опора”, споделя още Сидеров. Свикнал е баща му да пътува често. Мъчно му е, но до него винаги е Деница, която да го прегърне и да го успокои. Тя държи обаче малкият Волен да знае, че татко му е в командировка или на работа, но и че скоро ще се върне. Пропуснатото време двамата с баща му наваксват с различни игри и разходки. Обичат да играят и с рими. Баща му често обича да разбърква думите, да си преиначава стихчета и песнички. Малкият с усмивка на лице ги запомня и повторя, подражавайки на татко си. Казват ми, че е добре, за да се социализира, но аз смятам, че той общува достатъчно. За детските градини и ясли съм чувал доста нехубави неща. Смятам, че още е рано да бъде откъснат. Да му се радваме още поне 2 г. и после ще мислим”, категоричен е Сидеров. Той самият отива в градината едва на шест и не намира за нужно малкият Волен също да ходи. Вечер не заспива, преди Деница да му е прочела някоя приказка. Именно тя е и човекът, който го приспива. Любима играчка обаче няма. Радва се на всички и не държи да заспива с някоя конкретна, и често ги сменя. Най-много в момента харесва тези на героите от любимите си детски филмчета. “Има няколко любими герои от анимационните филми като “Пламъчко” и “Кучета спасители”. Те му харесват най-много, защото вероятно там има идеята, че спасяват някого в беда. Очевидно това му харесва. Да не става прекалено състрадателен, защото все пак животът е по-суров. Когато порасне ще трябва да го уча,че има и лоши неща в живота и лоши хора. Не само спасители”, споделя Сидеров старши. Освен за да му предаде знанията си за живота, баща му го чака да порасне, за да започне и с физическите тренировки. Още на шест години родителите на Сидеров старши го записват на спортна гимнастика. Затова за него е важно да научи и малкия на дисциплината, която само спортът може да даде. “Много е гъвкав и податлив. Тича, скача и танцува на музика. След 4 г. ще трябва да започне да си координира движенията. Много е важно и дисциплиниращо, защото се научаваш, че трябва да владееш тялото си. В това отношение съм сигурен, че ще има успехи. Най-малкото ще му бъде придатък, ако не друго”, посочва Сидеров. Не е сигурен обаче накъде ще се насочи Волен Младши и дали един ден би се занимавал с политика, защото още е много рано да се каже. Съмнява се обаче, че ще му тежи славата му на бащата политик. “Когато имаш баща с известна публичност, това влияе. Особено в годините на тийнейджърството. И когато започнат да говорят за това или започне да рови какво е било, със сигурност ще има хора, които ще му казват и хубави, и лоши неща за мен, но това е животът. Надявам се, че ще отсее зърното от плявата, защото ще има повече спокойствие и няма да му тежи толкова сянката, заради възрастовата граница”, казва Сидеров.", "date": "2018.05.06", "title": "Малкият Волен вече знае буквите и брои до 10, а още няма 3 годинки"}
{"url": "https://www.24chasa.bg/novini/article/6849462", "text": "Германската полиция трябва да има правото да връща още на границата мигранти, които нямат разрешително за влизане в страната, заяви ръководителят на германския полицейски профсъюз Ернст Валтер на фона на дебата за мигрантската политика на страната, предаде ДПА, цитирана от БТА. Според плановете, представени от министъра на вътрешните работи Хорст Зеехофер през април, Германия създава пет специализирани мигрантски центъра, където ще бъдат приемани търсещите убежище, докато бъде решено дали имат право да останат. Ернст Валтер обаче каза, че тези центрове ще станат излишни, ако полицията има правото законно да връща още на границата \"в нашите - без съмнение безопасни - две съседни страни\" чужденците без право на влизане в Германия. Той допълни, че всички германски провинции трябва да осигурят достатъчно центрове за задържане и да работят със съдилищата за депортирането на хората, които са длъжни да напуснат страната. Специализираните центрове трябва да заработят до октомври. Досега обаче само три провинции са изявили желание доброволно да се включат в проекта, каза миналата седмица в Берлин Хелмут Тайхман, държавен секретар във вътрешното министерство. Зеехофер бе отбелязвал по-рано, че германската федерална полиция би могла да осигури допълнителна подкрепа за полицията на провинциите в бежанските центрове. Валтер обаче изтъкна, че ще бъде по-добре полицията на провинциите да подкрепя федералната полиция в усилията за предотвратяване на всички незаконни влизания на границата.", "date": "2018.05.06", "title": "Призоваха германската полиция да връща мигранти още на границата"}
{"url": "https://www.24chasa.bg/novini/article/6849466", "text": "Двама палестинци бяха убити днес от израелски военни в ивицата Газа на границата с Израел. Това съобщиха израелската армия и здравното министерство в управлявания от \"Хамас\" анклав, цитирани от Франс прес, пише БТА. Военните са стреляли по три лица, които опитвали да се промъкнат в Израел през защитната ограда. Двама от тях са убити, посочи армията в комюнике. След като първо съобщи за един загинал, министерството в Газа също обяви, че убитите са двама.", "date": "2018.05.06", "title": "Израелски военни убиха двама палестинци в ивицата Газа"}
{"url": "https://www.24chasa.bg/novini/article/6849489", "text": "Към 15.00 часа днес е получен сигнал за   с украинска регистрация, съобщиха от пресцентъра на МВР. В превозното средство пътували 24 пътници и двама шофьори. Никой от тях не е пострадал. По първоначални данни единият от шофьорите е забелязал повредата, отбил е веднага, пътниците и багажът им били свалени. Мястото е обозначено от полиция. Предприети са мерки за прехвърляне на пътниците в друг автобус . На този етап е установено, че техническа неизправност е причината за инцидента.", "date": "2018.05.06", "title": "Никой от пътниците от авариралия автобус на \"Хемус\" не е пострадал"}
{"url": "https://www.24chasa.bg/novini/article/6849496", "text": "І. МЕТЕОРОЛОГИЧНА ОБСТАНОВКА: През следващото денонощие през страната ще премине студен атмосферен фронт и въздушната маса ще е неустойчива. Ще се развива купеста и купесто-дъждовна облачност, мощна в часовете след обяд и преди полунощ. На много места ще има краткотрайни и интензивни валежи, придружени с гръмотевични бури. Очакват се и градушки. Най-голяма вероятност за значителни по количество валежи има на места, главно в западната половина от страната. Ще духа слаб, в източните райони до умерен вятър от север-североизток. Минимални температури - между 12° и 17°, максимални - между 21° и 26°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: - Ограничено е движението по пътната връзка София–Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; Област Пловдив:Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.Срок до 30.06.2018 г. Област Бургас: от км 308+107 до км 359+475 косене на тревни площи.Организацията на движение е сигнализирана с пътни знаци и конуси.Срок до 20.05.2018 г. АМ „Хемус“: Област София: Движението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Движението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тонасамо в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград.Срок 20.12.2018 г. Област Варна:Движението по АМ „Хемус”от км 402+000 до км 402+100 /съоръжение Девня/ се осъществява с повишено внимание,поради ръчно профилиране на банкети. Движението в района се регулира от сигналисти.Срок до 09.05.2018г. АМ „Струма“: Област Перник: Движението по АМ „Струма“ от км 30+353 до км 33+252 посока Софияе в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г. АМ „Марица“:няма. АМ„Черно море“:Движението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. АМ „Люлин“: Област София:Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино– Суходол и обратно. Срок до 30.06.2018 г.; Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; Област Перник:Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“- отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т.Срок: целогодишно; - „Дюлински“ - забранен за МПС над 3,5 т.Срок: целогодишно; - „Пампорово“- забранен за МПС над 3,5 т. Срок: целогодишно; - „Петрохан“ - забранен за МПС над 12 т.както и тегленето на ремаркета и полуремаркета.Срок целогодишно; - „Твърдишки“ - забранен за МПСнад10 т.Срок: целогодишно; - „Шипка“- забранено е движението на МПС, предназначени за превоз на товари с технически допустима максимална маса над 12 тот категория N3, както и тегленето на ремаркета и полуремаркета с технически допустима максимална маса над 10 тот категория О4.Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: -При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Област София:забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т.Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София.Срок до 31.12.2018 г.;движението по път I-1 София – Ботевград при Бебреш се извършва с повишено внимание поради свлачище на км 202+650 в посока БотевградСрок 14.05.2018 г. Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 10.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.; - път І-2 Граница Румъния-Русе-Цар Калоян-Разград-Шумен-Девня-Варна: Област Разград:Движение в една лента по път Русе – Разград – Шумен от км 59+100 до км 59+400 в село Осенец поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 тв участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Велико Търново: Движението път І-4 Севлиево – В.Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г. Движението по път І-4 Севлиево – В.Търново – Антоново в участъка от км 147+7 до км 149+5 в района на с. Козаревец се осъществява в една лента поради частични ремонтни дейности. Движението се регулира от сигналисти. Срок до 09.05.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Велико Търново: Движението по път І-5 П.Тръмбеш – В.Търново – Габрово в участъка от км 65+2 до км 115+3 се осъществява в една лента поради частични ремонтни дейности. Движението се регулира от сигналисти. Срок до 11.05.2018 г. Област Хасково: На път І-5 между с.Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка.Движението се осъществява с повишено внимание двупосочно в едната лента в ремонтната зона.Да се спазват ограниченията на временната сигнализация.Срок до 11.05.2018 г. Област Кърджали: Черноочене – Кърджали – ограничено е движението на МПС над 15 т.Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково-ГКПП „Маказа“ – ограничено движението на МПС над 3,5 т. Срок до 21.12.2018г. Движение в една лента по път I-5/Е85 сп.Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска. Срок до 12.05.2018 г. Движение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. област Русе:Две Могили – Полско Косово от км 26+800 до км 65+200 - ремонтни дейности на асфалтовата настилка. Движението се регулира от сигналисти. Срок до 08.05.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г. Област Бургас: Движението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци.Срок до 13.05.2018г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:няма. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Движението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018г.; Движението в участъка Кранево – Варна от км 83+200 до км 100+100 се осъществява с повишено внимание поради косене на тревни площи. Движението в района се регулира от сигналисти. Срок до 11.05.2018г. Област Бургас: - движението по път I-9 в участъка Ахелой – Помориее ограничено и се осъществява обходен маршрут: - За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно. - За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г. - движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.; -движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности.Срок до 15.06.2018 г. -движениетопо пътI-9от км 205+00 до км 208+000 в участъка Сл.бряг-Ахелой се извършва с повишено внимание, поради почистване на пътното платно и косене на тревни площи. Организацията на движение е сигнализирана с пътни знаци.Срок до 22.05.2018 г. -движениетопо пътI-9от км 222+000 до км 224+900 в участъка Поморие-Сарафово се извършва с повишено внимание, поради почистване на пътното платно и косене на тревни площи. Организацията на движение е сигнализирана с пътни знаци.Срок до 22.05.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път III-908: Движението по път III-908Варовник–Вълчаново ханче от км 20+000 до 39+200 е ограничено на МПС над 10 т. поради стесняване на пътното платно.Срок до 31.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: Път II-99:Движението по път II-99 в участъка Крайморие- Росенецот км 4+000 до км 5+000 се извършва с повишено внимание поради почистване на окопи.Организацията на движение е сигнализирана с пътни знаци и регулировчици.Срок до 10.05.2018 г.; Път II-99:от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.; Път III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 10.05.2018 г. Път III-2085: Движението по път III-2085 Просеник–Гюльовциот км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г. Път III-5392: Движението по път III-5392 от км 0+000 до км 4+000 в участъка Винарско – Кръстина се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 10.05.2018 г. Път III-7909: Движението по път III-7909 кв. „Горно Езерово“– Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г. ОПУ-Варна: Временно са въведени следните ограничения за движение на МПС:няма. Ремонтни дейности: Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г. Път III-904: Движението по път III-904 Старо Оряхово – Гроздьово от км 0+000 до км 17+377се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г. ОПУ-В. Търново: Временно са въведени следните ограничения за движение на МПС: Път III-407: Движениетопо път ІІІ-407Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082:Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път II-53:Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г. Път III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лентапоради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 тпоради компрометирано експлоатационно състояние на мост. Обходен маршрут:Видин – път II-14 до пътно кръстовище на км 3+217 през с.Слана Бара до път III-1411.Срок до 31.05.2018 г. Път III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. Обходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІІ-161:Движението по път ІІІ-161 Ребърково–Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 тот км 0+000 до км 5+900 инад 3,5 тот км 5+900 до км 8+700, поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут:Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г. Път III-1002: Движението по път III-1002 Враца-Леденика се осъществява при стесняване на една от лентите за движениеот км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 мпоради стеснен участък при мост над р. Крапец.Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движениетопо път III-3011 Крамолин – В. Търново от км 22+129 до км 28+380 е ограничено за МПС над 10 тпоради намален габарит на пътното тяло при км 26+444. Срок до 30.06.2018 г. Път III-5004:Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация.Срок до 31.08.2018г. Ремонтни дейности: Път II-44:Движението по път II-44 Севлиево – Драгановци от км 0+000 до км 14+600се осъществява с повишено внимание поради извършване на строително монтажни работи.Срок до 22.06.2019 г. Път II-44:Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.; Път II-44:Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.; Път II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация.Срок до 30.06.2018 г. ОПУ-Добрич: Временно са въведени следните ограничения за движение на МПС:няма. Ремонтни дейности: Път II-29:Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка.Движението е регулирано с пътни знаци.Срок 30.05.2028г.; Път II-97:Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич.Движението се регулира с пътни знаци.Срок 30.05.2018г.; ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път ІІ-62: Движение с повишено внимание по път II-62 от разклона за с.Ямен до разклона за с.Мърводол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 08.05.2018 г. Път ІІІ-107: Движение в една лента в района на Рилски манастир от км 27+600 до км 27+800, поради свличане на скални маси. Регулирано е с пътни знаци.Срок до 11.05.2018 г. Път ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; Път ІІІ-6222: Движението по път ІІІ-6222Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПСнад 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост.Срок до 21.12.2018 г. Ремонтни дейности: Път III-865: Движението по път III-865 Ардино – с.Бойно от км 32+000 до км 49+500се осъществява в една лента поради частични ремонтни дейности на асфалтовата настилка. Срок до 30.06.2018 г. Път III-865: Движението по път III-865 Ардино – с. Ленищепри км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г. ОПУ-Ловеч: Временно са въведени следните ограничения за движение на МПС: Път III-3505:Движението по път III-3505 Казачево – Стефаново от км 0+000 до км 8+500 е ограничено за МПСнад 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г. Ремонтни дейности: Път II-35:Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка.Срок до 31.05.2018 г. Път III-305:Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018г. ОПУ-Монтана: Временно са въведени следните ограничения за движение на МПС: Път ІІ-11:Движението по път ІІ-11 Лом - Горни Цибър е ограничено за тежкотоварни автомобили над 12 тонапоради ремонт на пътно тяло и настилката в участъка от 46+000 км до 68+280. Обходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 08.05.2018 г. Път II-81:Ограничено движение по път ІІ-81 Монтана – София през проход „Петрохан“ за автомобилинад 12 т. Обходен маршрут: през гр. Своге. Срок до 10.01.2019 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г. Ремонтни дейности: Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.; Път III-1022:Движението по път ІІІ-1022 Бели Мел-Мартиново от км 0+000 до 18+000 км се осъществява двупосочно в една лента, поради почистване на пътната настилка от инертни материали.Срок до 08.05.2018 г. Път III-1024:Движението по път ІІІ-1024 Георги Дамяново-Дълги дел от км 0+000 до 22+000 км се осъществява двупосочно в една лента, поради почистване на пътната настилка от инертни материали.Срок до 08.05.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по пътІІІ-637от с. Мрамор до разклон за с. Лева река е ограничено за МПС над 10 т. Срок до 30.06.2018 г. Ремонтни дейности: Път ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.; Път ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Оряхово-Гулянци в района на Черквица от км 15+000 до км 20+000 се осъществява в една лента поради частични ремонтни дейности на асфалтовата настилка. Срок до 09.05.2018 г. Път ІІ-35: Движението по път ІІ-35Плевен – Ловеч от км 13+600 до км25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; Път ІІІ-1031: Движението по път III-1031 Роман –Червен бряг в района на с. Реселец от км 15+000 до км 20+000 се осъществява в едната лента поради частични ремонтни дейности на асфалтовата настилка. Срок до 07.05.2018 г.; Път ІІІ-3005: Движението по път ІІІ-3005 Ясен- Катунец в района Бъркач- Беглеж от км 20+000 до км 25+000 е с повишено внимание поради земно изкопни работи. Срок до 08.05.2018 г. Път ІІІ-3502: Движението по път ІІІ-3502 Брестовец – Ъглен в района на Брестовец – Горталово от км 20+000 до км 23+000 се осъществява в едната лента поради частични ремонтни дейности на асфалтовата настилка. Срок до 07.05.2018 г. ОПУ-Пловдив: Временно са въведени следните ограничения за движение на МПС: ПътII-86: Движението по път II-86 Пловдив – Асеновград от изхода на гр. Пловдив до разклон за гр.Куклен се осъществява двупосочно в едното платно в посока Асеновград поради ремонтни дейности. Срок до 14.05.2018г. Път II-86: Движението по път II-86 Асеновград–Нареченски бани е ограничено за МПС с височина над 4 м.през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марицае ограничено за МПС над 5 тпоради намален габарит на пътното платно на стоманения мост на р. Марица. Обходен маршрут: път ІІ-66 Стара Загора–Поповица и път І-8 София–Пловдив–Свиленград. Път III-804: Движението по път III-804 Поповица–Болярцие ограничено за МПСнад 12тпоради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица–Загражден–Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км18+431е ограничено за всички МПС. Срок до 21.12.2018 г. Ремонтни дейности: Път II-86:Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г. ПътIII-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г. ОПУ-Разград: Временно са въведени следните ограничения за движение на МПС:няма. Ремонтни дейности: няма. ОПУ-Русе: Временно са въведени следните ограничения за движение на МПС: ПътІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 тпорадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 26.05.2018 г. Ремонтни дейности:няма. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 тпоради компрометирано състояние на мостово съоръжение. Обходен маршрутза МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път II-49:Движението по път II-49 Тутракан – Кубрат от км 89+100 до км 98+876 се осъществява в една лента съгласно поставенатавременна сигнализация поради частични ремонтни дейности на асфалтовата настилка.Срок до 01.06.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности:няма. ОПУ-Смолян: Временно са въведени следните ограничения за движение на МПС: Път II-86:Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно.Срок до 31.05.2018 г. Път II-86:Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г. Път ІІІ-8631:Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тпоради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: няма. ОПУ-София: Временно са въведени следните ограничения за движение на МПС: Път II-81:Ограничено движение по път ІІ-81 Монтана – София през проход „Петрохан“ за автомобилинад 12 т. Обходен маршрут: през гр. Своге. Срок до31.03.2019 г. Път ІІ-82: Движението по път II-82Костенец – Самоков от км 0+000 до км 39+176е ограничено за товарни МПС над 10 тв двете посоки.Срок до 30.09.2018 г. Път ІІІ-3701: Движението по път III-3701 в участък откраяна с. Ямна до края на област Ловеч от км 16+600 до км 22+300 еограничено за всички МПС поради свлачищни процеси. Обходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит.Срок до 30.09.2018 г. Път ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-16: Движението по път II-16 Своге - Оплетня от км 22+000 до км 50+000 се осъществява с повишено внимание поради почистване на пътни ригули и паднали камъни. Срок до 11.05.2018 г. Път II-18:Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срокдо 09.05.2018 г. Път II-82:Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни деаности. Срок 25.05.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66.Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път II-66: Движение в една лента в района на с.Мирово-граница гр. Пловдив от км 112+000 до км 117+000 поради извършване на частични ремонтни дейности на асфалтова настилка. Движението в района се регулира от сигналисти. Срок до 11.05.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г. Път III-4082: Движението на МПС над 3,5 т.по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018г. Ремонтни дейности: Път III-4009: Движението по път III-4009Лиляк – Александрово от км 9+800 до 10+200 се осъществявав една лента поради активизирано свлачище. Участъкът е сигнализиран с пътни знаци. Срок до 31.05.2018 г. ОПУ-Хасково: Временно са въведени следните ограничения за движение на МПС: Път III-597:Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009:Движението по път III-5009Козлец – Кърджали от км 0+000 до км 26+080 e ограничено за МПС над 12 т.Срок до 21.12.2018 г. Ремонтни дейности:няма. ОПУ-Шумен: Временно са въведени следните ограничения за движение на МПС: Път III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731:Движението по път III-731 Радко Димитриево– Друмевоe ограниченоза МПС над 10 тпоради свлачищни процеси. Обходен маршрут: Шумен – Овчарово – Друмево.Срок до 21.05.2018 г. Ремонтни дейности:няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008Елхово – Изгрев от км 2+440 до км 2+560е ограничено поради компрометирано експлоатационно състояние на дървен мост над р. Тунджа. Обходен маршрут:по изграден обходен път до моста с ограничение на скоростта до 30 км/ч. Срок до 30.06.2018 г.; Ремонтни дейности: Път III-5308: Движението по път III-5308 в участъка Калчево – Ст. Караджово от км 0+000 до км 24+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 11.05.1018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г. 2. Опасност от падащи камъни:Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.05.06", "title": "Вижте актуалната ситуация по пътищата на страната"}
{"url": "https://www.24chasa.bg/novini/article/6849521", "text": "Бившата румънска министърка на туризма и регионалното развитие Елена Удря се сравни с бившия руски шпионин Сергей Скрипал, съобщава румънският информационен сайт Зиаре, цитиран от БТА. Удря е осъдена на първа инстанция на шест години затвор за вземане на подкуп и злоупотреба със служебно положение и избяга в Коста Рика, където е поискала политическо убежище. Местният печат публикувал статия за нея и \"румънските бегълци\", която предизвика реакции в Румъния. \"Питам се какво следва? Дали ще изпратят някой с невротоксин по примера на опита за убийство в Лондон през март срещу бившия руски шпионин Сергей Скрипал?\", пише Елена Удря на страницата си във Фейсбук по повод журналистическия материал. Според Елена Удря нейната персона не представлява интерес за медиите в Коста Рика, а \"Системата\" в Румъния я преследва дори в страната, в която е потърсила политическо убежище. Удря смята, че статията в местния печат \"не е случайна\". \"Не съм от такова значение за пресата в Коста Рика, че да се мори да пише за мен. Но съм изключително важна за Системата в Румъния, която сега се тресе из основи и полага отчаяни усилия да оцелее\", посочва Елена Удря на страницата си във Фейсбук. \"Тази акция на Секуритате в Коста Рика само засилва аргументите ми за тормоза и злоупотребите, на които съм подложена от три години от страна на Колдя, Кьовеши и всички онези, които са служили и служат на тази Система на нелегална и злоупотребяваща власт\", посочва Удря, визирайки бившия заместник-ръководител на Румънската разузнавателна служба Флориан Колдя и главния прокурор на антикорупционната прокуратура Лаура Кодруца Кьовеши. Елена Удря посочва, че именно тези злоупотреби са я накарали да потърси международна закрила в Коста Рика. В същата страна избяга и нейната приятелка Алина Бика - бивша ръководителка на Дирекцията за разследване на престъпленията на организираната престъпност и тероризма, която бе осъдена по две дела на 3 години и 5 месеца и на 4 години затвор. В статията в костариканския таблоид \"Диарио екстра\" се разказва и за Алина Бика, отбелязва информационният сайт Зиаре. Друг бивш румънски високопоставен служител - някогашният кмет на Констанца Раду Мазаре пък избяга в Мадагаскар. Срещу него в съдебна фаза са четири дела с обвинения в корупция.", "date": "2018.05.06", "title": "Бивша румънска министърка се сравни със Сергей Скрипал"}
{"url": "https://www.24chasa.bg/novini/article/6849541", "text": "Проучвания, направени от екип италиански археолози сочат, че няма скрити камери в гробницата на египетски фараон Тутанкамон в Долината на царете край Луксор, съобщи ДПА, цитирана от БТА. Сканирането с радар в гробницата показа, че няма камери или следи от рамки на врати или стълби към врата, посочи в съобщение директорът на египетската агенция за опазване на старините Мустафа Уазири. Новите данни противоречат на теорията за съществуването на проходи или прилежащи камери към погребалната камара на Тутанкамон. Британският египтолог Никълъс Рийвс твърди, че анализът на снимки и резултати от сканиране на северната стена на гробницата показват, че там е скрит вход към някаква камера. Според него в нея може да е гробницата на Нефертити, съпругата на бащата на Тутанкамон, фараон Ехнатон. Гробницата на Тутанкамон е открита през 1922 г. Тя е уникална по своето богатство в Долината на царете край Луксор.", "date": "2018.05.06", "title": "Археолози: Няма скрити камери в гробницата на Тутанкамон"}
{"url": "https://www.24chasa.bg/novini/article/6849407", "text": "Министър-председателят Бойко Борисов поздрави гръцкия премиер Алексис Ципрас за големия християнски празник Гергьовден, който се отбелязва с особена почит в двете страни. В телефонен разговор той му благодари за гостоприемството и вниманието, с което беше посрещнат при посещението си в Света гора, съобщиха от правителствения пресцентър. Алексис Ципрас каза, че високо цени личния ангажимент на Борисов и на българското правителство за ремонта на Зографския манастир. Той посочи, че това е жест, получил признанието на хилядите поклонници, посещаващи свещеното място. Борисов и Ципрас обсъдиха и предстоящата Среща на върха в София. Гръцкият премиер подчерта, че както за българското, така и за гръцкото правителство стабилността, мирът и развитието на Балканите са основен приоритет. Той приветства поставянето от България в дневния ред на Европейския съюз на темата за бъдещето на страните от Западните Балкани и стабилността на континента. Ципрас подчерта също усилията на Борисов и на Българското председателство за фокусиране на вниманието на институциите за реализиране на проектите за свързаност в региона. Той посочи, че този приоритет на председателството работи за бъдещето на Европа. По време на разговора Ципрас потвърди участието си в Срещата на върха на 17 май. Очакванията на двамата премиери са тя да даде нова енергия за развитие на региона.", "date": "2018.05.06", "title": "Борисов и Ципрас очакват от срещата в София нова енергия за развитие на Балканите"}
{"url": "https://www.24chasa.bg/novini/article/6849336", "text": "Високо ценим заявената готовност от страна на Република Македония за възстановяване и опазване на българските войнишки и офицерски паметници и гробове. България е готова да окаже всестранна материална и експертна подкрепа и това е в дух на цивилизованост и изцяло в духа на споделяните от нас европейски ценности. Това каза президентът Румен Радев на възпоменателната церемония днес по случай Деня на храбростта и празник на Българската армия - 6 май, на българския военен мемориал в Ново село, Република Македония, предаде БТА. За мен е чест в Деня на храбростта и празник на Българската армия да бъда на това свято място, събрало костите на 71 български войници, каза Радев в словото си.", "date": "2018.05.06", "title": "Радев: Ценим високо готовността на Македония да пази българките паметници и гробове (Снимки)"}
{"url": "https://www.24chasa.bg/novini/article/6849334", "text": "Сръбският президент Александър Вучич пристига днес на двудневно официално посещение в Турция, където ще разговаря с турския си колега Реджеп Тайип Ердоган, предаде Танюг. Вучич беше в Турция в края на януари на тристранна среща с Ердоган и с мюсюлманския член на колективното босненско председателство /президентство/ Бакир Изетбегович, а Ердоган посети Сърбия през октомври миналата година, предаде БТА. Сръбският президент ще пристигне първо в Истанбул, където ще бъде посрещнат от Ердоган и двамата ще присъстват на турско-сръбски бизнес форум. Утре Вучич ще положи венец пред мавзолея на Мустафа Кемал Ататюрк в Анкара, след което ще се срещне с председателя на турския парламент Исмаил Кахраман и ще положи цветя в памет на жертвите на неуспелия опит за преврат в Турция през 2016 г. Официалните разговори на двамата президенти Вучич и Ердоган ще бъдат проведени на четири очи в президентския дворец в Анкара, а след срещата те ще дадат пресконференция. Посещението на Вучич ще завърши с официална вечеря в негова чест.", "date": "2018.05.06", "title": "Вучич пристига на двудневно официално посещение в Турция"}
{"url": "https://www.24chasa.bg/novini/article/6849343", "text": "Европейската реакция на позицията на Доналд Тръмп спрямо ядрената сделка с Иран е по-важна от решението на президента на САЩ, каза днес иранският президент Хасан Рохани, цитиран от ДПА. \"Тръмп или ще отхвърли споразумението, или - ако не го направи - ще го саботира\", каза по националната телевизия Рохани. Той добави, че за него е по-важно \"дали европейците ще се разграничат от неговата позиция, или не\". Тръмп заплашва да изтегли САЩ от споразумението, сключено през 2015 г. между Иран и шест световни сили, сред които Франция и Германия. Сделката предвижда ограничаване на ядрените програми на Иран в замяна на облекчаване на санкциите и установяване на строг контрол върху иранските ядрени инсталации, предаде БТА. Тръмп е поставил 12 май като срок за отстраняването на големите несъвършенства, по думите му, в текста на споразумението.", "date": "2018.05.06", "title": "Рохани: Европейският отговор на позицията на САЩ за ядрената сделка е по-важен от решението"}
{"url": "https://www.24chasa.bg/novini/article/6849111", "text": "На Червения площад в Москва днес се проведе генералната репетиция за Парада на Победата на 9 май, предаде ТАСС. В генералната репетиция участваха 13 000 военнослужещи, над 150 единици съвременно въоръжение и военна техника. Предвижда се на парада на 9 май на Червения площад да преминат 33 парадни разчета с офицери, сержанти, военни и курсанти от военните учебни заведения, с представители на Руската гвардия, на Федералната служба за сигурност и на министерството на извънредните ситуации и на военно-патриотичното движение Юнармия, предаде БТА. Механизираната колона както и през миналата година ще бъде оглавявана от танка Т-34-85. В състава на колоната ще има многоцелеви бронирани автомобили \"Тигър\", танкове Т-72Б3, бронетранспортьори БТР-82А, бойни пехотни машини БМП-3, самоходни гаубици Мста-С, зенитно-ракетни комплекси Бук-М2, реактивни системи за залпов огън Смерч, зенитни ракетно-оръдейни комплекси Панцир-С, ракетни комплекси Ярс, а също и перспективни образци на танкове Армата, на бойни машини на пехотата Курганец, на бронетранспортьори Бумеранг и на самоходни гаубици Коалиция-СВ. Ще преминат и арктически зенитно-ракетни комплекси Тор-М2ДТ, а също и снегоходи ТТМ на товарни платформи. През площада ще премине и бойната машина в поддръжка на танкове Терминатор. За първи път на 9 май зрителите на парада ще видят роботизираните комплекси за дистанционно разминиране Уран-6 и за огнева поддръжка и разузнаване на местността Уран-9, както и безпилотните летателни апарати Катран и Корсар. Роботите от \"семейство\" Уран бяха използвани в Сирия, където са показали отлични резултати. В частност Уран-6 бе използван за разминиране на Палмира, Алепо и Дейр аз Зур, припомня ТАСС. Заради лошо време обаче днес въздушната част от генералната репетиция за парада бе отменена. Очакваше се в нея да се включат 75-те самолета и вертолета, които ще преминат над Червения площад на 9 май, сред които и двойка изтребители пето поколение Су-57, два авиационни комплекса Кинжал - самолети МиГ-31К, въоръжени със свръхзвукови ракети, предаде ТАСС. Метеоролози обаче предупредиха, че близките часове се очаква гръмотевична буря и силен вятър с пориви от 13 до 18 метра в секунда.", "date": "2018.05.06", "title": "На Червения площад в Москва проведоха генерална репетиция за Парада на Победата на 9 май"}
{"url": "https://www.24chasa.bg/novini/article/6849140", "text": "С празничен водосвет и благославяне на бойните знамена от Варненския и Великопреславски митрополит Йоан, Варна отбеляза 6-ти май - Ден на храбростта и празник на българската армия. Стотици граждани и гости се събраха на площад „Св. Св. Кирил и Методий“, за да наблюдават церемонията. Честванията продължиха с шествие, което премина по бул. „Мария Луиза“ до Паметника на приморци, загинали в Сръбско-българската война от 1885 година. Там с военен ритуал бяха поднесени венци и цветя в знак на признателност, бе отслужена и заупокойна молитва. Тържествата бяха организирани от Военноморските сили на Република България, Община Варна и Варненската и Великопреславска митрополия.", "date": "2018.05.06", "title": "Варна отбеляза 6-и май (Снимки)"}
{"url": "https://www.24chasa.bg/novini/article/6849117", "text": "Сътрудници на американския президент Доналд Тръмп са наели частна израелска детективска агенция, за да събере компромати за членове на администрацията на бившия държавен глава Барак Обама, участвали в преговорите за ядреното споразумение с Иран. Това разкрива неделното издание \"Обзървър\", част от медийната група на британския в. \"Гардиън\". По негови данни на израелските частни детективи е било поръчано да съберат компрометиращи сведения за съветника на Обама по националната сигурност Бен Роудс и Колин Кал, съветник по сигурността на тогавашния вицепрезидент Джо Байдън, за да бъде дискредитирана ядрената сделка, предаде БТА.  Тези разкрития бяха направени дни преди 12 май - крайния срок, в който Тръмп трябва или да отхвърли, или да продължи да спазва споразумението за ограничаване на ядрената програма на Иран в замяна на облекчаване на западни санкции. Според източници на британското издание официални лица, свързани с екипа на Тръмп, са се свързали с детективите няколко дни след като Тръмп посети Тел Авив преди година, което беше първото му пътуване в чужбина като президент. Идеята на кампанията е дискредитиране на хората с ключови роли в прокарването на сделката, за да може след това тя по-лесно да бъде развалена, каза един от източниците. Документи, видени от \"Обзървър\", разкриват, че на частната агенция е било поръчано да се рови в личния живот и политическите кариери на Роудс и Кал. Разследвано е най-вече дали двамата не са имали връзки с благосклонно настроени към Иран лобисти и дали не са се облагодетелствали лично или политически от сделката. Детективите е трябвало освен това да се свържат с видни личности с двойно иранско и американско гражданство, както и с подкрепящи сделката журналисти, които са имали чести контакти с двамата съветници, за да се установи дали Роудс и Кал не са издали деликатна разузнавателна информация. Не се знае дали тази кампания не е била част от по-широко сътрудничество между Тръмп и Нетаняху за подкопаване на устоите на споразумението. Не е известно и дали детективите са взели под прицел други хора като Джон Кери, който подписа споразумението от името на САЩ. Роудс и Кал казаха, че не са имали представа за кампанията срещу тях. Роудс добави: \"Не знаех, но за съжаление не съм изненадан. Да очерняш някого, защото си върши професионалните задължения в Белия дом, е ужасяващ авторитарен прийом\". Не за пръв път лагерът на Тръмп е обвиняван в правене на \"мръсни номера\". Специалният прокурор Робърт Мълър води разследване за явни опити от страна на обкръжението на Тръмп да изрови подронващи престижа информации за Хилари Клинтън по време на предизборната кампания в САЩ през 2016 г., посочи вестникът.", "date": "2018.05.06", "title": "\"Гардиън\": Тръмп е наел частни детективи, за да дискредитират ядреното споразумение с Иран"}
{"url": "https://www.24chasa.bg/novini/article/6849148", "text": "Честит празник на Българската армия! Уважение и почит към всички, избрали да служат в нея за Родината. Честит ден на храбростта. Нека имаме несломим български дух, защото той е най-големият пазител на страната ни. Това заяви лидерът на БСП Корнелия Нинова след празничния парад по случай празника на храбростта и Българската армия - Гергьовден., съобщиха от пресцентъра на БСП. \"Честит празник на имениците. Св. Георги да ви закриля и да ви дава сили!\", каза още тя.", "date": "2018.05.06", "title": "Нинова: Честит празник на Българската армия! Честит ден на храбростта"}
{"url": "https://www.24chasa.bg/novini/article/6849153", "text": "Сръбският премиер Ана Бърнабич заяви за в. \"Блиц\", че петък е бил един от най-тежките дни за нея, откакто е влязла в сръбското правителство, но въпреки това е решила да остане на премиерския пост. На заседание на правителството в петък Бърнабич, първият премиер с открита гей ориентация в страната, влезе в конфликт с министъра за иновациите и технологиите Ненад Попович заради негов пост в Туитър. В него той призова да се спре разпространението в Сърбия на хърватско албумче за деца \"Роко има две мами, а Ана двама татковци\", в което се популяризират гей двойките. Бърнабич реагира остро, като каза, че с това си изявление Попович е обидил определен кръг граждани, за които работи. Вчера сръбските медии съобщиха, че , предаде БТА. \"Любовта ми към към Сърбия, вярата, че тази страна може много повече, и личната ми отговорност да завърша започнатата работа са моят мотив да приема да водя правителството и да остана начело на кабинета\", каза Бърнабич за \"Блиц\". Тя добави, че няма нищо против министрите да имат свое мнение, но трябва да се научат да подбират думите си, да бъдат толерантни и да приемат правото на хората да имат различно от тяхното мнение. Бърнабич каза, че е поставила точка на въпроса и занапред ще ръководи правителството на принципа на колегиалността, екипната работа, жертвоготовността и взаимното уважение и ще изисква тези принципи да се спазват от всички министри.", "date": "2018.05.06", "title": "Ана Бърнабич: Оставам начело на правителството от любов към Сърбия"}
{"url": "https://www.24chasa.bg/novini/article/6849157", "text": "Шестата и последна колесница на фараона Тутанкамон беше преместена в новия музей, който се стори до пирамидите в Гиза, съобщи Асошиейтед прес. Безценната реликва премина вчера по улиците на Кайро, ескортирана от военна полиция, предаде БТА. Досега колесницата се съхраняваше в египетския Национален военен музей. Тя беше най-голямата му ценност повече от 30 години. Сега вече е в колекцията от над 4500 експоната от гробницата на Тутанкамон в Големия египетски музей. Колекцията с вещи на фараона Тутанкамон ще бъде изложена на около 7000 кв. м в новия музей, който ще съхранява артефакти от различни древноегипетски династии. Големият египетски музей трябваше да бъде открит през 2015 г., но строителните работи се забавиха. Част от него ще бъде отворена за посещения тази година.", "date": "2018.05.06", "title": "Преместиха шестата колесница на Тутанкамон в музей до пирамидите в Гиза"}
{"url": "https://www.24chasa.bg/novini/article/6849168", "text": "Прокуратурата остави в ареста за 72 часа 36-годишният нападател е привлечен като обвиняем за причиняване на лека телесна повреда на длъжностно лице, съобщиха за   от прокуратурата. Той преби медика, който пристигнал по сигнал за болната му майка. Фелдшерът е в болница с мозъчно сътресение и 7 шева на главата. Нападателят ще бъде съден по бързо производство и го заплашва лишаване от свобода от 1 до 5 години.", "date": "2018.05.06", "title": "Оставиха за 72 часа мъжа, пребил медик в Кърджали"}
{"url": "https://www.24chasa.bg/novini/article/6849172", "text": "Премиерът Бойко Борисов честити Гергьовден от Атон. \"Честит Гергьовден! По покана на игумена на манастира \"Св. вмчк. Георги Зограф\" в Атон присъствах на литургията и литийното шествие по случай празника\", пише министър-председателят във Фейсбук. Радвам се да видя, че парите, отпуснати от правителството, са помогнали за цялостната реконструкция на южното крило на манастира, посочва Борисов. Премиерът участва в откриването на южното крило на манастира „Св. вмчк. Георги Зограф”, чийто ремонт беше подпомогнат от българското правителство. Крилото на манастира е изгоряло през 1976 г. и от тогава до сега не е имало възможност да се използва. Кабинетът отпусна 940 хил. лева през миналата година за пълното му възстановяване. Борисов каза, че се радва, че го приемат на такъв голям празник и е впечатлен от свършената работа по реставрацията, а духовниците благодариха на него и на правителството за отпуснатите средства, съобщиха от пресцентъра на Министерски съвет. Бойко Борисов и българската делегация проведоха и среща с духовното ръководство на Света гора в Карея. Протос Христофор поздрави премиера Борисов и подчерта, че е впечатлен от грижите, които кабинетът полага за Зографската света обител и от личните усилия на министър-председателя за възстановяването и изграждането на нови православни храмове. Само за свързаните със Зографския манастир обекти правителството е подпомогнало със сумата от 120 хил. лева, заедно със Софийската митрополия, обновяването на източното крило на Германския манастир „Св. Иван Рилски&\" - метох на „Св. вмчк. Георги Зограф” в Атон. За периода от 2009 г. до сега са били отпуснати 400 хил. лева за българското неделно училище в Солун, което е към манастира. В се обучават около 100 деца. Финансиран е и проект „Зографски дигитален архив” в СУ „Св. Климент Охридски” със 100 хил. лева за дигитализиране на паметниците на културата, съхранявани в манастира. При посещението си в Атон министър-председателят беше заедно с министрите Владислав Горанов, Кирил Ананиев, Ивайло Московски, Николай Нанков и Боил Банов. Българската делегация беше придружавана от зам.- министъра на външните работи на Гърция Йоанис Аманитидис. Той предаде на българския премиер специални поздрави от министър-председателя Алексис Ципрас. Двамата подчертаха добрите приятелски връзки между българския и гръцкия народ и отличната съвместна работа за успеха на целия регион. По-рано днес премиерът присъства на литургията и литийното шествие и заедно с министрите от делегацията подариха комплект свещници на манастира „Св. вмчк. Георги Зограф”.", "date": "2018.05.06", "title": "Борисов честити Гергьовден от Атон: Ще продължаваме да подкрепяме Българската църква (Снимки)"}
{"url": "https://www.24chasa.bg/novini/article/6849165", "text": "Премиерът на Израел Бенямин Нетаняху определи предстоящите преговори на 9 май с руския президент Владимир Путин като \"особено важни\" с оглед опитите на Иран да укрепи военните си позиции в Сирия, предаде ТАСС. \"Срещите с президента на Русия винаги са важни за сигурността на Израел и координацията между израелската и руската армия\", каза днес премиерът на редовно правителствено заседание, предаде БТА. \"Но предстоящите следващата седмица преговори са особено важни заради все по-активните усилия на Иран да създаде военни бази в Сирия, насочени срещу Израел\", добави Нетаняху", "date": "2018.05.06", "title": "Нетаняху: Предстоящата среща с Путин е особено важна за сигурността на Израел"}
{"url": "https://www.24chasa.bg/novini/article/6849209", "text": "Аз съм убеден, че българите ще се върнат от чужбина. България има висок икономически растеж, а когато сме единни ще можем да постигаме повече и ще може да осигуряваме повече възможности за професионална реализация на всеки наш сънародник. Това заяви по време на празника на община Баните и на минералната вода председателят на Парламентарната група на ГЕРБ и зам.-председател на партията Цветан Цветанов, съобщиха от пресцентъра на ГЕРБ. Той благодари на местните жители за тяхната търпимост, защото празникът на Баните за първи път не се провежда на площада, а пред санаториума. Причината за това е, че консорциумът, на който е възложено обновяването на центъра, не се справи в определените по договор срокове. „Заставайки пред вас, имаме големи неудобства, че днешният празник го правим тук. Миналата година общината с две постановления на Министерския съвет получи 1 млн. лева, за да може Баните да привлича както инвеститори, така и гостите й да се чувстват прекрасно, идвайки тук“, посочи Цветанов. Той призова местната администрация, Общинския съвет, кмета и областния управител да бъдат взискателни към фирмите, които изпълняват възложените проекти. „Забавянето на този проект днес ни отдалечи от доброто настроение. Днес ние трябваше да се гордеем от това, което държавата и общината прави за вас“, допълни Цветанов. Той подчерта, че Баните е приоритетна за правителството община, но е нужна координация между властите, за да се постигнат поставените цели. „Вие сте невероятни, трудолюбиви хора и ангажиментът, който поемем пред вас, е че ще продължим да помагаме. Днешното ми присъствие тук е да засвидетелствам уважението си към вас, защото сте достойни, имате потенциал, имате качествените хора, които са чест не само за община Баните, а и за България“, допълни Цветан Цветанов. По думите му доказателство за това са успехите на д-р Станимир Сираков, който днес бе обявен за почетен жител на Баните заради постигнатите от него огромни успехи в сферата на здравеопазването и който е носител на медицински „Оскар“. Цветанов съобщи, че предстои скоро да бъде подписан договор между община Баните и ДФ „Земеделие“ за проект на стойност 5 млн. лв., предназначен за водопреносната мрежа. Той поздрави жителите и гостите на община Баните и с днешния празник на българската армия. Пожела единение, за да се постигнат успехите, които са така очаквани от всички. „Само ако сме обединени, може да преодоляваме абсолютно всичко. Нека всички политици общественици и всички жители да вървим ръка за ръка, за да постигнем просперитет. Вие винаги трябва да искате повече, а ние да се стремим да даваме повече, защото го заслужавате“, заяви още Цветанов. На днешния празник в Баните дойдоха депутатите от ГЕРБ д-р Красимир Събев, Светослав Иванов, областният управител Недялко Славов и кметът на Смолян Николай Мелемов.", "date": "2018.05.06", "title": "Цветан Цветанов в Баните: Българите ще се върнат от чужбина"}
{"url": "https://www.24chasa.bg/novini/article/6849205", "text": "Северна Корея обяви днес, че нейните намерения да се откаже от ядрените оръжия не са резултат от санкциите на САЩ и предупреди Вашингтон да не подвежда общественото мнение, предадоха Ройтерс и Асошиейтед прес. Затъналата в мизерия Северна Корея е обект на поредица санкции на ООН и САЩ, наложени в опит да я накарат да се откаже от своите ракетни и ядрени оръжейни програми. На 27 април президентите на двете корейски държави Мун Дже-ин и Ким Чен-ун подписаха декларация за \"пълна денуклеаризация\" на Корейския полуостров. Документът обаче не предвиждаше конкретните стъпки за осъществяването на тази цел, припомниха агенциите. В изявление на външното министерство в Пхенян, разпространено днес от севернокорейската телеграфна агенция КЦТА, се казва, че Вашингтон \"заблуждава общественото мнение\" с твърдението си, че обещанието за денуклеаризация е резултат от санкциите или друг натиск. САЩ не трябва \"съзнателно да провокират\" Севера с разполагането на стратегически съоръжения в Южна Корея и да повдигат въпроса за правата на човека, се казва в изявлението. \"Този акт не може да бъде тълкуван по друг начин освен като опит да се разруши трудно постигнатата атмосфера на диалог и де се доведе положението обратно в изходна позиция\", заявява говорителят на дипломатическото ведомство на Северна Корея, предаде БТА. Няма да бъде от полза за решаването на проблема с денуклеаризацията, ако Вашингтон интерпретира неправилно \"миролюбивите намерения\" на Северна Корея като признак на слабост и ако продължи със своя натиск и военни заплахи, отбеляза КЦТА. Президентът на САЩ Доналд Тръмп и високопоставени представители на неговата администрация нееднократно са казвали, че твърдият подход на САЩ срещу Северна Корея и натискът на Пекин, главния търговски партньор на Пхенян, са изиграли решаваща роля за обрата след напрегната ситуация на Корейския полуостров. Миналата година, когато режимът в Пхенян изстреля ракета с непостиган дотогава обсег, беше немислимо да се говори за преговори по ядреното разоръжаване на Севера. Днешното изявление на КНДР обаче изглежда цели да укрепи позициите на Ким Чен-ун преди подготвяната среща с Тръмп, отбелязват агенциите.", "date": "2018.05.06", "title": "Северна Корея: Не се отказваме от ядрените оръжия заради санкциите на САЩ"}
{"url": "https://www.24chasa.bg/novini/article/6849207", "text": "Сингапурски и японски учени създадоха звукоотблъскващи прозорци, които намаляват шума, дори и когато са отворени, като използваха технология от шумоизоизолиращите слушалки, съобщи Скай нюз. Прототипът ограничава наполовина външния шум, дори и прозорците да са широко отворени. Той не изчезва напълно, а става по-мек, като в стаята, оборудвана с технологията, звукът се разграничава по-трудно. Устройството, създадено от учени от университета в Нанян в Сингапур и университета Тотори в Япония, съдържа малък микрофон, който засича външния шум. След това се генерира съответстващия \"анти-шум\". Системата се състои от няколко такива устройства, подредени като мрежа. Те се монтират на прозорците и намаляват шума до 50 процента, като използват съвсем малко енергия. Изобретението намалява успешно шум от самолети, влакове, пътища, строителни обекти, предаде БТА. В разработката са участвали и специалисти на университета в Саутхамптън.", "date": "2018.05.06", "title": "Звукоотблъскващи прозорци намаляват шума, дори и когато са отворени"}
{"url": "https://www.24chasa.bg/novini/article/6849227", "text": "По случай 6 май - Ден на храбростта и празник на Българската армия, самолети Су-25 от авиобазата \"Безмер\" прелетяха в небето над Ямбол след участието си във военния парад в столицата. Тържествата в областния град започнаха сутринта с празнична света литургия в храма \"Св. Георги Победоносец\" в най-стария квартал на града - \"Каргон\", и с литийно шествие начело с иконата на светеца. През миналата година в нея бе вградена частица от мощите на Свети Георги, предаде БТА. Пред сградата на общината се състоя тържествен ритуал по издигане на националния флаг и бе отслужен молебен пред представителни блокове от военните формирования на Ямболския гарнизон. През целия ден вратите на общинския музей на бойната слава в града ще бъдат отворени за посетители.", "date": "2018.05.06", "title": "Самолети от авиобазата \"Безмер\" прелетяха над Ямбол по време на тържествата за 6 май"}
{"url": "https://www.24chasa.bg/novini/article/6849281", "text": "Спасителните екипи в каменовъглената мина в Южна Полша, в която вчера стана земетресение, потвърдиха днес смъртта на един миньор и казаха, че виждат още един от блокираните миньори, но не знаят дали е жив, или мъртъв, предадоха Ройтерс и Асошиейтед прес. Директорът на компанията оператор на мината \"Бориня-Зофювка-Ястшембе\" Даниел Озон каза, че спасителите ще трябва да работят няколко часа, за да стигнат до блокирания, предаде БТА. Впоследствие вчера бяха спасени двама миньори, а след констатираната смърт на един миньор и след видения друг миньор, остават в неизвестност още трима миньори. Над 200 спасители и спомагателен персонал участва в издирването на миньорите. Изчезналите миньори са част от 11-членен екип, който пробивал нов тунел в мината в близост до границата с Чехия. Добивът на каменни въглища все още е важен дял в промишлеността на Полша и основен източник на енергия и средство за отопление. Но страната прави опити да премине на възобновяеми и по-чисти източници на енергия. По данни на службата за национална статистика миналата година в Полша са добити около 68,8 милиона тона въглища, с 4,8 млн. тона по-малко от 2016 г., отбелязват агенциите.", "date": "2018.05.06", "title": "Загинал е един от безследно изчезналите миньори след земетресението в Полша"}
{"url": "https://www.24chasa.bg/novini/article/6849230", "text": "Испанските служби за спасителни операции по море спасиха през последните 48 часа 476 мигранти в Средиземно море, предаде Асошиейтед прес. Мигрантите са се придвижвали с 15 малки плавателни съда, потеглили от африканските брегове. Изглежда благоприятните метеорологични условия в Гибралтарския проток са довели до засиления миграционен поток, предаде БТА. Всяка година хиляди мигранти опитват да достигнат Испания и други европейски страни в предоставени от трафиканти лодки и корабчета. Хиляди мигранти се давят ежегодно, защото тези съдове са негодни за плаване в открити води.", "date": "2018.05.06", "title": "Спасиха 476 мигранти в Средиземно море в Испания"}
{"url": "https://www.24chasa.bg/novini/article/6849283", "text": "Румънските гранични власти задържаха в петък през нощта сръбски гражданин, който е издирван чрез Интерпол заради обвинение в геноцид, съобщава днес румънският информационен сайт Зиаре. Сръбският гражданин Стеван Б., на 50 г., се явил на граничния пункт на пристанището в Галац около 4,00 ч. на 5 май, за да влезе на румънска територия като част от екипажа на кораб, плаващ под флага на Сърбия. По време на граничния контрол румънските власти установили, че Интерпол издирва сръбския гражданин за арест и екстрадиране, тъй като е разследван по обвинения в геноцид, извършен в периода септември-декември 1991 г., уточнява румънската гранична полиция, предаде БТА. Стеван Б. е бил предаден на оперативен екип на Службата за криминални разследвания на Окръжния полицейски инспекторат в Галац за предприемане на предвидените от закона мерки. Зиаре посочва, че сърбинът най-вероятно е издирван за престъпления по време на войните в бивша Югославия.", "date": "2018.05.06", "title": "Задържаха сърбин, издирван за геноцид, в Румъния"}
{"url": "https://www.24chasa.bg/novini/article/6848804", "text": "\"Най-хубавото нещо, което можем да покажем днес, е духът на българската армия. Хората, които ще маршируват на този празник, самочувствието им и ясното съзнание защо са там\". Това заяви за   вицепрезидентът Илияна Йотова на 6 май - Деня на храбростта. \"Като жена военен бих искала да кажа за една своя мечта - да видя жена генерал в българската армия, защото все още няма такава\", сподели тя. По повод думите на премиера Бойко Борисов, че при идването си на власт ГЕРБ са започнали да решават проблемите в българската армия, Йотова заяви: \"Как изглежда българската армия и нейната модернизация e въпрос на всички институции и тук не трябва да има никакво деление. Ние 15 години си говорим едно и също - как е демотивирана българската армия и как държавата не дава достатъчно. Крайно време е вместо да се замеряме публично кой колко е виновен, да седнем на една маса и да си свършим работата\".", "date": "2018.05.06", "title": "Йотова: Мечтая да видя жена генерал в българската армия"}
{"url": "https://www.24chasa.bg/novini/article/6848779", "text": "По традиция на днешния ден се отслужва водосвет пред паметника на Незнайния воин, при който със светена вода ще бъдат поръсени бойните знамена, знамената-светини и българските войни от представителните части. Водосветът се прави за здраве и успехи на армията ни и се отслужва от Негово Преосвещенство Мелнишкия епископ Герасим. Той е обред, установен от Светата църква. Неговата символика е, че водата чисти, пречиства греховете, освещава и има целебна сила. Преди това президентът Румен Радев направи преглед на войските на Българската армия. Заедно с него участие в традиционния водосвет взеха и  вицепремиерът и министър на отбраната Красимир Каракачанов, председателят на Народното събрание Цвета Караянчева, вицепрезидентът Илияна Йотова и ген. Андрей Боцев. За първи път водосвет на бойните знамена е отслужен по времето на цар Симеон Велики преди битката при река Ахелой през далечната 917 година. До падането на България под османско владичество преди всяка битка, която води българската войска, е извършван водосвет. След Освобождението тази традиция е възстановена от първия военен министър на Княжество България ген. Паренсов и продължава до 1946 г. След демократичните промени у нас ритуалът е възстановен през 1993 г. Бойните знамена, знаете, се освещават и на още един голям църковен празник - на Богоявление. Но тогава, за разлика от 6 май, се отслужва Велик Богоявленски водосвет, който се прави само два пъти в годината именно около Богоявление.  С водосвета се дава начало на честването на Деня на храбростта и празника на Българската армия.", "date": "2018.05.06", "title": "С водосвет на бойните знамена започва честването на Гергьовден (Снимки)"}
{"url": "https://www.24chasa.bg/novini/article/6848798", "text": "Армията не е декор. Имаме армия, защото Българската армия е факторът, поради който има държава, каза вицепремиерът и министър на отбраната Красимир Каракачанов преди шестомайския парад в предаването „Събуди се“ по  . „Тази година средствата за армията са със 150 млн. лв. повече, трябва да наблегнем на образованието в училищата да може младите хора да имат досег с армията макар дори на учебник“, добави министърът. На днешния парад той каза, че ще участват „52 единици бронирана техника, 14 хеликоптери и самолети, 1600 военнослужещи“. Парад като за 140 г. Българска армия, посочи Каракачанов. Той обяви, че включването на македонска част в парада е знак за приятелство и добросъседство. „Въпреки недоимъка на финансови средства през последните 28 г. Българската си изпълнява задълженията“, увери министърът. И посочи, че каквато и техника да има България, ако войникът не е морално мотивиран, резултати няма да има. Каракачанов коментира и подписания договор за поддръжка на спартаните преди дни, заради който те пак ще полетят. „Да, сега е само един и ако за хуманитарни случаи“, допълни министърът и подчерта, че с него може да бъде прибрана онколболната Теодора от Истанбул, която ще лети от Бразилия до Турция на 8 май.", "date": "2018.05.06", "title": "Министър Каракачанов: Армията не е декор"}
{"url": "https://www.24chasa.bg/novini/article/6848814", "text": "Бившата първа дама на САЩ Мишел Обама, призова участничките на феминистка конференция да не очакват кандидатка, която да ги спаси, намеквайки, че няма да се кандидатира за президент на САЩ на следващите избори, предаде Франс прес. Съпругата на бившия президент на САЩ Барак Обама беше посрещната като рок-звезда от близо 5000-те участници, повечето от които жени, предаде БТА. Бившата първа дама заяви, че въпросът за президентската кандидатура не е толкова важен, колкото се представя и призова всички жени да не чакат, а да действат в подкрепа на феминистката кауза - в семействата си, на работните си места и в селищата, в които живеят. Борбата за равенство не трябва да зависи от успеха на един кандидат да промени света, подчерта тя. \"Не съм толкова различна от Хилари\" Клинтън, заяви Мишел Обама. Бившата кандидатка на Демократическата партия на изборите през 2016 г. загуби срещу Доналд Тръмп на избори, на които той спечели подкрепата на повечето бели американки, припомня АФП. Според Мишел Обама в момента по-важна е борбата срещу сексуалните посегателства.", "date": "2018.05.06", "title": "Мишел Обама намекна, че няма да се кандидатира за президент на САЩ"}
{"url": "https://www.24chasa.bg/novini/article/6848828", "text": "Владимир Путин утре започва официално четвъртия си президентски мандат, който спечели на изборите на 18 март. Той ще управлява 6 години, до 2024 г., но отсега анализаторите гадаят какво ще се случи след това. Дали той ще се оттегли от властта? Дали ще се опита да остане на власт?, пише Франс прес. Франс прес предлага няколко сценария за Путин след 6 години. Ако не бъде направена конституционна реформа, Путин няма да може да е кандидат за президент отново през 2024 г. Руската конституция забранява кандидатиране за повече от два последователни мандата. През 2024 г. Путин навършва 72 години и след 24 години на власт може да реши да се оттегли, предаде БТА. В интервю за американската телевизия Ен Би Си Путин каза, че мисли за потенциален приемник още от 2000 г. Той обаче допълни, че в крайна сметка руският народ ще вземе решение по този въпрос. За момента Путин не дава и най-малката индикация за човека, който той мисли, че може да стане негов приемник. През 2008 г. Путин, който беше изкарал два последователни президентски мандата и не можеше да се бори за трети, отстъпи мястото на Дмитрий Медведев, а той стана премиер. След това отново се върна в Кремъл през 2012 г., а Медведев е настоящ премиер на Русия, което обаче не го прави обезателно потенциален приемник на Путин. Руският политически живот е белязан от борба между два съперничещи си клана - силовиките, произхождащи от армията и от службите за сигурност, и представителите на едно по-либерално движение, свързано с бизнес средите. Според независимия анализатор Николай Петров борбата вече е започнала и никой няма да чака пасивно, а всяка група ще се опита да прокара интересите си. Той допълва, че Путин няма да си тръгне, без да е определил своя приемник. Ако иска да остане на власт, Путин може да повтори сценария от 2008 г., когато изпрати в президентството Медведев и му стана премиер за 4 години, запазвайки контрола върху ключови въпроси в страната. Но той може да се откаже от този сценарий заради възрастта си. През 2030 г., когато би изтекъл евентуалният мандат на Медведев, той ще бъде на 78 години. Запитан от журналист във вечерта на победата си през март дали обмисля този сценарий, Путин отхвърли хипотезата с думите: \"Шегувате ли се! Какво трябва да направя? Да остана тук до 100 години? Не\". Ползвайки се от голяма популярност, всеприсъстващ в руските медии, Путин изгради държавната власт като \"вертикала на властта\", тоест зависеща само от него. В интервюто за Ен Би Си той отрече, че иска да се вкопчи във властта и припомни, че никога не е променял конституцията и няма никакво намерение да го прави и днес. Така той намекна, че не обмисля да е президент доживот по примера на китайския лидер Си Цзинпин, който чрез промяна в конституцията постигна отмяната на ограничението за броя на президентските мандати. Според анализатора Дмитрий Орешкин обаче Путин едва ли ще се откаже от властта след 6 години, дори и да му е писнало. \"Той не може да си тръгне, защото не вярва, че някой ще може тогава да го защитава\", смята анализаторът.", "date": "2018.05.06", "title": "Путин започва утре официално четвъртия си президентски мандат"}
{"url": "https://www.24chasa.bg/novini/article/6848844", "text": "Сенаторът от Републиканската партия на САЩ Джон Маккейн, който страда от рак на мозъка, заяви, че не иска президентът Доналд Тръмп да присъства на погребението му, предаде Франс прес, цитирайки в. \"Ню Йорк таймс\" и Ен Би Си нюз. 81-годишният сенатор от Аризона има трудни отношения с Тръмп, който също беше избран за президент с гласовете на Републиканската партия. Маккейн заяви, че предпочита на погребението му да дойде вицепрезидентът Майк Пенс, съобщават негови близки, предаде БТА.  По време на кандидат-президентската си кампания Тръмп заяви, че не смята за герой от войната Маккейн, който е ветеран от Виетнам и е бил в плен. Сегашният президент обясни, че предпочита хората, които не са били пленявани. Миналото лято Маккейн гласува срещу частичната отмяна на Обамакеър - здравната реформа от времето на предишния президент Барак Обама. С това той провали изпълнението на предизборно обещание на Тръмп, предизвиквайки недоволството му. В момента Маккейн се възстановява в Аризона след операция.", "date": "2018.05.06", "title": "Сенатор Джон Маккейн: Не искам Тръмп да присъства на погребението ми"}
{"url": "https://www.24chasa.bg/novini/article/6848851", "text": "Педофилските престъпления са епидемия в САЩ и са необходими действия в национален мащаб, заявиха вчера четири бивши американски спортистки от висок ранг, които са били подложени на сексуална агресия в детството си от спортния лекар Лари Насар, предаде Франс прес. \"Едно на всеки три момичета и едно на всеки пет момчета ще станат жертви на сексуални злоупотреби преди 18-ия си рожден ден\", заяви гимнастичката Джанет Антолин на започнала вчера феминистка конференция в Лос Анджелис Според нея причината за епидемичните размери на тези посегателства е, че гласовете на децата не се чуват, предаде БТА. \"Не беше само Насар\", заяви тя. Според нея все още има треньори, които злоупотребяват с гимнастички и за борба с това са необходими мерки на национално равнище.", "date": "2018.05.06", "title": "Американски спортистки: Педофилските престъпления са епидемия в САЩ"}
{"url": "https://www.24chasa.bg/novini/article/6848888", "text": "Изтребителите в \"Граф Игнатиево\" и хеликоптерите във \"Враждебна\" вече се готвят да излетят към София за парада. От \"Граф Игнатиево\" ще излетят три самолета, от които двата са учебно-бойни с по двама пилоти и един боен с един пилот в него, разказва  . Времето за прелитането е 11 минути като самолетите ще преминат с около 500 – 550 км в час на около 300 метра височина. Това каза старши инженер подп. Станислав Драгиев, началник на Авиационна техника в база \"Граф Игнатиево\". \"Особеното в полета е, че трябва да има много точна синхронизация между летателните екипажи, които излитат от София и нашите изтребители, които излизат от Граф Игнатиево и наземната част на парада, за да може да преминат в точно разчетното време\". МиГ-29 могат да развиват 2450 км, като таванът на полета е 17,5 км. \"Самолетът е много надежден и добър изтребител, но последните 20 години нямаме добро ресурстно осигуряване и затова се налага инженерно-техническият състав да полага доста труд за поддържане на авиационната техника в летателна годност, за да може все още български пилоти с български самолети да дежурят на нашата дежурна стоянка\", заяви подп. Станислав Драгиев. От база „Враждебна” ще излетят хеликоптерите Ми-24, Ми-17 и Кугър. Майор Калоян Милков обясни, че Ми-17 ще открие парада с националния флаг, във формация Клин, води Ми-24 и отляво и отдясно на него са двата Кугъра. Днешната мисия беше репетирана предните дни. Указанията за днес са да го изпълним по същия начин както предните дни и си пожелаваме времето да е с нас, да не завали, каза Майор Калоян Милков. Мотивира ни желанието да съхраним тези способности, които имаме макар и със старата техника, за да предадем опита на по-младите, които идват и да си вършим успешно работата, допълни майор Калоян Милков. В 10:42 хората ще могат да видят машините в небето над София.", "date": "2018.05.06", "title": "Самолетите и хеликоптерите се готвят за излитане за участие в парада"}
{"url": "https://www.24chasa.bg/novini/article/6848856", "text": "Руският опозиционен лидер Алексей Навални, задържан по време на протест в Москва срещу президента Владимир Путин, беше освободен от полицейския арест, предадоха световните агенции Навални съобщи в Туитър, че полицията го е освободила, след като е съставила протоколи за организация на протест без съгласуване с властите и за съпротива срещу органите на реда. Въпреки това половин час след полунощ властите са решили да го освободят от ареста до съдебния процес, предаде ТАСС. \"Изглежда е била дадена заповед да не ме пращат в затвора преди церемонията по полагане на клетва на Путин\", написа в Туитър Навални, предаде Франс прес. Адвокатката му Вероника Полякова каза пред агенцията, че московски съд ще разгледа случая му идния петък, на 11 май, предаде БТА. Във вчерашните протести срещу Путин, организирани по призив на Навални в десетки руски градове, бяха арестувани около 1600 опозиционери, припомня ДПА и Франс прес. От тях над 700 са задържани в Москва, казва правозащитният сайт О Ве Де-Инфо, предаде ДПА. Властите твърдят, че е имало само 300 ареста в Москва и 200 арестувани в Санкт Петербург. Полицията съобщи, че е освободила всички задържани малолетни още вечерта и ги е предала на родителите им. /Асен Георгиев", "date": "2018.05.06", "title": "Освободиха Навални от ареста след протестите срещу Путин в Москва (Обновена)"}
{"url": "https://www.24chasa.bg/novini/article/6848767", "text": "Започна военният парад в гр. София, с който се отбелязва Деня на храбростта и празник на Българската армия – 6 май. Тази година се честват и 140 години от създаването на Българската армия. Командващ парада е командирът на Сухопътните войски генерал-майор Михаил Попов. По традиция парадът бе открит от вертолета „Ми–17” на Военновъздушните сили, носещ националния флаг на Република България.   Президентът поздрави представителните блокове, строени на площад „Княз Александър I“. Във военния парад участват също Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и представителните блокове с бойните знамена на: Военна академия „Г. С. Раковски”, Националната гвардейска част, Националния военен университет „Васил Левски”, Сухопътните войски, Военновъздушните сили, Военноморските сили, 68-ма бригада „Специални сили” и Мобилната комуникационно-информационна система (КИС), подчинена на Съвместното командване на силите. За първи път във военния парад на 6 май участие взема  и представителен блок на Армията на Република Македония. След представителните блокове на парада преминават в различни формации самолети и вертолети, които са на въоръжение във вертолетната, транспортната, учебната, щурмовата и изтребителната българска военна авиация. Над площад „Княз Александър I“ прелетяха вертолети Ми-24 и АS-532 AL „Cougar”, военно-транспортен самолет C-27J „Spartan”, учебните самолети L-39ZA и „Пилатус“ РС9М и бойните самолети Су-25 и МиГ-29. На военния парад се представят различни типове бойна техника, на въоръжение в Българската армия: танк Т-72, 122 - мм самоходна гаубица „2С-1” - „Гвоздика“, бойни машини на пехотата - БМП-1 и БМП-23, 120 мм самоходна минохвъргачка Б1–11 „Сани”, бронетранспортьор (БТР) 60ПБ, зенитно-ракетен комплекс „ОСА”-AK, 152-мм оръдие гаубица Д-20, реактивна система за залпов огън БМ-21 „Град”, тактически ракетен комплекс „Точка”, бронирани леки автомобили с повишена проходимост „Мерцедес” G 270, бронирана машина „Хамър”, бойни бронирани колесни машини „Commando seleсt” и „Guardian”, пускови установки от зенитно-ракетен комплекс С-300 (SA-10) и транспортно-зареждащи машини за зенитно-ракетни комплекси С-125 (SA-3) и С-200 (SA-5). В парада участват над 1600 военнослужещи от Въоръжените сили, 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили.", "date": "2018.05.06", "title": "Започна военният парад по случай Гергьовден (Снимки, видео)"}
{"url": "https://www.24chasa.bg/novini/article/6848952", "text": "Всички проблеми са спешни - важното е да се гледат в цялост. Това каза пред   ген. от запаса Константин Попов - председател на комисията по отбрана в НС. \"За мене най-спешният проблем е Министерството на отбраната, щабът на отбраната, да предлагат разумните решения навреме. Трябва да се създаде такъв механизъм за вземане на решения, че той да удовлетворява както армията, така и политиците и обществото\", смята Попов. \"Това, което постигна правителството на премиера Борисов, е, че направи един план - как да се достигнат тези 2%, с каква скорост да се движим. Това съвсем не е малко, преди това го нямахме. Не можеше да се начерта перспективата, не можеше да се види бъдещето, сега го имаме. Разбира се, трябват много интерации. Военните да казват каква армия ще ни трябва, за да може да отреагираме на заплахите, по какъв начин можем да помагаме на населението, по какъв начин да стане това най-ефективно. Ако този бюджет не достига, ще трябва да бъде повишен\", заяви той.", "date": "2018.05.06", "title": "Ген. Константин Попов: Достигането на 2% от БВП за отбрана е задължително"}
{"url": "https://www.24chasa.bg/novini/article/6848971", "text": "Премиерът Борисов посрещна утрото на Гергьовден в Света гора. Той пристигна снощи за литургията и литийното шествие за 6 май – Гергьовден. В рамките на посещението си Борисов ще се срещне с духовното ръководство на Света гора. На празника ще бъде открито и Южното манастирско крило, за чието възстановяване българското правителство отпусна 940 000 лева през миналата година. Първата спирка от посещението му е манастирът \"Зограф\", където г-н Борисов присъства на честването на Свети Георги. След това ще отиде в Карис, където ще разгледа Axion Esti. Гръцкият премиер Алексис Ципрас ще бъде представляван от заместник-министъра на външните работи Янис Аманатидис, който присъства на посещението на премиера на България в Атон.", "date": "2018.05.06", "title": "Премиерът Борисов посрещна утрото на Гергьовден в Света гора (Снимки)"}
{"url": "https://www.24chasa.bg/novini/article/6848954", "text": "Огнеборци от пожарната служба в Полски Тръмбеш спасиха 16 овце, едно прасе и жилищна постройка от пожар, избухнал в стопанска сграда в Полски Тръмбеш. Сигнал за пожара бил подаден в нощта срещу събота. На местопроизшествието в местността \"Крушака\" пристигнали два специализирани автомобила с четирима огнеборци. Те успели да овладеят пламъците и да спасят животните и жилището на стопанина. Огънят е унищожил обаче 60 кв.м покрив и 140 бали фураж. При извършения оглед станало ясно, че причина за стихията е късо съединение в ел.инсталацията, казаха от Оперативния център на пожарната във Велико Търново.", "date": "2018.05.06", "title": "Пожарникари спасиха 16 овце и прасе от лумнала стопанска сграда в Полски Тръмбеш"}
{"url": "https://www.24chasa.bg/novini/article/6848986", "text": "На Гергьовден отбелязваме деня на храбростта и празника на Българската армия. На кръстопътя на географията България е оцеляла 13 века. И когато силата на противника е сломявала нашия малоброен народ, силата на духа го е възкресявала, дори след векове на робство. За това Свети Георги, воин и християнски светец, е символ на непобедимата ни воля и упование. Това заяви президентът Румен Радев в словото си реди началото на военния парад в София по случай 6 май- Деня на храбростта и празник на Българската армия. \"Точно век ни дели от края на Първата световна война, последва я Втората - още по унищожителна. До скоро светът вярваше, че ужасът от преживяното ще предотврати нови кръвопрелития. Но те са факт по периферията на Европа. В свят, в който личният егоизъм се налага като мироглед, националните егоизми закономерно се възвръщат. А това ще рече нови рискове, сблъсъци и конфликти. В този свят армията възвръща ролята си на действен гарант на сигурността и благоденствието. България е стожер на мира в нашия обременен с история регион. На съседите си гледаме като на приятели и днес ще приветстваме марша на нашите братя македонци. Но българите трябва да осъзнаем, че свободата не се декларира с думи и декларации, а се обезпечава с достатъчно сила и доблест. Че нехайното отношение към армията подкопава държавността. В миналото героизмът на българския войник често е плащал цената на политическата корист и недалновидност, за това неотложно трябва да помислим за хората и техниката, който са призвани да бранят\", каза още Радев. \"6 май не е само празник на Българската армия, той е и ден на храбростта. България е била силна, когато е живяла под знака на храбростта и добродетелите. Днес моралната криза е факт, но храбростта не се проявява само на бойното поле. Днес трябва да преоткриваме всекидневната храброст на достойния човек. Храбростта да изричаме истината, да въставаме срещу несправедливостта. За това благодарност към храбрите. Свободата на нашето общество се крепи на върха на тяхното копие. Честит празник на хората с пагони. Да живее България!\", завърши словото си президентът.", "date": "2018.05.06", "title": "Радев: България е стожер на мира, армията възвръща ролята си на гарант на сигурността"}
{"url": "https://www.24chasa.bg/novini/article/6848982", "text": "Иранският президент Хасан Рохани каза днес, че Иран е подготвил планове за реакция на каквото и да е решение на американския президент Доналд Тръмп за прекратяване на ядреното споразумение с Иран. Той допълни, че САЩ ще съжаляват за подобно решение, предаде Ройтерс. \"Ние имаме планове, за да окажем съпротива на каквото и да е решение на Тръмп по ядреното споразумение\", каза Рохани в реч, излъчена по държавната телевизия, предаде БТА. \"Ако Америка напусне ядреното споразумение, това ще е свързано с историческо разкаяние за това\", предупреди той.", "date": "2018.05.06", "title": "Рохани: Иран има план за реакция на всяко решение на Тръмп за ядреното споразумение"}
{"url": "https://www.24chasa.bg/novini/article/6849002", "text": "Инфраструктура, образование, инвестиции - икономическите среди се надяват на спешни реформи, които да бъдат извършени от новото правителство на президента Владимир Путин, който вече заяви амбициозни цели за икономически растеж през четвъртия си президентски мандат, без да обявява конкретни мерки, отбелязва Франс прес. Отношенията на Русия със Запада са изключително обтегнати и американските санкции пречат на руската икономика повече от когато и да е. Новото правителство трябва да даде нов импулс на растежа, за да изпълни целите, набелязани в речта на Путин пред парламента в началото на март. Тогава Путин си постави като цел да раздели на две за 6 години ръста на \"неприемливата\" бедност, инвестирайки по-специално в инфраструктурата, жилищата и здравеопазването. Той обеща и растеж от 4 процента при прогнози, говорещи за 1-2 процента растеж на икономиката въпреки нейното стабилизиране след рецесията от 2015-2016 г. Но Путин не каза какви средства ще приложи, за да постигне тези цели и да разреши проблемите, преди всичко от структурен характер, които забавят растежа, предаде БТА. Икономическите среди се надяват, че конкретни реформи и планове за развитие с реални етапи в тях ще бъдат обявени след утрешното встъпване в четвърти мандат на Путин. През последните четири години правителството на Путин насочи предимно политиката си върху бюджетната и валутната строга дисциплина, за да избегне неконтролируеми повишения на дефицита или на дълга в Русия, която все още е травмирана от финансовата криза от 1998 г. Сега както изглежда има нужните условия за начало на реформи. Икономическите играчи искат мерки, целящи разрешаването на проблема със слабостта на трудовия пазар и неблагоприятната демографска динамика. Те искат и реформи в областта на образованието и здравеопазването. Подкрепа за инвеститорите също ще е добре дошла, както и финансиране за руските региони. Благодарение на овладяване на инфлацията тези цели биха могли да са по-постижими в сравнение с миналото. След като встъпи в длъжност, Путин бързо ще назначи правителство, в което бившият финансов министър Алексей Кудрин, който е уважаван от бизнес средите и в който понякога Путин се вслушва, може да има роля, най-малкото на съветник, смятат наблюдатели. Кудрин, който е на 57 години, каза вече, че е готов да помогне, при условие че не става дума за половинчати мерки. Той бе близък до Путин през последната му предизборна кампания и не се страхува от мерки, които не се харесват. Кудрин говори за намаляване с 30 процента за 6 години на броя на руските чиновници и за увеличаване на възрастта за излизане в пенсия на 63 години. Сега тя е 55 години за жените и 60 години за мъжете и е най-ниската в света. Наследена е от годините на СССР. Но предвид демографския спад пенсионната система е нарастваща тежест за федералния бюджет въпреки ниските пенсии. Кудрин призовава и за откриването на технологични класове още в детството, за да се създадат по този начин два милиона допълнителни кадри, които да дигитализират икономиката. За целта трябва да се промени системата на средното и висшето образование, казват анализаторите и допълват, че Русия няма толкова нужда от адвокати, колкото от експерти в технологиите.", "date": "2018.05.06", "title": "След встъпването в длъжност на Путин икономическите играчи се надяват на реформи"}
{"url": "https://www.24chasa.bg/novini/article/6846959", "text": "Започна времето на мъчителното взиране в морската вода за това какви видове риби щъкат. Стотици по морето клечат с дълги 8-метрови телескопи и закачени на тях чепарета и чакат пролетните риби. За тях всеки слух за първата появила се граца, както наричат дребния сафрид, е като глътка въздух и доказателство, че животът се е завърнал след дългата зима. Обикалят големи токмаци, а един кефал даже скъсал чепарето на рибар на Морска гара. Това твърдение на бай Иван Исперихския е традицонно за това време. Платерини и иларии наистина обикалят на пасажи от вътрешната страна на буните от Офицерския плаж до Златни пясъци, но не ядат. Търговците предвидливо засилиха ромските бригади да копаят за морски червей във Варненското езеро, но неколцина колкото и да поднасят този деликатес пред устата на кефаловите риби, те се плашат и още не пипат стръвта. “Иларията тръгва когато узреят първите череши”, категоричен е най-големият кефалист във Варна Агоп Агопов. Според Исперихския температурата на водата трябва да стане поне 19 градуса, за да тръгне тя и да дойде сафридът. В четвъртък обаче хидролозите обявиха 18,6 градуса на водата във Варна - повече от Бургас и Ахтопол, където бе съоветно 17,2 и 16. Проблемът е обаче в пътя на рибата, която няма как да премине през студените течения от Резово до Бургас, обясниха опитни рибари с познания на ихтиолози. Прощъпалникът обаче е направен с първите успехи на чепаретата на дългите пръти. От седмица насам на тях се ловят трицони и хариби - дребни карагьозчета. Появила се е и местна хамсия от Варненското езеро. Няма го обаче меджида, който е предвестник на сафрида. За сметка на това гадните “кучета”, които удрят при улова на попчета вече са тук. Чакането на сафрида отново поражда спорове за това какви чепарета трябва да се използват. Едни са те за клатене от рибарското столче на кея с дълъг прът, други - за улова на ластик от вълнолома, твърди бай Иван. “Трябва да се търси за това време черна перушина Аз имах едно чепаре от черни пера на щъркел, направо убивах рибата. Става и от черно бърне или черна кокошка. За лятото трябват по-светли пера, от пеликан или токачка. Има ги в зоокъта, ако можеш да се добереш до някое паднало перо. Но трябва да се внимава, защото преди години имаше случай, когато познат рибар бе влязъл при птиците и бе започнал да скубе една токачка, дошли и го арестували”, обяснява Исперихския, който е майстор на чепаретата. През последните години се появиха различни на цвят изкуствени перушини, затова сега чепаретата се правят от ламе и съчетание от багри. Пролетно време обаче сафридът върви през деня най-вече на зелено. Хамсията напада синьото ламе, а в последните години модерни станаха чисто розовите пера за сафрида. От 1,50 и 3 лева чепаретата вече станаха по 5-10 лева заради използването на флуорокарбонови влакна, които са невидими, но са скъпи. Има китайско производство, което е по-евтино, но табиетлиите си поръчват чепарета само при определени майстори. Зависи обаче как те ще ги изработят, защото, ако сложат евтини куки, те бързо ще ръждясат. Зависи и колко дълги ще оставят перата, защото често сафридите ги хапят, без да успеят да се хванат на куките. От няколко години има и светещи под водата чепарета, които се правят със специални материали. Цената им обаче почва от 15 лева нагоре. Въпреки че люлякът по морето цъфна и че това е знак за попчетата да ядат яростно, активността им е слаба. Търсените по това време твари заради прекрасния им хайвер още не кълват. По буните излизат попчета, които после се оказват напълно без хайвер. Според специалисти по морския риболов мъжките пазят дупките за женските, които още не са пристигнали от открито море да си хвърлят хайвера. В момента попчетата атакуват класическата стръв като миди, скариди, рапани, бели червеи, пилешко месо само от време на време. Единственото, което ги изкушава, са морските червеи, защото това е истинският деликатес за тях. Максимата, че рибите в Северна Гърция трябва да бъдат преследвани в късна есен или ранна пролет, вече не работи. В Егейско море има всичко и атаките стават постоянни. Новият подход бе доказан от бригадата на варненската легенда Лъчезар Янков. Майсторът обяснява своята техника за прословутия и модерен вече улов на джиг. “Според мен родното название на джига е риболов на пилкер. Аз правя такъма с една кука с перушина над пилкера и под него слагам също една кука, като махам тройката. Важното е да се хвърля колкото може по-надалеч, да се чака пилкерът да падне на дъното и после бързо да се върти. Може горе да се сложат две въдички с нанизани на тях изкуствени калмари. Най-добре сякаш работят розовите. Важното е да намериш къде е пасажът и да хвърлиш вътре в него и бързо да въртиш”, обяснява Янков. Той добавя, че на джиг може да се хванат и големи хищници като синегриди и даже риба тон. Според него уловът на джиг си е пълна импровизация и всеки сам трябва да стигне до вида на такъма и бързината на въртене.   У нас никога не използват жив зарган за стръв като гърците. Те нанизват куката през опашката и пускат заргана да плува свободно, за да стане цел на някоя риба тон или на дорадо. Слагат голяма стиропорна плувка на 4 м след рибата, за да държи влакното плуващо. В България обаче има подобен метод в сладководния риболов. На някои места хващат водни змии и ги пускат живи и набучени на кука за преследване на големи сомове. Методът е известен от древни времена в селата край Дуранкулак. У нас например зарганът никога не посяга на бял червей, докато в Егейско море това е любимата му стръв. Варненци наложиха модата на техния морски червей, но по-предните поколения ловяха зарган на плувка и на рибка.", "date": "2018.05.06", "title": "За риба с Цанко: Започна голямото чакане  на сафрида и кефала"}
{"url": "https://www.24chasa.bg/novini/article/6848777", "text": "Френското външно министерство порица намека на президента на САЩ Доналд Тръмп, че  , предадоха Ройтерс и Франс прес. \"Франция изразява твърдото си неодобрение към коментарите на президента Тръмп за нападенията, извършени на 13 ноември 2015 г. в Париж и иска да се зачита паметта на жертвите\", се казва в изявление на външното министерство. \"Всяка страна е свободна да решава какви са собствените й закони за носене на огнестрелно оръжие. Франция е горда да бъде страна, където придобиването и носенето на огнестрелни оръжия се регулира стриктно\", се добавя в изявлението. Това е най-острата критика на Париж към президента на САЩ от встъпването в длъжност на президента Еманюел Макрон, отбелязва Ройтерс. Той се опитва да изгради силни връзки със САЩ, като в същото време заема различни позиции от Тръмп по въпроси като климатичните промени и ядреното споразумение с Иран, предаде БТА. \"Свободното носене на оръжие в обществото не е преграда срещу терористичните нападения, напротив, тя може да улесни планирането на подобно нападение\", добави говорителката на френското външно министерство, цитирана от АФП. Вчера Доналд Тръмп заяви пред членове на Националната асоциация на притежателите на огнестрелни оръжия (NRA), че атентатите в Париж през 2015 г., при които бяха убити 130 души, са били извършени от малка група въоръжени терористи, в града с най-строгите закони за огнестрелното оръжие в света. Според него те са можели да бъдат осуетени. Ако служители или клиенти на атакуваните ресторанти или театъра са имали оръжие, терористите щели да избягат, заяви Тръмп.", "date": "2018.05.06", "title": "Франция порица изявление на Тръмп за атентатите в Париж"}
{"url": "https://www.24chasa.bg/novini/article/6848786", "text": "Около 200 бежанци и мигранти блокираха вчера магистралата близо до град Солун в Северна Гърция в знак на протест срещу лошите условия в лагера им, предаде Асошиейтед прес. Протестът снощи продължи около час и приключи след появата на полицейски части за борба с безредиците. Той започна, след като палатки в лагера бяха наводнени, предаде БТА. Лагерът край Солун се намира на мястото на бивша казарма. В него се приютяват бежанци и други мигранти, които живеят в стоманени контейнери. Освен тях са издигнати и палатки, в които получават подслон пристигналите тази пролет от съседна Турция. Наводнението усложни и без това тежките условия в пренаселения лагер.", "date": "2018.05.06", "title": "Мигранти блокираха магистрала край Солун"}
{"url": "https://www.24chasa.bg/novini/article/6848789", "text": "Този парад е по-специален, днес се навършват 140 години от началото на земската войска. Тази кръгла годишнина си заслужава да бъде чествана малко по-мащабно. Това коментира началникът на отбраната ген. Андрей Боцев пред . \"Тази година са увеличени с до 10% доходите на военнослужещите. Текат конкурси за приемане на до 1300 души\", каза ген. Боцев. \"Следващият проблем за решаване е за превъоръжаване, който доста се позабави във времето, каза още генералът. До юни месец се очаква проектите да тръгнат, надявам се, че ще успеем\", допълни той.", "date": "2018.05.06", "title": "Ген. Боцев: Днешният парад е по-специален"}
{"url": "https://www.24chasa.bg/novini/article/6848792", "text": "Борбата с тероризма, политическите и военни въпроси ще позволят повторно изграждане на френско-американските отношения, заяви френският президент Еманюел Макрон в интервю за седмичника \"Журнал дю диманш\", цитирано от Франс прес. \"В евроатлантически план е необходимо повторно изграждане на стратегията с президента на САЩ Доналд Тръмп, като се концентрираме върху политическо-военните въпроси и борбата срещу тероризма\", заявява Макрон в дългото интервю, посветено на външната политика. Той уверява, че преговаря с американския президент, \"знаейки отлично, че неговата външна политика продължава да отговаря на нуждите на вътрешната политика\" и има анти-иранска насоченост, предаде БТА. Макрон заяви, че след предполагаемата сирийска химическа атака, Тръмп е решил да нанесе удари по Сирия едва след като е говорил с него. Френският президент му е казал, че \"сирийският президент Башар Асад ни изпробва, че не може да става и дума да се води война в Сирия, но че предвид доказателствата, с които разполагаме, съвместен удар по химическите обекти е от решаващо значение за доверието към нас\". Освен това ударите са важни и за сдържане на режима в Дамаск, добавил е Макрон, според който те са били успешна съвместна операция. По отношение на ядреното споразумение с Иран, от което Тръмп може да изтегли САЩ след по-малко от седмица, \"се опитвам да му напомня за вътрешната логика на различните въпроси, свързани с Иран\", заяви Макрон. По време на неотдавнашното си посещение във Вашингтон обаче той изрази песимизъм за способността си да убеди американския си колега, припомня АФП. Президентът заявява в интервюто, че френско-руски диалог за Сирия е помогнал да се предаде послание на сирийския режим. Руският президент Владимир Путин разбра, че не съм неоконсерватор, не съм привърженик на намесата, не искам да водя война със сирийския режим, подчертава Макрон, според който разговора с руския му колега в деня на ударите е бил спокоен. \"Мисля, че той разбра нашата решимост, както и че искам да избегна ескалация\", добави той. Няколко часа след ударите, нанесени от Франция, САЩ и Великобритания Путин ги осъди категорично, определяйки ги като акт на агресия срещу суверенна държава, припомня АФП. На следващия ден той предупреди, че нови подобни действия биха довели до хаос в международните отношения.", "date": "2018.05.06", "title": "Макрон: Борбата с тероризма ще позволи повторно изграждане на отношенията със САЩ"}
{"url": "https://www.24chasa.bg/novini/article/6848794", "text": "Изригвания на лава от вулкана Килауеа на остров Хавай принудиха близо 2000 жители да се евакуират и унищожи жилища, предаде Ройтерс. Учените предсказват още изригвания и земетресения, които може да продължат с месеци. Американският геофизичен институт отбеляза вчера, че на 19 км от вулкана са се отворили няколко нови процепа, от някои от които излиза лава, а Хавайският център за наблюдение на вулканите съобщи, че изригванията се засилват. Говорителка заяви пред Ройтерс, че те могат да продължат със седмици и дори с месеци, предаде БТА. През 1955 г. подобна вулканична дейност в района е продължила 88 дни. Тогава обаче до вулкана са живеели много по-малко хора.", "date": "2018.05.06", "title": "Земетресенията и вулканичните изригвания на Хавай може да продължат с месеци"}
{"url": "https://www.24chasa.bg/novini/article/6848801", "text": "Министър-председателят Бойко Борисов участва в литургията и в литийното шествие по случай Гергьовден в манастира „Св. вмч. Георги Зограф” в Атон, съобщиха от пресцентъра на Министерски съвет. Премиерът беше поканен като гост на традиционния храмов празник от игумена на светата обител Амвросий през декември, когато правителството отпусна 940 хиляди лева за довършително-ремонтните дейности и изграждането на комуникациите в южното крило на манастира. Със средствата е извършена цялостна реконструкция на крилото.", "date": "2018.05.06", "title": "Борисов участва в литургия за Гергьовден в манастира „Св. Георги Зограф” в Атон (Снимки)"}
{"url": "https://www.24chasa.bg/novini/article/6848799", "text": "Общо 89 мигранти без документи, включително 31 деца, бяха открити вчера в камион в южния мексикански щат Табаско, предаде ДПА. Чужденците са от Хондурас, Салвадор, Еквадор и Гватемала, се казва в изявление на прокуратурата. Служители на силите за сигурност открили камиона, докато той пътувал за град Карденас, предаде БТА. Мигрантите са пътували в нечовешки условия и са страдали от обезводняване в претъпкания камион. Шофьорът и помощникът му са задържани. Смята се, че е възможно те да са участвали в трафик на хора, се добавя в изявлението. Мигрантите са получили медицинска помощ, преди да бъдат предадени на миграционните власти. През Мексико редовно преминават мигранти, които се надяват да достигнат до САЩ. Много от тях търсят помощта на нелегални трафиканти, отбелязва ДПА.", "date": "2018.05.06", "title": "Откриха над 80 мигранти без документи в камион в Мексико"}
{"url": "https://www.24chasa.bg/novini/article/6849008", "text": "Иракските военновъздушни сили са нанесли нов удар по терористичната група Ислямска държава в Сирия, съобщи канцеларията на иракския премиер Хайдер ал Абади, предадоха Ройтерс и ТАСС. Ударът е бил по командна позиция на Ислямска държава южно от град Дешайша, предаде БТА. Иракските военновъздушни сили вече извършиха няколко въздушни удари по ИД в Сирия от миналата година с одобрението на правителството на сирийския президент Башар Асад.", "date": "2018.05.06", "title": "Иракските сили нанесоха удар по позиция на \"Ислямска държава\" в Сирия"}
{"url": "https://www.24chasa.bg/novini/article/6849030", "text": "Трима миньори са открити, а четирима все още са изчезнали след земетресение в мина за въглища в Южна Полша вчера, предаде Асошиейтед прес.  По-късно компанията за въгледобив \"Ястребие\" съобщи, че спасителите виждат трети миньор и са осъществили контакт с него, но все още не са го достигнали. Четирима миньори не са открити. Над 200 спасители работят в развалините и изпомпват въздух в района, за да открият изчезналите. Високите равнища на метан затрудняват спасителната операция, предаде БТА. По данни на Европейският средиземноморски сеизмологичен център земетресението, причинило срутванията в мината, е било с магнитуд 4,3. То е било усетено и на повърхността.", "date": "2018.05.06", "title": "Откриха трима миньори, а четирима все още се издирват след земетресение в Полша"}
{"url": "https://www.24chasa.bg/novini/article/6849033", "text": "Безпилотният космически товарен кораб \"Дракон\" на американската компания \"Спейс Екс\" вчера кацна успешно в Тихия океан с 1,8 тона товари от Международната космическа станция, предадоха Франс прес и ТАСС. Компанията съобщи в Туитър, че \"успешното приводняване на \"Дракон\" е потвърдено\". Корабът достави на земята материали от изследвания на ефекта на безтегловността върху растения и на компонентите на редица препарати, предаде БТА. Очаква се корабът да бъде транспортиран до пристанището на град Лонг Бийч. След това той ще започне да се подготвя за следващото си пътуване до Международната космическа станция в един от центровете на \"Спейс Екс\" в Тексас.", "date": "2018.05.06", "title": "Космическият товарен кораб \"Дракон\" кацна успешно в Тихия океан"}
{"url": "https://www.24chasa.bg/novini/article/6849039", "text": "Колумбийското правителство и Армията за национално освобождение (АНО) ще подновят мирните преговори в Куба следващата седмица, предаде ДПА, цитирайки съвместно изявление на двете страни. Новият кръг на преговорите в Хавана ще има за основна цел подготовката на ново прекратяване на огъня. Срокът на предишното изтече през януари и АНО поднови действията си срещу полицията и военните части, предаде БТА. Преговорите в Кито бяха спрени през януари. Решението за преместване в кубинската столица беше взето, след като миналият месец еквадорското правителство заяви, че повече няма да бъде домакин или посредник на мирните преговори. Еквадорският президент Ленин Морено заяви, че решението ще остане в сила, докато Армията за национално освобождение не приеме да прекрати терористичната си дейност. Самото решение беше обявено след няколко отвличания в граничната зона между двете страни. През ноември 2016 г. колумбийското правителство подписа в Хавана мирно споразумение с далеч по-голямата организация Колумбийски революционни въоръжени сили (ФАРК), припомня ДПА.", "date": "2018.05.06", "title": "Колумбия започва преговори с Армията за национално освобождение в Куба"}
{"url": "https://www.24chasa.bg/novini/article/6849044", "text": "Капитан Кирил Гинев е военен летец-пилот първи клас, заместник-командир на звено в база \"Граф Игнатиево\" . Той е единият от пилотите на МиГ - 29 - с бордови номер 33 - бойният самолет, водач на групата, която премина във формация клин над площад \"Александър Батенберг 1\", разказва  . Капитан Гинев почти на всеки полет носи националния флаг със себе си. Всъщност националният флаг - това сме ние. Това е олицетворение на държавата и на самите нас. Това е България\", каза капитан Гинев. \"За първи път летя над парада. Благодаря на колегите за тази чест, наистина е голямо удоволствие. Сериозни емоции, но под контрол\", споделя той. \"Ежедневието ни е пълно с предизвикателства и трудности. Авиобазата носи 24-часово бойно дежурство, участваме в ежедневни полети, в учения\", разказва Гинев.", "date": "2018.05.06", "title": "Пилот на МиГ-29: Знамето, това сме ние!"}
{"url": "https://www.24chasa.bg/novini/article/6849042", "text": "Почетната македонска рота и прелитането на тройка изтребители МиГ-29 ниско над центъра на София събраха най-много овации по време на военния парад за 6 май. За първи път рота от Македония взема участие в честванията у нас. А президентът Румен Радев в словото си ги нарече \"братя македонци\". От години в парада не вземаха участие бойни самолети. Причините бяха или липса на средства или ниска облачност, при която прелитането е опасно. Тази година обаче бе включено прелитане както на един транспортен \"Спартан\" и учебни \"Пилатус\", така и на бойните Су-25 и Миг-29. Въздушната част бе затворена именно от миговете, които единствени показаха и фигури от висшия пилотаж при прелитането си над центъра на София. Парадът тази година бе с по-голямо участие на бойна техника, тъй като отбелязва 140 години от създаването на Българската армия. Бяха показани както джипове \"Мерцедес\" и \"Хамър\", така и бронирани машини \"Гардиън\" и Командос\", които са участвали в мисиите на България в Ирак и Афганистан. Бяха изкарани и танкове Т-72, самоходни гаубици и зенитно-ракетни комплекси.", "date": "2018.05.06", "title": "Македонци и МиГ-29 събраха овациите на парада (Снимки)"}
{"url": "https://www.24chasa.bg/novini/article/6849049", "text": "Ако САЩ спрат продажбата на оръжие на Турция, Анкара ще отговори със същата мярка, заяви днес турският външен министър Мевлют Чавушоглу, цитиран от Ройтерс. В интервю за СиЕнЕн-Тюрк Чавушоглу коментира предложение на депутати от американската Камара на представителите временно да се спрат продажбите на оръжие на Турция, включително на самолети Ф-35, предаде БТА. Чавушоглу каза, че това предложение е грешно, нелогично и не подобава на отношенията между съюзници в НАТО.", "date": "2018.05.06", "title": "Чавушоглу: Ако САЩ спре продажбата на оръжие на Турция, ще отговорим със същото"}
{"url": "https://www.24chasa.bg/novini/article/6849075", "text": "Президентът Румен Радев се снима с деца и зрители на парада по случай 6 май Деня на храбростта и празник на Българската армия минути след края на честванията. След тържественото слово и парада на площад \"Княз Александър I\", честването на празника продължава със смяна на караула пред сградата на Президентството. Президентът Радев ще лети за Македония, за да посети българско военно гробище в Ново село заедно с колегата си Георги Иванов. \"Договорът за добросъседство с Македония отвори нова страница в нашата история и от нас зависи какво ще напишем в нея. Пожелавам храброст на политиците от двете страни на границата. Аз съм убеден, че общата ни хилядолетна история ще надделее над идеологическото противопоставяне, което беше злонамерено програмирано в нашите отношения\", това заяви от летище София президентът.", "date": "2018.05.06", "title": "Радев сред хората на площад \"Княз Александър I\" преди да лети за Македония (Снимки)"}
{"url": "https://www.24chasa.bg/novini/article/6849038", "text": "Поредни две заседания по дело за причинена по немарливост смърт на работник в Свищов преди 8 години са насрочени идната седмица в Окръжния съд във Велико Търново. Делото е образувано по обвинителен акт на Окръжна прокуратура Велико Търново срещу управител на дружество и началник склад, който изпълнявал функциите и на орган за безопасност и здраве при работа. На 29 юни 2010 г. Емил Б. и Живка Х. нарушили норми и правила по охрана и безопасност на труда в пункт за изкупуване на черни и цветни метали и при условия на съпричиняване с Осман С., жител на гр. Свищов, причинили смъртта на последния, като след инцидента, Емил Б. направил всичко възможно за спасяването му. Осман С. загинал, докато извършвал дейности по рязане с оксижен на празна метална цистерна, която преди предаването и в пункта се е използвала за съхраняване на гориво. Според обвинението, тя не е била почистена и подготвена предварително съгласно нормативните изисквания. В хода на рязането, цистерната експлодирала, причинявайки смъртта на работника.", "date": "2018.05.06", "title": "8 години след смъртта на работник още няма присъди за виновните"}
{"url": "https://www.24chasa.bg/novini/article/6849098", "text": "Военният министър Красимир Каракачанов заяви в ефира на  , че се гордее, че има толкова млади интелигентни курсанти в нашия военен университет и каза на онези млади хора, които все още търсят своето признание, че военната професия е отворена за младите, интелигентни и родолюбиви българи. След 26 години разграждане в армията трябва да започнем да възраждаме традицията, чувството за принадлежност към армията и аз съм горд, че това става по времето, когато аз съм министър на отбраната, каза Каракачанов. \"Нашата идея, знаете - готвим закона за образованието, в който ще има малко по-сериозно присъствие на военното обучени в училище. За да могат онези юноши в българското средно образование да се запознаят по-отблизо. След това възможността за доброволна военна служба и аз съм убеден - един ден отново ще имаме наборна военна служба, но това ще е по-нататък във времето\", каза министърът на отбраната. \"По-важното е другото - българският народ видя и все повече хора осъзнават, че армията, въпреки трудностите, които изживява последния четвърт век, си е на мястото. Армията, за разлика от други съсловия в обществото, не мрънка, не прави стачки, не протестира. Изпълнява си задълженията, за което ги поздравявам тези хора\", каза Каракачанов. Той коментира и първото участие на македонски военни части в парада като каза, че имаме общо бъдеще в евроатлантическите структури.", "date": "2018.05.06", "title": "Каракачанов: Българският народ видя, че армията си е на мястото"}
{"url": "https://www.24chasa.bg/novini/article/6849080", "text": "С тържествен ритуал пред Паметния знак на загиналите във войните в Горна Оряховица бе честван Деня на храбростта и Празника на Българската армия. Празникът се чества на 6 май, но е официално учреден на 9 януари 1880 г. с Указ №5 на княз Александър І Батенберг, припомнят от местната администрация. На почетен караул пред Паметния знак застанаха военнослужещи от военно формирование 22 790. Присъстващите на празника бяха поздравени от кмета инж. Добромир Добрев. „Празникът е повод да почетем българския войник, донесъл на България славата от много битки, пролял кръвта си в името на свободата, обединението и независимостта! Да се преклоним пред хилядите българи, оставили костите си по бойните полета! Слава Богу времето, в което живеем днес, е мирно. Но не смятам, че това прави храбростта празна дума. За мен тя е пълна с достойнство, със смисъл, с отговорност зад всяко едно решение, с много труд и с чест във всяко начинание, което прави животът на нашите семейства по-сигурен и светъл”, каза в приветствието си инж. Добромир Добрев. Пред Паметния знак на загиналите във войните бяха поднесени венци и цветя от кмета, от името на народния представител инж. Клавдия Григорова-Ганчева, от председателя на Общинския съвет Даниел Костадинов, Военно формирование 22 790, Съюза на офицерите и сержантите от запаса и резерва, Съюза на ветераните от войните, Съюза на военноинвалидите и военнопострадалите, политически партии, обществени организации, граждани.", "date": "2018.05.06", "title": "Горнооряховци се преклониха пред героизма и храбростта на българските воини"}
{"url": "https://www.24chasa.bg/novini/article/6849104", "text": "Привържениците на бившия каталунски лидер Карлес Пучдемон увериха вчера, че ще избегнат нови избори в Каталуня, но ще се опитат за последен път да го преизберат на лидерския пост след шест месеца на политическа парализа, предаде Франс прес. Това уверение означава, че в крайна сметка привържениците на независимостта на Каталуня ще издигнат кандидат, който може да бъде избран за премиер на областта на 22 май и да състави правителство, отбелязва Франс прес. \"Не искаме нови избори\", каза Едуард Пуйол, говорител на парламентарната група на Заедно за Каталуня след среща с Карлес Пучдемон снощи в Берлин. Кандидатурата на Пучдемон вече бе блокирана от испанското правосъдие през януари и ако бъде издигната отново, както изглежда е обречена на провал. В петък привържениците на независимостта, които имат мнозинство в каталунския парламент, приеха закон, позволяващ Пучдемон да бъде избран дистанционно. Но испанското правителство вече обяви, че ще оспори закона пред правосъдието, което пък вече каза, че избирането в парламента на нов лидер и церемонията по встъпването му в длъжност трябва обезателно да стане в присъствие на кандидата. Карлес Пучдемон е в Германия. В Испания той е обвиняван в бунт и финансови злоупотреби. По издадена от Испания европейска заповед за арест той бе задържан в Германия, но после германски съд, разглеждащ искането на Мадрид за екстрадирането му, не го прие в частта му за бунт. Ако се върне в Испания, Пучдемон ще бъде незабавно задържан и пратен в предварителния арест подобно на девет други привърженици на независимостта на Каталуня, които вече са арестувани. Съдбата на Пучдемон разделя привържениците на идеята за независимост на Каталуня. Част от тях настояват за бързо съставяне на правителство, защото само при това условие Каталуня ще си върне автономията, след като на 27 октомври беше поставена под директната администрация на централното правителство. Вчера влиятелната асоциация Каталунско национално събрание оповести резултати от допитване сред членовете си и мнозинството от тях призовават за избиране на \"легитимен каталунски лидер\". Ако това е невъзможно, членовете на асоциацията се обявяват ясно за съставяне на правителство, отколкото да се отива на нови избори. Регионалният парламент трябва да избере каталунски лидер преди 22 май. Ако това не стане, ще бъдат организирани нови избори. Ако кандидатурата на Пучдемон се провали, неговите привърженици предлагат издигането отново на кандидатурата на Жорди Санчес, лидера на Каталунското национално събрание. Той също е обвиняван в бунт от Мадрид и е в арест близо до столицата. През февруари правосъдието вече блокира опит за издигане на кандидатурата му. Ако и тази възможност не се конкретизира, тогава ще бъде отворена вратата за друга алтернатива, каза Едуард Пуйол.", "date": "2018.05.06", "title": "Каталунци: Не искаме нови избори, но ще опитаме да преизберем Пучдемон за лидер"}
{"url": "https://www.24chasa.bg/novini/article/6849294", "text": "Най-малката армия в света, ватиканската Швейцарска гвардия се сдоби с нови попълнения и с нов високотехнологичен шлем, предаде ДПА. Тази година 33 новобранци постъпват в редиците на гвардейците и те вече наброяват 135 души. По този повод днес бе показан и високотехнологичният шлем, който ще е новото допълнение към униформите на гвардейците. Той е направен с 3D принтер. В сравнение със старите метални шлемове той е по-лек, устойчив на ултравиолетови лъчи и струва около 880 евро, което е наполовина по-евтино от старите модели. Шлемът е декориран с щраусови пера и върху него е поставен гербът на папа Юлий Втори, известен с прозвището Папата войн, основал корпуса на швейцарските гвардейци през 1506 г. Папа Франциск се срещна с новобранците в Швейцарската гвардия в петък, предаде БТА. Гвардейците, носещи униформи в ренесансов стил, в сини, червени и жълти цветове, смятани за вдъхновени от фреските на Рафаел, трябва да обещаят, че ще са готови да дадат живота си за папата. В корпуса могат да постъпват само швейцарски граждани, неженени, практикуващи католици, на възраст между 19 и 30 години и високи поне 1,74 метра. Новобранците могат да напуснат след най-малко две години и половина на служба. Днес е церемонията по полагане на клетва от новобранците. Тя се провежда в Кортиле Сан Дамазо - вътрешен двор във Ватикана. По традиция всяка година на 6 май новобранците във ватиканската Швейцарска гвардия полагат клетва. На тази дата през 1527 г. 147 швейцарски гвардейци са загинали в защита на папа Климент Седми по време на разграбването на Рим.", "date": "2018.05.06", "title": "Ватиканската Швейцарска гвардия се сдоби с 33 нови попълнения и с нов шлем"}
{"url": "https://www.24chasa.bg/novini/article/6849327", "text": "Саудитска Арабия държи в затвори хиляди хора, някои от години, без да са били дадени на съд. За това алармира днес \"Хюман райтс уоч\", предаде Франс прес. Базираната в Ню Йорк правозащитна организация казва, че е анализирала база данни, публикувана в интернет от саудитското министерство на вътрешните работи, предаде БТА. Според тези официални данни властите държат под стража от повече от шест месеца 2305 души, срещу които се води разследване. Още 1875 души са държани от над една година и 251 души от над три години. Щом саудитските власти могат да държат някого в затвора, без да са му повдигнали обвинение, то е ясно, че системата на наказателното правосъдие в Саудитска Арабия не работи и е несправедлива, заяви организацията.", "date": "2018.05.06", "title": "Саудитска Арабия държи в затвори хиляди хора, без да са били дадени на съд"}
{"url": "https://www.24chasa.bg/novini/article/6849352", "text": "Афганистански представител съобщи, че при самоубийствен бомбен атентат в джамия в източната афганистанска провинция Хост са ранени и убити най-малко 30 души, предаде Асошиейтед прес. Талиб Мангал, говорител на областния управител, потвърди нападението и даде приблизителния брой жертви и ранени, предаде БТА. Според други данни, цитирани от Ройтерс, убитите са най-малко десетима, а ранените - 29. Говорителят на местната полиция Басир Бина каза, че хората са се били събрали след следобедните молитви в джамията, която е използвана като център за регистриране на гласоподаватели за парламентарните избори през октомври, допълва Ройтерс. Той уточни, че нападението е било в град Хост. Все още никой не е поел отговорност за нападението, но както талибаните, така и местното подразделение на \"Ислямска държава\" отхвърлят демократичните избори. Не е известно \"Ислямска държава\" да присъства в Хост, но през последните години разширява дейността си. Миналия месец атентатор самоубиец от \"Ислямска държава\" нападна регистрационен център в Кабул, като уби 60 души и рани най-малко 130. При друг инцидент автомобил с търговци, тръгнали на пазар, попадна на крайпътна бомба в северната афганистанска провинция Фаряб. Седем души загинаха. В източната провинция Пактия кола бомба уби двама души и рани трима. Говорител на управителя на провинцията каза, че нападението от снощи е било насочено срещу местния ръководител Хазарт Мохамад Родвал, който е сред ранените. Талибаните поеха отговорност за това нападение.", "date": "2018.05.06", "title": "Най-малко 30 убити и ранени при експлозия в джамия в Афганистан"}
{"url": "https://www.24chasa.bg/novini/article/6849354", "text": "Общо 15 пъти Георги Първанов и Росен Плевнелиев са участвали в церемонните по отбелязването на празника. Началото на честванията за 6-и май винаги започва пред катедралния храм \"Св. Александър Невски\", разказа  . \"Помня от първи до последния парад, който съм приемал. Разбира се, в началото повече доминира мисълта да не стъпиш накриво, да не изпълниш нещо в разрез с военния устав\", разказа Първанов. За него най-паметен остава последният му 6-майски парад през 2012-а: \"Този, на който се разделях условно с българската армия. И досега витае в спомените ми онзи миг, в който вдигнах ръка и казах, че за мен е било чест, което не е по устав. Сигурно и аз се просълзих, но беше много вълнуващо да видя, че и част от генералите, офицерите и от войниците бяха развънувани\". И двамата президенти казват, че парадите са гордост за българската нация и държавност. \"Когато държавния глава тръгне по тази линия, не тези жълти павета, на този огромен площад. Воините от различните видове въоръжени сили, подредени като по конец. Невероятно е!\", заяви Плевнелиев.", "date": "2018.05.06", "title": "Първанов: Помня всеки парад, който съм приемал. Плевнелиев: Невероятно е!"}
{"url": "https://www.24chasa.bg/novini/article/6849358", "text": "Турският външен министър Мевлют Чавушоглу покани гости от Русия на руски език, предаде ТАСС. \"Алания и Анталия са мой роден дом и за руснаците станаха също родни градове. Ние се радваме много да посрещаме скъпи гости от Русия. Турция и Анталия са много красиви\", каза Чавушоглу на руски в интервю за телевизия СиЕнЕн-Тюрк, което бе публикувано днес на сайта Хабер 7, предаде БТА. Освен това Чавушоглу добави, че \"турската кухня е много, много вкусна\".", "date": "2018.05.06", "title": "Чавушоглу покани гости от Русия на руски език"}
{"url": "https://www.24chasa.bg/novini/article/6849374", "text": "Хиляди потърсиха изцерение край извор в планинската местност Дамбалъ над родопския град Момчилград. Местно поверие гласи, че в нощта на 5 срещу 6 май, когато мюсюлманите отбелязват Хъдърлез водата от чешмата, извираща от високите скали, добива вълшебна сила и лекува заекване, парези, екземи и други. За да търсят изцерение на Дамбалъ бяха дошли мюсюлмани и християни от цяла България, както и от съседните страни Турция и Гърция. Точно в полунощ деца и възрастни се потапяха в басейни, пълни с ледена вода от планинския извор. Гората се огласи от викове и детски плач. Родители, потопили децата си в ледените води ги отнасяха край огньове и бързаха да ги подсушат и преоблекат. Мокрите дрехи оставяха край чешмата с надеждата, че болестите ще останах край извора. Община Момчилград беше създала много добра организация за хората, дошли на Дамбалъ. Районът на чешмата беше осветен с помощта на лампи, захранвани от генератор. Имаше транспорт с джипове за извозването от село Летовник до планинския връх на деца и трудноподвижни възрастни хора. Освен осигурените от община Момчилград автомобили няколко собственици на джипове също превозваха деца и майки до изгрев слънце.", "date": "2018.05.06", "title": "Хиляди търсиха изцерение край планински извор в Родопите (Видео, снимки)"}
{"url": "https://www.24chasa.bg/novini/article/6849389", "text": "Кандидатът за премиер на Армения Никол Пашинян съобщи днес, че на 7 май вечерта на Републиканския площад в Ереван ще има митинг и концерт на американския музикант от арменски произход Серж Танкян, предаде ТАСС, цитирана от БТА. Във видообръщение, поместено на страницата му във \"Фейсбук\" Пашинян казва, че утре в 20 ч. ще посрещне Танкян на летището. \"След това от 21 ч. на Републиканския площад ще има мое кратко изказване, а после ще се състои концерт на Танкян\", заявява опозиционният лидер. Серж Танкян, която е много популярен в Армения, се е изказвал в подкрепа на анприправителствените протести в страната. На опозиционните митинги на Републиканския площад редовно звучаха хитове на неговата група за алтернативен метъл \"System of a Down\". На 8 май в парламента в Ереван трябва да се състои гласуване на кандидатурата на Пашинян за премиер. Той е единственият кандидат, припомни ТАСС.", "date": "2018.05.06", "title": "Пашинян насрочи за утре  митинг, на който ще свири прочут метъл музикант"}
{"url": "https://www.24chasa.bg/novini/article/6849403", "text": "Президентът Румен Радев проведе неформална среща със своя колега президент на Република Македония Георге Иванов в Дойран, съобщиха от прессекретариата на държавния ни глава. Обсъдени бяха редица теми от дневния ред на двустранните отношения, както и възможностите за насърчаване на икономическия обмен, туризма, образованието и контактите между хората. Българският държавен глава потвърди подкрепата на страната ни за европейската перспектива на Република Македония.", "date": "2018.05.06", "title": "Радев подкрепи европерспективата на Македония пред президента Иванов (Видео)"}
