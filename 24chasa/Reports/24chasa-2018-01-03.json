{"url": "https://www.24chasa.bg/novini/article/6644096", "text": "Италианските музикални легенди Тото Кутуньо и Ал Бано са предложени за депутати от бившия премиер Силвио Берлускони. Лидерът на партия “Форца Италия” смята да издигне кандидатурите на звездите на предстоящите парламентарни избори на 4 март, съобщи в. “Месаджеро”. Ал Бано и Тото Кутуньо може да бъдат включени в списъците на кандидатите в избирателните секции в чужбина, където ще бъдат определени 18 депутати от близо 1000 членове на двете камари на италианския парламент. Ал Бано през ноември обяви, че ще сложи край на музикалната си кариера на 31 декември 2018 г. и ще стане лозар и винар.  Преди година 81-годишният милиардер Силвио Берлускони беше извън властта. Бившият четирикратен премиер не можеше да заема публична длъжност, след като беше осъден през 2013 г. за данъчни измами. Берлускони е изправен пред нов процес през февруари преди парламентарните избори в Италия. Той е обвинен в подкупване на свидетел да лъжесвидетелства по обвиненията за прочутите “бунга-бунга” партита, за едно от които се твърди, че Берлускони е наел непълнолетна мароканска проститутка. Той отрича всички обвинения. ", "date": "2018.01.03", "title": "Берлускони издига за депутати Тото  Кутуньо и Ал Бано (обзор)"}
{"url": "https://www.24chasa.bg/novini/article/6644112", "text": "Съветът за сигурност на ООН има 6 нови страни членки с двегодишен мандат - Екваториална Гвинея, Кот д'Ивоар, Кувейт, Холандия, Перу и Полша. В 15-членния Съвет за сигурност има 5 постоянни членки с право на вето - Китай, Франция, Русия, Великобритания и САЩ. Останалите непостоянни членки се избират от Общото събрание с двегодишен мандат. Холандия ще има само едногодишен мандат, защото раздели своя с Италия. ", "date": "2018.01.03", "title": "6 нови членки в Съвета за сигурност"}
{"url": "https://www.24chasa.bg/novini/article/6644116", "text": "Кети Кюхова, чийто труп беше открит в кладенец, е на 44 г. На 22 януари щеше да навърши 45. Родът й е от Своге. Завършила е 137-о СОУ “Ангел Кънчев” в столицата и Техническия университет. Има сестра в чужбина. Нанси е единственото ѝ дете. Преди 4 г. Кети е била бременна, но е загубила детето си, става ясно от публикациите ѝ във фейсбук. Справила се с помощта на психолози. Тя е съдружник във фирма с още 2 жени. Имали са малко магазинче за детски стоки на базара в кв. “Люлин”, което отдавна е закрито. В последните година-две Кети е домакиня. Готви, разхожда кучето, по зла ирония на съдбата - и в местността, където бе открит трупът ѝ. Кети се грижела още за две котки, папагал и рибки. Усмихната и лъчезарна, никой не ѝ давал 45 г. Напоследък се увличала и по йога. ", "date": "2018.01.03", "title": "Разстреляната Кети загубила дете преди 4 г."}
{"url": "https://www.24chasa.bg/novini/article/6644105", "text": "Новата 2018 година ще бъде решаваща за Балканите от гледна точка на европейската интеграция и превръщането на реформите в необратим процес. Това написа в блога си ръководителката на дипломацията на ЕС Федерика Могерини. Върховният представител на ЕС за външната политика и сигурността е изготвила списък с 12 специални момента, които са белязали 2017 г. Сред тях е и европейският път на Западните Балкани, пише белградският вестник “Данас”. Могерини посочва, че изминалата година е била трудна, но като всички други е имала и позитивни моменти и добри неща, постигнати с много посветеност, енергия и прекрасна екипна работа. Италианката изтъква, че изминалата година е била трудна за Балканите. “Посетих шест столици в региона в един от най-трудните моменти - в някои случаи на дълбоки кризи. Днес благодарение на трудни решения и чудесна съвместна работа тези кризи като цяло са решени. Пътят към реформи е обновен, макар да остава много да бъде свършено, а компасът показва посока към европейска интеграция”, подчертава Федерика Могерини в своя блог. ", "date": "2018.01.03", "title": "Могерини: 2018 година е  решаваща за Балканите"}
{"url": "https://www.24chasa.bg/novini/article/6644124", "text": "“Кучетата са ангели, изпратени от Бога, за да ни научат какво е истинската обич.\" “Проблемът е в това, че колкото повече опознавам човешките отношения, толкова повече заобичвам животинския свят.” Това са само част от постовете на Кети Кюхова със снимки на любимото ѝ куче Нерон, което е седмата жертва на масовия разстрел. С Нерон Кети има повече снимки, отколкото с Неделчо и дъщеря си, през последните месеци. Немската овчарка скоро навършила 1 г. Рожденият ден на домашния любимец е отпразнуван в семейството като за човек. Кети е направила домашна торта, на която дори има свещичк", "date": "2018.01.03", "title": "Кучето Нерон - 7-ата жертва на касапницата в Нови Искър"}
{"url": "https://www.24chasa.bg/novini/article/6644019", "text": "Три ракети бяха изстреляни от ивицата Газа по Израел днес. Няма данни за жертви или щети, предаде ТАСС, като се позова на израелската армия, съобщи БТА. Една от ракетите е паднала на открито пространство. Точното местонахождение на отломките на другите две ракети засега не е известно, посочват агенциите. Късно снощи израелските военновъздушни сили нанесоха удар по обект в ивицата Газа в отговор на изстрелването на ракета от крайбрежния анклав. Мишената е била военен комплекс на Хамас, припомня ДПА. Израел държи ислямисткото движение, което контролира ивицата Газа, отговорно за всички ракетни нападения от тази палестинска територия. Те зачестиха, след като президентът на САЩ Доналд Тръмп на 6 декември призна Ерусалим за столица на Израел, отбелязва ДПА. ТАСС посочва, че миналия месец срещу Израел са били изстреляни около 40 ракети. При този обстрел няма жертви. Най-малко двама палестинци бяха убити и трийсетина - ранени, при ответни израелски удари по над 40 обекта на Хамас в ивицата Газа през декември.", "date": "2018.01.03", "title": "Три ракети бяха изстреляни по Израел от ивицата Газа"}
{"url": "https://www.24chasa.bg/novini/article/6643975", "text": "Бившият топкриминалист Ботьо Ботев ще проверява казуса с детската градина в столичния квартал “Горна баня”. Ботев, който е шеф на общинската дирекция по вътрешен контрол, трябва по разпореждане на кмета на София Йорданка Фандъкова да установи как са приемани деца там. Скандалът избухна след уволнението на директорката на градината Мариана Иванова. В края на 2017 г. проверка на общината и Инспекцията по труда след сигнал на родители установи 15 нарушения. В детската градина били приети 24 деца, които изобщо не са кандидатствали. В дневниците липсвали 10 деца, които обаче фигурирали във финансовите документи. Системно се събирали пари на ръка от родителите без документи, карали ги да подписват декларация, че те, а не директорката и персоналът носят отговорност за децата, докато са на градина. Затова Иванова бе уволнена. Тя отвърна с обвинения, че имало натиск “от горе” да приема деца и показа есемеси от общински служители. Родители и персонал протестираха пред Столичната община в нейна защита. “Възложих проверката заради твърденията, които хвърлят недоверие в системата. Всякакъв натиск е недопустим. Директорът носи отговорност как спазва правилата. Всеки, който ги е нарушил, трябва да понесе отговорност”, заяви Фандъкова пред bTV. Тя добави, че проверки се правят във всички детски градини, но “такова чудо” като в “Горна баня” не е имало. ", "date": "2018.01.03", "title": "Криминалистът Ботьо Ботев проверява приема в градина"}
{"url": "https://www.24chasa.bg/novini/article/6642100", "text": "За Килърите човешкият живот е без ДДС, бързоликвидна и доходоносна стока. Срещу заплащане бандата приема не само поръчки за убийства, но и за сплашване и наказание - чрез побоища, палежи и взривове. Заявките отиват при Петър Стоянов-Сумиста, показват съдебните архиви. За мръсната работа той привлича млади спортисти - борци и сумисти. Свидетели по делото “Килърите” сочат имената само на двама от тях - Драгомир Генов и Георги Недев, други трима от наемниците обаче остават неизвестни. Драго и Георги си отиват от света твърде млади, преди да стигнат 30-те. Отнасят тайните си в гроба, след като загиват в катастрофа край плевенското село Опанец на 2 септември 2009 г. В късния следобед двамата пътуват за София с “Опел Тигра”. Бързат и предприемат изпреварване, но от завоя насреща изскача румънски тир. Следва удар между него, опела и фолксваген. Катастрофата изглежда случайна и за нея след време е осъден шофьор от ромски произход. Той получава 5 г. затвор от Плевенския окръжен съд. Има обаче версия, лансирана от свидетел срещу Килърите, че катастрофата е предизвикана от сводник, който навремето контролирал проститутките край Ботевградско шосе и Плевен. Сутеньорът преследвал опела на спортистите и гонката приключила с фаталния удар. Досега няма надеждни доказателства катастрофата да е поръчана, за да може Генов и Недев да онемеят завинаги. Но някои от бъдещите свидетели по делото “Килърите” в ония времена са обладани от страха, че може да последват съдбата на старите си авери заради това, което знаят и са видели. Страхът излиза като тапа от бутилката, когато полицията намира труповете на издирваните след убийството на шуменския бизнесмен Румен Рачев - Владимир Филев и Георги Георгиев. Останките на двамата са открити в гората над софийското с. Железница през май 2011 г. ДНК анализ потвърждава самоличността на жертвите. Друга експертиза показва, че смъртта на Филев и Георгиев вероятно е настъпила през декември 2009 г. - половин година след убийството на Рачев. Смята се, че Филев и Георгиев са прекарали последните си часове в бус с врати без дръжки отвътре. Автомобилът е открит запален до с. Железница, а телата на жертвите - овързани с бодлива тел. Според експерти смъртта им е предизвикана от наранявания с нож и огнестрелно оръжие. Причината обаче не може да се определи с точност заради напредналия стадий на разложение на труповете. В съда се доказва, че Килърите са отговорни за две убийства - на бизнесмена Румен Рачев и на адвокат Петър Лупов ( На сметката на Килърите обаче тежат още три побоя, палежи и взрив през 2007-2008 г. Преките извършители на тези посегателства са се задоволявали със “скромни хонорари” - за побой от 250 до 500 лв., до 1000 лв. за палеж и наполовина - за взрив. Минималната заплата в ония години е между 180 и 220 лв. Това означава, че в най-добрия случай с един коктейл “Молотов” за минута наемник е могъл да изкара до 5 минимални заплати. Насоките за жертвата идват от Сумиста, твърди прокуратурата. Той посочва адрес, кола или месторабота. Ако целта е побой, осигурява и снимка. Биячите най-често ходят на акции със син “Опел Астра”, който по документи се води на фирма за дистрибуция на минерална вода. Първата им жертва е бизнесменът Николай Паунов. През 2007 г. той държи магазин на столичната ул. “Симеонов век”, занимава се и със строителство. За няколко месеца е атакуван 3 пъти от Килърите по поръчка, която според полицията и прокуратурата най-вероятно е свързана с финансови спорове и проблеми в бизнеса му. На 16 август към 10,20 ч Паунов е пресрещнат от двама мъже пред вратата на къщата си. “Ти ли си Николай - пита единият с вид на летовник, облечен в светла тениска и 3/4 панталони. - Ти от К. П. бял хляб ял ли си?” ( Вторият наемник внезапно хваща бизнесмена за ръката с думите: “Откажи си от всичко, защото пак ще дойдем”. Удря го в стомаха, а после по лицето и главата. Паунов се свлича на земята. Със сътресение на мозъка, счупена очна ябълка и други рани по лицето по-късно той е приет във ВМА. Лежи 10-12 дни, но още дълго е “дезориентиран и депресиран”. Една от причините са заплахи от скрит телефонен номер, че ще бъде ликвидиран. Шест месеца по-късно идва нова поръчка Паунов да бъде пребит. Сумиста я възлага на Драго срещу награда от 500 лв. Дава му снимка и праща свой шофьор да му покаже къщата на жертвата. На 22 февруари 2008 г. на път за пощата Паунов е нападнат и засипан с юмруци и ритници от двама мъжаги, които спират на 100-ина метра от дома му с “Опел Астра”. Вечерта биячите отиват в кафене “Куатро” в Студентски град, за да си вземат парите, но не откриват Сумиста. От обаждане по телефона научават, че за същите пари трябва да се върнат и да подпалят магазина на Паунов. Така и правят. Малко след 2 ч прозорец на магазина е счупен с камък и вътре са хвърлени две бутилки от бира “Амстел” с коктейл “Молотов”. Трета е метната върху колата на бизнесмена, тъй като в бързината подпалвачът не успява да счупи стъклото ѝ. В лумналия пожар са съсипани 9 хладилни витрини, стелажи и голяма част от стоката. Наоколо няма никакви следи от подпалвачите освен парче плат от черна дреха пред магазина. В нощта срещу 7 октомври 2008 г. следва нов атентат срещу Паунов. Този път наемникът пристига на ул. “Симеонов век” с ауди, управлявано от шофьор на Сумиста. Казва му да спре близо до магазина за хранителни стоки в двора на къщата на Паунов. Носи армейска граната тип РГД-5. След секунди чупи с камък стъклената витрина на магазина, издърпва предпазния шплент с халката, хвърля гранатата и бяга. Паунов чува силен гръм и като вижда потрошените витрини, се обажда в полицията. На 7 януари 2009 г., пак по нечия поръчка, Килърите набелязват магазин за дрехи на ул. “Димитър Хаджикоцев” в София. Този път подпалвачът носи двулитрова пластмасова бутилка без етикет, пълна с бензин. Чупи витрината на магазина и я мята вътре. Изпуска кибрит с надпис “Торонто Канада”, който по-късно е иззет като веществено доказателство. Като бос на групата, организирала саморазправите, Сумиста е осъден на 15 г. затвор. Той е признат за виновен като подбудител на посегателствата срещу Паунов. За побоя получава 5 г. затвор, а за палежа и взрива - 10 г. Осъден е и за палежа на магазина за дрехи. Престъпленията са разкрити с помощта на свидетели от обкръжението на Сумиста или на бивши служители на търновския бизнесмен Георги Вълев, който е разследван за лихварство и подбудителство към убийствата на Рачев и Лупов. По време на процеса адвокатите пледират, че някои от свидетелите са заинтересовани и на показанията им не трябва да се дава вяра, но магистратите от всички инстанции отхвърлят възраженията им. В последното окончателно решение Върховният касационен съд пише, че “тези свидетелски показания кореспондират помежду си и се подкрепят от показанията на пострадалите”, както и от други доказателства. Ключовите свидетели на обвинението не се отмятат от думите си, въпреки че знаят, че подсъдимите имат силни покровители у нас и връзки със сръбския мафиот Сретен Йосич.  За контактите на Килърите и психологическите им профили, изготвени от експерти в МВР, четете в следващ брой. вече нямам бизнес - Връщам се, разбира се. И един инсулт изкарах. - Предполагам. - Вече не искам да говоря на тази тема. Здравословното ми състояние не позволява да имам емоции. - Не. Аз имах предположения, но в крайна сметка нищо не се доказа. - О, вече нямам абсолютно никакъв бизнес. Не работя, с решение на ТЕЛК съм. - Да. - Има, нормални са присъдите... - Очаквах такива присъди, защото доста неща знам, включително и за начина, по който се работеше в Шумен ( Въпросът е, че имаше огромен натиск от страна и на обвиняемите, и на тяхното обкръжение върху свидетелите и хората, които работеха по делото. Вълев имаше голямо политическо влияние и контакти навсякъде. Минал съм през какво ли не. Натискът си продължава и до ден днешен. Тези хора си имат контактите в съдебната система, полицията и прокуратурата. - Ще ви дам пример. През юли-август т.г. получих заплаха от служител на МВР. За съвсем друго нещо отивам в полицията и той ми казва: “Ти знаеш ли откога искам да те видя на подсъдимата скамейка”. Питам откога. “Откакто стана свидетел по делото на Жоро Вълев.” Аз за това нещо подадох сигнал, но чак преди 2 седмици започна проверка. Ще се докаже, че казвам истината. Да видим след това какво следва... - По-скоро не. Само с един понякога се виждаме и чуваме. В днешно време не си заслужава човек да бъде свидетел на обвинението. Ето, това момче, за което ви казвам, беше защитен свидетел, но го свалиха от програмата. Без никакви доходи е, един вид е отритнат от обществото. Няма какво да прави, никой не го пази. - Бях служител на Вълев. Пазил съм в дискотеката и съм събирал пари по договори с негови длъжници. Той си определяше сам заемите и лихвите в зависимост от това дали са с обезпечение, или без. В един момент аз самият се ужасих, всяко нещо си има граници. Не може един човек, взел пари Х, плащал 2 г. по 10% лихва, върнал парите 2 пъти и половина, пак да продължаваш да търсиш от него още пари с лихви, главници, то става страшно. И лека-полека просто приключих, намерих начин да изляза от ситуацията, без да създавам конфликт. Разказал съм всичко, което знам, за лихварството, за побоя над адвоката Лупов, за намеренията на Вълев спрямо него. Лично на мен Жоро Вълев ми е поръчвал побой и убийство на Лупов, но аз си намерих начин как да откажа. Казах му някакви фантастични цени, само и само той да се откаже. И през акъла не ми минаваше, ако примерно се беше съгласил, аз какво щях да правя. - Големи, да не изпадаме в конкретика. - Обясняваше нещо от сорта, че Лупов бил много скъп адвокат, че не вършел работа и знаел много неща. Дали е така, не знам. Всичко го има по делото, не искам да се връщам. Каквото съм знаел, съм го казал. Казал съм истината и нямам угризения на съвестта. А за Лупов, който ми беше приятел, в града се знаеше какво се случва. Той се оплака първо за заплаха, после за палеж на колата, накрая и за това, че има поръчка за убийство, и никой не си мръдна пръста в Търново. Имало е докладни от трима души в полицията и не е направено нищо. - Този човек, Жоро Вълев, имаше голямо политическо влияние. Не искам да изпадам в подробности. Но съм го виждал с един магистрат, изключително голям човек, от София. Той след ареста на Вълев на 20-ата минута е звънял и почнал да натиска: \"Пускайте го\". Това дело, ако не бяха Валентин Цоновски от ГДБОП и екипът му, нямаше да се разкрие. Ако не беше Петрова ( може би нямаше да се документира. За хората, които си свършиха работата, за тях никой нищо не говори. Те заслужават похвала, но за съжаление вижда се какво става с хората, които вършат работа - Цоновски преподава в Симеоново, а Петрова - в административната прокуратура. Така направи държавният апарат, че да са в 9-та глуха. Цоновски се хващаше за всеки детайл, за всяко събитие. А като ме разпитваха в Търново, гледаха как да претупат работата. Там всичките им разпити бяха един фарс. Виждате, наскоро имаше отвличания. Вместо да ги работи професионалист като Цоновски, разни хора дават по телевизията интервюта и оценки за свършена работа, а в същото време се крият в политиката.", "date": "2018.01.03", "title": "Килърите с ценоразпис за мокри поръчки - до 500 лв. за побой, 1000 лв. за палеж"}
{"url": "https://www.24chasa.bg/novini/article/6644029", "text": "От следващия месец цената на промишления ток се увеличава с между 30 и 60%. Към момента бизнесът плаща за ток средно около 70 лева за мегаватчас. Според представители на фирми в Русе, самото обявяване, че ще има повишение, вече има негативен ефект, както върху производителите, така и върху потребителите, информира  Филип Хайвазян има пекарна в центъра на Русе. Той отдавна е сменил монополиста и сега купува ток от свободния пазар. Казва, че това е понижило сметките му, но сумите, които плаща, отново са високи. А електроенергията, макар и да не е основен компонент при определяне на себестойността на производството му, оказва влияние. Като започнем от хладилници и фризери, минем през тестомесачки и миксери, конвектомати, Всичките тези витрини, които ги виждате, лампите сме ги купили енергоспестяващи, така че там да е минимален разходът на енергия, казва Филип Хайвазян – собственик на пекарна.  Затова сега е в очакване на новите цени. Това, което е чул, е за увеличение между 110 и 120 лева за мегаватчаса, в зависимост кой ти е доставчикът, но неговият още не го е информирал.", "date": "2018.01.03", "title": "Бизнесът негодува срещу повишаването на цената на промишления ток"}
{"url": "https://www.24chasa.bg/novini/article/6644061", "text": "Индия ще ограничи броя на туристите, посещаващи Тадж Махал, за да опази най-известната си забележителност, съобщи АФП, цитирана от БТА. Милиони туристи посещават ежегодно Тадж Махал. Дневно броят им е от 10 00 до 15 000 души, но може да достигне и по 70 000 през почивните дни. Властите обявиха, че вече няма да бъдат допускани повече от 40 000 души дневно. \"Искаме да обезпечим сигурността на монумента, както и на посетителите. Контролирането на големия човешки поток вече ставаше предизвикателство за нас\" - каза представител на индийския институт по археология. Ограничението няма да важи за чуждестранните туристи, които плащат по 1000 рупии (13 евро) за билет, а само за индийците, чийто билет струва 40 рупии. Местните хора ще могат да избягнат ограничението, ако платят скъпия билет по 1000 рупии. Почти 6,5 милиона души са посетили Тадж Махал през 2016 г. Тадж Махал е построен от 1631 г. до 1648 г. от император Шах Джахан в памет на любимата му съпруга Мумтаз Махал.", "date": "2018.01.03", "title": "Индия ще ограничи достъпа до Тадж Махал"}
{"url": "https://www.24chasa.bg/novini/article/6644066", "text": "Руски хеликоптер Ми-24 се е разбил в Сирия, като и двамата пилоти са загинали, предава РИА Новости, цитирана от БТА.  Според съобщение от руското Министерство на отбраната, катастрофата се е случила в неделя на около 15 километра от летището в Хама. Причина за трагедията е станала техническа неизправност на машината, като от военното ведомство уточняват, че никой не е стрелял по хеликоптера. Агенция „Фокус“ припомня: Ми-24 е ударен хеликоптер, който започва да се произвежда серийно в началото на 1971 година. Неофициалното му название е „Крокодил“. Тези машини се използват за десанти, огнева поддръжка, унищожение на жива сила, бронетехника и огневи точки на противника, както и за превоз на товари и евакуация на ранени войници. Когато започна операцията на руските Военно-космически сили в Сирия, във военновъздушната база в Хмеймим бяха прехвърлени 12 вертолета Ми-24П.", "date": "2018.01.03", "title": "Руски хеликоптер се разби в Сирия"}
{"url": "https://www.24chasa.bg/novini/article/6643981", "text": "Държавата предвижда повече деца да могат да получават персонална пенсия от 108 лв., когато са останали с един родител. За целта от социалното министерство ще предложат промени в Наредбата за пенсии и осигурителен стаж. “Идеята е да се въведе по-висок подоходен критерий, който да е близък до този за получаването на семейни помощи- 400 лв.”, съобщи социалният министър Бисер Петков пред bTV. Сега за отпускането на тези пенсии е въведено изискване годишният доход на член от семейството да е по-малък от сбора на гарантирания минимален доход - 75 лв. за последните 12 месеца. Преди дни омбудсманът Мая Манолова лично се зае с каузата на Златина Хаджипанайотова - самотна майка на три деца, която написа гневно писмо на Дядо Коледа с искане повече деца да имат право на персонална пенсия. Омбудсманът ще напише предложение до Министерския съвет да отпадне изискването за осигурителен стаж на починал родител за получаване на наследствената пенсия, ако той е на възраст до 25 г. В момента се изисква той да има стаж от поне 1 година. Манолова предложи също да се въведе по-висок подоходен критерий при определянето на персоналните пенсии за децата. От тази година се увеличиха детските надбавки. За едно дете вече е 40 лв. на месец, за две 90 лв., а за три - 135 лв. Право на детски имат семействата с доход до 400 лв. на човек от домакинството. От 2018 г. обаче надбавка има и за семейства с месечен доход между 400 и 500 лв. на глава, като при тях помощта е 80% от редовната. “Така още 20 хил. семейства ще могат да получават тази помощ”, припомни Бисер Петков.", "date": "2018.01.03", "title": "И при по-висок доход деца с един починал родител ще вземат пенсия"}
{"url": "https://www.24chasa.bg/novini/article/6643969", "text": "54 802 жилища в София се отопляват с нафта, въглища или дърва. Това сочат данните от специална карта на тези сгради, изготвена от Центъра за научни изследвания и проектиране към Университета по архитектура, строителство и геодезия по поръчка на общинската инициатива “Зелена София”. За картата са ползвани данните от последното преброяване на населението през 2011 година. От общо 595 691 жилища в столицата 9,2% ползват въглища, дърва или нафта за отопление. 47,8%, или 284 528 сгради, се топлт с парно, а 18,7% (111 452 имота) - на ток. С други източници през зимата се отопляват 2301 сгради, или 0,4%. Необитаваните към онзи момент жилища са 142 608 - 23,9%, като за тях липсва информация какъв източник на отопление ползват, сочат данните от картата. Тя показва емисиите на фини прахови частици и на азотни окиси във въздуха, които се генерират за една година от жилищата в столицата, ползващи дърва, въглища и нафта за отопление. Най-големи емисии на фини прахови частици заради горенето на дърва и въглища - над 230 килограма за една година , са отчетени в селата в районите “Нови Искър” и “Кремиковци”, кварталите “Левски”, “Подуяне”, “Редута”, “Орландовци”, “Факултета”, “Суходол”, “Горна баня”, “Владая”, “Бояна”, “Драгалевци”, “Симеоново” и др. Най-високо ниво на азотните окиси - над 150 килограма годишно, освен в посочените територии е регистрирано и в “Бенковски”, “Княжево”, Бистрица, “Панчарево”, Кокаляне, Мърчаево, м. Малинов дол и Банкя. Целта на картата е да информира гражданите, да даде гласност на проблема с битовото отопление и да помогне с факти при вземане на конкретни решения от отговорните институции за ограничаване на замърсяването на въздуха, обясниха от Столичната община. Оттам припомнят, че по настояване на кмета Йорданка Фандъкова екоминистерството подготвя нови стандарти, на които трябва да отговарят въглищата и дървата, които се ползват за битово отопление. Така от следващия отоплителен сезон те трябва да са с по-ниско съдържание на сяра и пепел. Правят се и засилени проверки за неправомерно горене на отпадъци. Тази година общината стартира пилотен проект, с който ще бъде подменено отоплението на 30 домакинства в “Нови Искър” - с екопечки на пелети вместо на дърва или въглища. Идеята е след пилотния да се разработи по-мащабен проект, с който общината да кандидатства за европейско финансиране.", "date": "2018.01.03", "title": "54 802 жилища в София се топлят с нафта, въглища и дърва"}
{"url": "https://www.24chasa.bg/novini/article/6643956", "text": "В Министерството на околната среда и водите (МОСВ) се разглежда възможността в Национален парк “Пирин” да се забрани всякакво движение на автомобили и автобуси, с изключение на превозните средства на служителите, които поддържат лифта и ски пистите. Това заяви министър Нено Димов по време на онлайн чат за проблемите на Пирин във фейсбук страницата на ведомството. “Разпоредил съм на ръководството на парка да разгледа и оцени щетите, нанесени на пътя от автомобилите. Един лифт, който работи с електричество, е много по-безвреден за околната среда, отколкото скиори и туристи да се качват високо в планината с колите си и с автобуси”, каза Димов. Той уточни, че все пак пълна забрана ще може да се наложи след изграждане на втори кабинков лифт или каквото съоръжение предложи инвеститорът. Освен това замяната с лифт на придвижването до ски пистите с двигатели с вътрешно горене ще бъде включено и в анализите, които предшестват екооценките за новите съоръжения. В продължилия един час разговор Димов разсея заблудата, разпространявана след приемането от кабинета на промените в плана за управление на парка, че вече ще се строи върху 45% от площта на парка. “Това е площта, в която се разрешава изграждането на водосборни съоръжения за питейна вода. И сега законът разрешава това, но по някаква причина такива съоръжения не са били включени в действащия план за управление на парка”, каза Димов. Ски съоръжения и писти могат да се изграждат единствено върху ски зоната, която е едва 2,6% от площта на Национален парк “Пирин”, и то след ОВОС за всяко отделно взето съоръжение, подчерта Димов. Според него заблуждението идвало от таблиците към плана, които обаче са илюстративни. “Водещ е текстът, в който това ограничение е ясно описано”, каза той. Концесионният договор за ски зоната над Банско ще се преразгледа, след като на 2 януари влезе в сила нов Закон за концесиите, съобщи Димов. “На концесионния договор най-малкото трябва да се направи юридически анализ дали е съвместим с новия закон”, каза екоминистърът. И добави, че евентуални промени в договора ще се правят след такъв анализ. Той подчерта, че и според сегашния договор концесионните такси зависят от приходите на концесионера и ако след евентуалното изграждане на втори лифт тези приходи се увеличат, ще се увеличат и постъпленията в бюджета. Много от въпросите бяха свързани с евентуалното отсичане на вековни дървета в ски зоната над Банско. Министър Димов отговори, че именно затова се прави доклад по ОВОС за всяко конкретно съоръжение. “Когато е ясно откъде се предлага да минава трасето, се преценява дали това засяга вековни дървета или местообитания и дали можем да го разрешим, или трасето трябва да се промени”, каза той. Министърът и експертите му обясниха, че след изграждането на сегашната ски зона дървесният запас на горите в национален парк “Пирин” е увеличен с милион и половина кубически метра дървесина, а като площ - с 2000 хектара. Министър Димов подчерта, че при екооценките на конкретните инвестиционни намерения нуждата от компенсаторно залесяване ще бъде анализирана и ще бъде вписана в ангажиментите на инвеститора. В четвъртък екоминистърът ще се срещне с представител на концесионера на ски зоната над Банско за изясняване на въпроса с конкретния инвестиционен проект за втори кабинков лифт. Идеен проект за втора кабинка бе разпространен в дните след като кабинетът прие промените в плана за управление на национален парк “Пирин”.", "date": "2018.01.03", "title": "Нено Димов: Обмисляме забрана за коли в Пирин"}
{"url": "https://www.24chasa.bg/novini/article/6643947", "text": "Проектозакон, предвиждащ смъртно наказание за тероризъм, бе одобрен днес на предварително четене от израелския парламент с малко мнозинство от 52 срещу 49 гласа, предаде Франс прес, цитирана от БТА. Нормативният акт бе внесен от партия \"Израел бейтену\" на министъра на отбраната Авигдор Либерман и получи подкрепата на премиера Бенямин Нетаняху. Предстои той да премине още три четения, преди да бъде приет. Законът предвижда, че военните трибунали ще могат да налагат с обикновено мнозинство смъртно наказание за престъпления, свързани с тероризъм.", "date": "2018.01.03", "title": "В Израел одобриха проектозакон, предвиждащ смъртно наказание за тероризъм"}
{"url": "https://www.24chasa.bg/novini/article/6643950", "text": "Тайванският върховен съд постанови, че зъболекар трябва да плати на майка си почти 1 милион щатски долара за това, че го е отгледала и е платила за обучението му, съобщи Би Би Си, цитиран от БТА.  Майката е подписала договор със сина си през 1997 г., когато той е бил 20-годишен. Договорът го задължава да й плаща 60 процента от приходите си, когато вземе специалност. Няколко години той отказвал и тя завела дело срещу него. Синът изтъква, че не е редно човек да търси финансови облаги от това, че е отгледал дете. Съдът обаче определи, че договорът е валиден и че синът трябва да изплати сумата със задна дата и лихвите. Майката Луо е отгледала двамата си сина сама, след като се развела. Тя е похарчила хиляди за обучението им за стоматолози. Когато се притеснила, че те може да не искат да се грижат за нея на старини, подписала договори и с двамата, че ще й дават част от приходите си, докато й изплатят учебните такси на обща стойност 1,7 милиона долара. По-големият син постигнал споразумение с майка си и й изплатил по-малка сума. Малкият обаче казал, че е бил много млад, когато е подписал договора, и той трябва да бъде обявен за невалиден. Той напомнил, че е работил в клиниката на майка си години след като се дипломирал и й е донесъл повече пари, отколкото й дължи по договор. Съдът е обявил договора за валиден, защото малкият син е бил пълнолетен, когато го е подписал. Тайванското законодателство изрично предвижда, че пълнолетните деца трябва да се грижат за възрастните си родители, но повечето хора не съдят децата си, ако не го правят.", "date": "2018.01.03", "title": "Тайвански зъболекар ще трябва да изплати цената на обучението си на майка си"}
{"url": "https://www.24chasa.bg/novini/article/6643841", "text": "Най-масовото убийство в България е извършено от 17-годишен ученик през 1974 г., сочи справка на \"Фокус\" Баща, майка и техният син са намерени мъртви в дома им в град Вълчи дол. Разследващите установяват, че става въпрос за двойно убийство с последвало самоубийство след битов скандал. Според данните 65-годишен бивш пожарникар е застрелял първо сина си и съпругата си, а след това се е самоубил. Двойно убийство е извършено в плевенското село Горни Дъбник. Жертвите са баща и дъщеря на 72 и 35 години. За пристъплението е задържан бившия съпруг на жената. Съседка случайно открива труповете на възрастно семейство в двора на къщата им. Убитите са на 74 и 69 години. За престъплението е задържан техния син - служител на пловдивската „Икономическа полиция”. Четиричленно семейство е открито мъртво в пловдивския кв. „Кючук Париж”. Това са 32-годишният Георги Т. и 28-годишата му съпруга Николинка Т. и двете им деца – на осем и на три години. И четиримата са били с огнестрелни рани. По-късно става ясно, че се касае за тройно убийство, последвано от самоубийство. Разследващите полицаи са намерили до трупа на мъжа законно притежаван от него пистолет. Трима души бяха убити, а една жена бе тежко ранена след спор за имот в Ябланица. Скандалът се разразил в семейна вила в града. Загинали са 70-годишна жена, 51-годишният й син и 15-годишният й внук. Разпрата възникнала между 73-годишния Гаврил П. и семейството на 70-годишната му сестра. Докато семейството на сестрата вечеряло, Гаврил П. внезапно нахлул в къщата им и открил огън срещу тях. На място издъхват племенникът на стрелеца Иван и неговият син – Теодор, на 15 години. Лекарите не успяват да спасят живота на 70-годишната Цветанка, а снаха й изпада в кома. По време на стрелбата през прозореца успява да избяга другият внук – Мариян, на 19 години. Минути след това Гавраил пали вилата, построена на около 50 метра от къщата. 21-годишен наркозависим уби майка си, а след това и сестра си и се опита да се отърве от труповете посред бял ден в неделя. Младежът, който е извършил двойното убийство в ж.к. „Младост”, е живеел на 20 етаж на блок 371, заедно с майка си и сестра си. Той бил задържан, докато се опитвал да пренесе тялото на една от жертвите в чувал заедно със строителни отпадъци. Телата на мъж и жена, които са живеели на семейни начала, бяха намерени в района на къщата им във вилната зона край пътя от м.с. Черно море към село Рудник. Тялото на жената е открито в автомобила на семейството \"Опел Омега\", паркиран в двора на дома им, а мъжът е намерен по-късно в дерето на няколко метра срещу къщата. От полицията са категорични, че трагедията не е плод на семейна драма, а става дума за двойно убийство. След дни за двойното убиство е задържан 34-годишен мъж, осъждан за кражби. Македонка и българин са намерени мъртви в квартирата си в столичния квартал “Редута”. Открити са телата на 30-годишния българин от Велико Търново Емил К. и 24-годишната македонска гражданка Биляна Н. Младежите били намерени окървавени на пода, а около тях имало две метални ножици. В стаята също са открити и куршуми. Според разследващите преди да бъдат застреляни двамата са измъчвани. Малко преди полунощ 22-годишния Георги Й. наръгва и убива бившата си приятелка - 17-годишната Галина И., и нейните братовчедки Ралица Д. и Анастасия М. на 15 и 13 години. Техните тела бяха намерени рано сутринта на следващия ден в двора на училището във Вълчи дол. Според обвинението мотивът на Георги е ревност. За жестокото си престъпление той получава доживотен затвор. В апартамента им в квартал „Гео Милев“ в София са убити мъж, жена и 4-годишният им син. За тройното убийство е обвинен 18-годишният Димитър К., който прави самопризнания и описва детайлно как е застрелял баща си, втората му съпруга и е прерязал гърлото на братчето си. Най-масовото убийство в България е извършено от 17-годишен ученик - Бранимир Д., който часове преди да нахлуе в общежитието, въоръжен с пистолет \"Валтер\" и финландски нож, гледа за пръв път филмът \"Кръстникът\". На 25 декември 1974 г. в 20.45 часа в студентските общежития в кв.\"Дървеница\" е извършено убийство на 6 студенти, а 10 са ранени. Двама от тях почиват по-късно. Единият от убитите и 3-ма от ранените са чужди граждани. По-късно пред разследващите Бранко ще обясни, че е отишъл в общежитието да търси братовчедка си Елена, в която според думите му бил влюбен. 17-годишният Бранимир е задържан, но заключението на петорната съдебно-медицинска експертиза гласи, че той не трябва да носи наказателна отговорност за зловещото деяние, тъй като страда от \"шизофренна психоза\". Решено е, че ученикът трябва да бъде настанен в психиатричната болница в ловешкия затвор.", "date": "2018.01.03", "title": "Най-масовото убийство в България е извършено от 17-годишен през 1974 г."}
{"url": "https://www.24chasa.bg/novini/article/6643831", "text": "Няма да дискутирам дали това е била най-хубавата рокля, с която първата ни дама се е появявала публично или пък какви несъвършенства има външността й по време на новогодишното посещение на нашия президент в Австрия. По-важното е, че г-жа Десислава Радева спази два мои принципа, които отстоявам за такива ситуации - да е облечена от български дизайнер (в случая - Невена - Лондон) и да е издържана в духа на по-консервативния шик, но не за сметка на женствеността. Това написа във фейсбук профила си модният експерт проф. Любомир Стойков за розовата рокля на първата ни дама, с която тя се появи на Новогодишния концерт на Виенската филхармония. Комплименти за избора на г-жа Радева и ръкопляскания за впечатляващия тоалет на Невена (Nevena Nikolova), изработен от розово букле и изобилие от богато нюансирани кристали Сваровски!, завърши проф. Стойков. ", "date": "2018.01.03", "title": "Модният експерт проф. Любомир Стойков поздрави Деси Радева за виенската рокля"}
{"url": "https://www.24chasa.bg/novini/article/6643855", "text": "Информация за състоянието на републиканските пътища към 17:30 ч. за 03.01.2018 г. І. МЕТЕОРОЛОГИЧНА ОБСТАНОВКА: Температурите са в интервала от – 1° до + 15°. Времето над страната е предимно ясно. Слаб вятър духа в областите: Плевен, Русе, Смолян и Търговище. Дъжд вали в района на Обзор /област Бургас/. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: няма ограничения. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС; - „Златишки” - затворен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” – отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т; - „Дюлински” - забранен за МПС над 3,5 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Твърдишки” - забранен за МПС над 10 т; - „Троянски” - забранен за МПС над 12 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок целогодишно. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: няма ограничения. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. 3 Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.03", "title": "Вижте актуалната пътна обстановка към 17,30 часа"}
{"url": "https://www.24chasa.bg/novini/article/6643860", "text": "Борислав Сарафов, шеф на Националната следствена служба обяви на брифинг пред журналисти, че убийствата в Нови Искър са без аналог в историята на България. Той изключи напълно версията за убийства, последвани от самоубийство. \"Жертвите са убити. Не сме намерили оръжието\", потвърди Сарафов. Жертвите са: Неделчо Юнаков, роден 1976 г. Георги Юнаков - негов син, роден 1998 г. Еленка Бурджиева, майката на Кети, родена 1945 г. Нанси Иванова, дъщерята на Кети, родена 2001 г. Боби Иванов, приятел на Нанси, роден 1999 г. Кети Кюхова, родена 1973 г.  Всички са убити с огнестрелно оръжие с множество изстрели, не е ясно дали оръжието е едно. Назначени са експертизи - медицински, балистични, предстои много работа. Огледите продължават. На въпрос откъде са разбрали, че няма самоубийство, Сарафов отговори: \"Никой не се самоубива с 3-4 изстрела.\" Не е потвърдено дали всички са убити с едно и също оръжие. Кой е загинал първи ще се уточни след аутопсиите. Заподозрян до момента няма. Проверяваме дейността на убития Неделчо, каза Младен Маринов, главен секретар на МВР. Има информация, че се е занимавал с търговска дейност и кухи фирми, които \"чистят\" ДДС. Отскоро са придобили имота в Нови Искър. Установяваме бившите собственици, проблеми свързани с придобиването на имота. Към момента нямаме заподозрян от близките. Днес имаше огледи по светло, беше използвано следово куче, което ни доведе до джипа и така открихме и трупа на жената. Продължава огледът в къщата. Търсят се следи от къщата, гилзи. Работи екип на Института по психология, те ще изготвят психопрофил на евентуалния извършител. Убийствата с са извършени в нощта на 31 срещу 1 януари, каза Борислав Сарафов. Точният час на смъртта на всеки един ще уточним след като приключат съдебномедицинските експертизи. Работи голям екип от прокурори, разследващи полицаи и оперативни работници. Утре ще дадем още информация, обеща шефът на Националната следствена служба. Колегите от щаба работят по горещи следи, разпитват свидетели. Това е казус, който касае обществото. Няма да крием информация.                                                                                                                                                                                                                                                                                                                        ", "date": "2018.01.03", "title": "И шестимата в Нови Искър са убити с по 3-4 изстрела, Неделчо забъркан в ДДС схеми"}
{"url": "https://www.24chasa.bg/novini/article/6643858", "text": "Българската академия на науките публикува   и   по сключения с „БЕХ“ ЕАД договор за изготвяне на Национална стратегия в областта на енергетиката (с фокус върху електроенергетиката), съобщава на сайта си академията. Уточнява се, че докладите се публикуват със съгласието на „Български Енергиен Холдинг“ ЕАД, като е заличена информация, която представлява поверителна и / или чувствителна информация за дружествата от БЕХ група. Заличена е и поверителна и / или чувствителна информация, предоставена на изпълнителя от трети страни.", "date": "2018.01.03", "title": "БАН публикува два доклада за \"Белене\""}
{"url": "https://www.24chasa.bg/novini/article/6643882", "text": "Енерго-Про” не спъва свободния пазар на ток и няма нарушения в дейността на дружеството, като тя не нарушава конкуренцията. Това става ясно от решение на КЗК, обявено вчера. То е във връзка с проверка, започнала още през 2013 г. срещу “Енерго-Про”, ЧЕЗ и ЕВН, както и две сдружения - “Асоциация на търговците на електроенергия в България” и “Институт за енергиен мениджмънт”. Регулаторът проверявал дали трите компании злоупотребяват с господстващо положение като възпрепятст регистрирането на крайни потребители на свободния пазар на ток. От КЗК установили, че “Енерго-Про” води политика за запазване на клиентите на икономическата група и привличането на нови, което е същността на конкурентния процес. Това не създавало пречки на пазари, нито водело до други антиконкурентни последици. Поради това нямало причини да се смята, че дружеството се опитва да предотврати, ограничи или наруши конкуренцията и да засегне интересите на потребителите. Преди да обяви решението си за “Енерго-Про”, регулаторът през лятото на 2017 г. предяви твърдения за злоупотреба с господстващо положение на трите енергодружества. Тогава от КЗК твърдяха, че въпросните предприятия прилагат обща стратегия и практики, с които дискриминират независимите търговци извън техните групи и ограничават търговията с ток по свободно договорени цени. Комисията установила също, че компаниите обменят информация за клиентите си и забавят издаването на необходимите документи. Това възпрепятствали процеса на излизането на потребителите от регулирания на свободния пазар. Сегашното решение на КЗК се отнася само за “Енерго-Про”. В него не е обявено дали при ЧЕЗ и ЕВН са открити нарушения. Според КЗК предвид естеството на пазара, дори и в случай че те могат да доведат до възпрепятстване навлизането на независими търговци на електрическа енергия на съответния регионален пазар, не са пряко насочени към ограничаване на стопанската дейност на конкурентните предприятия, поради което сами по себе си не са от естество да засегнат модела на търговия между държавите членки. Спецификата на засегнатите от практиките на предприятията от Групата Енерго–Про стоки и услуги, а именно снабдяване (доставка) на електрическа енергия на стопански потребителиН, съответно разпределение на електрическа енергия на територията на Североизточна България, също така не е пряко свързана с презгранична стопанска дейност, доколкото между държавите членки не се осъществява търговия на ниво средно и ниско напрежение. Доколкото прилагането на тези практики обаче е от естество да ограничи задграничната стопанска дейност на независими търговци на електрическа енергия чрез възпрепятстване тяхното установяване на съответния регионален пазар, следва да бъде направена оценка на значителността на засегнатите предприятия от гледна точка на техните пазарни дялове и обороти. Съгласно Насоките поведението на предприятие, притежаващо господстващо положение само върху част от територията на конкретна държава членка на ЕС, би могло да доведе до значително засягане на търговията между държавите членки само когато това поведение ограничава достъпа на негови реални или потенциални конкуренти от други държави-членки до пазара, на който Според КЗК страната ни произвежда около 1,5% от тока в Европа, която означава, че няма как дружеството да пречи и на трансграничната търговия.  Поводът за самосезиране на Комисията  са получени сигнали в комисията и публикации в медиите за поведението на предприятията от икономическите групи – ЧЕЗ, ЕВН и \"Енерго-Про\" на електроенергийния пазар в процеса на либерализацията му, което се изразява в следното: Едновременно участие на регулирания и на свободния пазар от страна на различни търговски дружества от всяка една от трите групи енергийни предприятия –ЧЕЗ, ЕВН и ЕНЕРГО-ПРО. Възпрепятстване на процеса по регистрация на свободния пазар и първоначалната смяна на доставчик от страна на дружествата от групата чрез създаване на пречки при администрирането на процеса за смяна на доставчик, неоказване на съдействие на потребителя, предоставяне на противоречива информация, поставяне на нови и различни изисквания пред потребителя, невъзможност да се сключи договор за доставка на свободни цени с избран от крайния потребител доставчик. Както и активно участие на Сдружение „Асоциация на търговците на електроенергия в България“ в организацията на свободния пазар. Комисията анализира трите дружества от групата и намира, че в случая, не се установява стратегия, която да е насочена към това да се увреди или дискриминира конкуренцията на пазара на електроенергия по свободно договорени цени, на който Енерго-Про Мрежи и Енерго-Про Продажби не участват. \"За да бъде установено нарушение е необходимо анализираното поведение да е насочено към нарушаване на конкуренцията, напр. чрез дискриминиране на конкуренти\", смятат от КЗК. Регулаторът е разгледал кореспонденция, която се отнася до клиенти, които вече са клиенти на Енерго-про, такива с които се провежда тренинг с прогнозиране от тяхна страна, или за изготвяне на документи за организиране на търг от страна на клиентите. А не както се твърдяло, че тепърва ще бъдат включени към свободния пазар. Тренингите били с цел дружеството да ги подготви да си прогнозират сами, както и да ги запознае с условията на работа на свободния пазар, които са свързани с повече отговорности за клиента в сравнение с регулирания пазар. \"Целта е клиентът да се постави в среда, която е близка с тази на свободен пазар, при която клиентът бива прогнозиран, а Енерго-Про анализира потреблението – прогнозно и реално, след което обобщава и анализира резултатите и ги представя на клиента\", смятат експертите. Установеното оптимизиране на разходите, чрез избягване на дублиращи се дейности на предприятия от една икономическа група във връзка с процесите на бюджетиране са нормална практика и чрез тях се постигат икономии от мащаба и директни ползи за потребителите. Тя няма за цел и по своята същност не би могла да благоприятства предприятията от Групата Енерго-Про за сметка на останалите търговци на ток. \"Поведение, което се основава на икономическата ефективност на даден търговец не може да бъде забранено\", се посочва в становищет. Полагането на усилия за привличането на клиенти е нормален подход за един икономически субект. Желанието за ожесточено конкуриране с цел привличане на клиенти, дори и от предприятие с господстващо положение, също е естествен икономически стимул и би представлявал проблем от конкурентноправна гледна точка само ако се осъществява чрез методи различни от тези, присъщи за нормалната конкуренция и които имат ефект да увредят съществуването или развитието на конкуренцията, което не се установява в настоящия случай. Видно е, че кореспонденцията между предприятията от Групата Енерго Про, се отнася и до провеждане на смесени търгове от АЕЦ и закупуването на ел. енергия на пазара на едро от пазарните участници. В този смисъл същата не се отнася до разглежданите в настоящото производство пазари. Същевременно установеният едновременнен общ Преглед от ръководството на системата за управление на качеството, е във връзка с въпросната система, която е предназначена за подобряване обслужването на клиентите и не е пряко свързвана с преминаването на клиенти към доставка на електроенергия на свободно договорени цени и не установява антиконкурентно поведение от страна на дружествата с господстващо положение в групата Енерго-Про. Управителните органи на Групата Енерго про правят преглед на пазарната ситуация, на действията и състоянието на предприятията от Групата, както и на тези предприятия част от балансиращата група на Енерго Про. Фактическата обстановка доказва желанието на предприятията от Групата Енерго Про за „постигане на по-добра координация в обслужването на клиенти при конкурентни условия“. В тази връзка, видно от документа, УС възлага на служител разработването на задание за ИТ решение, с което този процес да бъде автоматизиран. Уведомяването на служител на продажби от негов колега от продажби относно действия извършени от друг търговец е естествен служебен процес. Доказателствата свързани с информиране на служителите за предстоящи обучения на предприятията от икономическата група, описани във фактическата обстановка също не свидетелстват за поведение, забранено от правото на конкуренция. Обучение свързано с „Работа в конкуретни условия – миграция на клиенти, свободен пазар, балансиращи групи“ е нормален способ за развитие на конкурентноспособността на служителите от групата с оглед променящите се пазарни условия. Следователно, видно от изложеното горе, доказателствата свидетелстват единствено за поведение насочено към запазване на клиентите на икономическата група и привличането на нови, което е същността на конкурентния процес", "date": "2018.01.03", "title": "\"Енерго-Про\" не спъва свободния пазар на ток"}
{"url": "https://www.24chasa.bg/novini/article/6643801", "text": "29-годишният Митко Ш. от Бургас - третият участник в екшъна от 25 декември, при който бяха нападнати и бити полицаи в кв. Горно Езерово, бе задържан тази сутрин. Преди минути районната прокуратура му наложи 48-часов арест. Предстои в съда да бъде внесено искане за определяне постоянна мярка \"задържане под стража\". Циганинът е обвинен в непристойни действия, грубо нарушаващи обществения ред и изразяващи явно неуважение към обществото, които по своето съдържание се отличават с изключителен цинизъм и дързост и са съпроводени със съпротива срещу орган на власт - полицейски служители, уточняват от прокуратурата. Митко се държал агресивно, крещял, отправял обидни думи и изрази, блъскал, хвърлял камъни, дървета, парчета тухли и керемиди срещу полицаите. Една от керемидите счупила носа на полицай, който бе откаран в болницата. Срещу 29-годишния циганин е повдигнато и обвинение за повреждане на полицейски автомобил, като отново използвал камъни, керемиди и подръчни средства, качен на покрива на къща в квартала. Веднага след инцидента бяха арестувани двама обитатели на циганската махала в Горно Езерово, но 29-годишният Митко се укрил при роднини в бургаско село.", "date": "2018.01.03", "title": "Задържаха мъжа от Бургас, счупил носа на полицай с керемида (Обновена)"}
{"url": "https://www.24chasa.bg/novini/article/6643931", "text": "\"Не предвиждаме промени в Конституцията, не предвиждаме въвеждането на трети пол и еднополови бракове\". Това увери в предаването „Лице в лице” по  министърът за българското европредседателство Лиляна Павлова във връзка със споровете в управляващата коалиция, след като правителството прие Истанбулската конвенция за защита от домашното насилие. Според Патриотите документът би довел до признаването на трети пол у нас. Павлова обаче заяви, че има криворазбрано тълкуване. „Конвенцията няма задължителен характер. Днешното решение е тя да защити именно жените от домашно насилие. По никакъв начин няма да бъдат прилагани текстовете от конвенцията, ако те нарушават българската Конституция или закони”, отбеляза министърът. „Ясно е казано в българската Конституция, че бракът е между мъж и жена, това няма да се променя”, подчерта тя.", "date": "2018.01.03", "title": "Лиляна Павлова: Не предвиждаме въвеждането на трети пол"}
{"url": "https://www.24chasa.bg/novini/article/6643933", "text": "Мощна буря с пориви на вятъра на места до 160 километра в час връхлетя части на Западна Европа, предаде Асошиейтед прес, цитирана от БТА.  Един човек е загинал, а най-малко петнадесет души бяха ранени във Франция. В Швейцария пострадаха няколко човека. Бурята доведе до транспортен хаос в редица страни, причини дерайлиране на влакове в Швейцария и Германия и остави стотици хиляди домакинства във Франция, Швейцария, Ирландия и Великобритания без електричество. Жертвата на бурята е скиор във Френските Алпи, който бил ударен от повалено от вятъра дърво в Морийо, в департамента От Савоа. Няколко души бяха ранени, когато влак бе буквално издухан от релсите край град Ленк, южно от швейцарската столица Берн. В Западна Германия влак дерайлира близо до Люнен, след като се удари в повалено от вятъра дърво на релсите. При този инцидент няма ранени. Бурята стана причина за отмяна на полети в Цюрих и Базел, в Швейцария. Камион се преобърна на магистрала заради ветровете. Хиляди домакинства в района на езерото Цюрих останаха без ток. Пожарникари бяха извикани, за да помагат на хората за разчистване на паднали на улицата дървета. Проливните дъждове, съпътствали бурята, пък предизвикаха наводнения на някои места. В Англия бурята донесе светкавици и градушка. На три големи магистрали трафикът бе преустановен заради преобърнали се автомобили. Затворени за движение бяха и някои мостове. Големите вълни срутиха частично стена на пристанището на Корнуол и причиниха наводнение. Бурята порази и Северна Франция, където скоростта на вятъра достигна 145 километра в час. Това са най-мощните пориви, регистрирани в района от години. Много хора качиха в социалните мрежи снимки на смачкани от повалени дървета коли и на рухнали скелета и покриви. Бурята остави над 200 000 домакинства без ток, в това число и 30 000 в района на Париж. Там повалено дърво удари кола и рани сериозно един човек. Друг местен жител пострада тежко, когато бе издухан от сграда. От ранените общо 15 души във Франция четирима са в сериозно състояние. Бурята доведе до закъснения на полети на летище \"Шарл де Гол\" в Роаси край Париж. Бяха взети допълнителни мерки за безопасно отвеждане на пътниците до самолетите. Заради поривите на вятъра в Париж пък Айфеловата кула бе затворена за посетители днес. В Германия магистрали край Дуисбург и Юлих бяха частично блокирани заради паднали дървета и наводнения. Зоопарковете в Мюнхен и Аугсбург в Бавария бяха затворени за деня. Заради бурята бе преустановено движението и на влака до най-високата планина в Германия, Цугшпице. В съседна Австрия заради бурята бе отменено състезание по ски скокове. В Холандия бурята наруши трафика на летище Схипхол край Амстердам. Много полети бяха отменени или отложени. В Белгия стихията причини материални щети. Според местни хора това е била най-силната буря, която помнят. Съобщава се за изкоренени дървета и за клони, паднали върху автомобили, за множество наводнени приземни помещения и отнесени покриви, както и за селища без ток. Скоростта на вятъра е била 110 километра в час.", "date": "2018.01.03", "title": "1 загинал и над 15 ранени заради мощната буря, ударила части от Западна Европа"}
{"url": "https://www.24chasa.bg/novini/article/6643968", "text": "Европейската комисия призова днес Хърватия и Словения да възобновят диалога на всички нива и да се въздържат от всякакви действия, които може да навредят на двустранните отношения, предаде Хина, цитирана от БТА. Комисията отново заяви готовността си да помогне за прилагането на решението от международния арбитраж по граничния спор между двете съседки. \"Комисията иска двете страни да възобновят диалога на всички нива по конструктивен, уместен и недвусмислен начин и да се въздържат от всякакви действия, които може да навредят на протичащите двустранни разговори\", заяви говорителката Мина Андреева на пресконференция в Брюксел в отговор на въпроси за ситуацията около спора за границата. Андреева изрази също готовността на ЕК да допринесе или да улесни процеса с цел да се осигури прилагането по възможно най-добрия начин на крайното решение на международния арбитраж. Постоянният арбитражен съд в Хага постанови през юни, че по-голямата част от спорния Пирански залив принадлежи на Словения, която със специален акт получи и коридор през хърватските териториални води към международни води. Загреб обаче отказва да признае решението на арбитражния съд.", "date": "2018.01.03", "title": "Еврокомисията призова Хърватия и Словения да подновят диалога по граничния спор"}
{"url": "https://www.24chasa.bg/novini/article/6643997", "text": "За първи път представителите на арабските дипломатически мисии в България заедно посетиха Негово Светейшество Българския патриарх Неофит, съобщиха от Светия синод. Посланиците на Палестина, Йемен, Судан, Египет, Мароко, Алжир, Либия и представителите на посолствата на Сирия, Ливан и Катар поздравиха патриарха за Рождество Христово и настъпилата нова 2018 г. По този начин представителите на арабските страни у нас изразиха своето уважение и добро отношение към Българската православна църква, коментираха от Патриаршията. „По повод светото рождение на Исус Христос, от земите, в които е роден, и по които е ходил, предаваме на България и лично на Ваше светейшество пожелания за мир, здраве и сили”, каза на срещата палестинският посланик Ахмед ал Мадбух, който е и доайен на дипломатическия корпус у нас. Той добави, че задачата на корпуса е да създава инициативи, които да подпомагат добрите отношения на България с Арабския свят. От Светия синод уточниха, че патриарх Неофит е благодарил за визитата и помолил посланиците да работят за мир и разбирателство като им пожелал успешно провеждане на всички дипломатически инициативи през новата 2018 г. На срещата присъствали още Старозагорският митрополит Киприан и Мелнишкият епископ Герасим, главен секретар на Синода.", "date": "2018.01.03", "title": "Арабските посланици заедно при патриарх Неофит, честитиха му Рождество"}
{"url": "https://www.24chasa.bg/novini/article/6643989", "text": "Силвия Георгиева е новият изпълнителен директор на Националното сдружение на общините в България (НСОРБ). Тя поема поста от Гинка Чавдарова, която ръководи сдружението 21 г. - още от създаването му през 1996 г. “Това е нормален процес. Възрастта ми е такава, че е време да предам поста. Средата на общинския мандат е най-подходящ, за да може новият изпълнителен директор да натрупа опит до местните избори, след които се провежда и общото събрание на НСОРБ. Ще продължавам да подкрепям сдружението”, каза за “24 часа” Чавдарова. Тя подчерта, че през всичките години НСОРБ е успяло да съхрани единството и подкрепата между общините и да води диалог с държавата, а общините са първо по защитени европейски проекти. Чавдарова се смяташе за близка до БСП, но през двете десетилетия на поста работеше добре с всички кабинети. ГЕРБ има мнозинство в Управителния съвет на сдружението, който се оглавява от търновския кмет Даниел Панов. Новата шефка е избрана единодушно от УС на НСОРБ след конкурс. Досега тя бе шеф на търговското дружество “Актив” на сдружението. Георгиева е завършила “Политически науки” и “Европейска публична администрация” в СУ. На 43 години е, има 15-годишен опит в местното самоуправление. Била е общински съветник от СДС в Свиленград. Въвеждане на електронните услуги и новата методика за изчисляване на такса смет са сред приоритетите ѝ.", "date": "2018.01.03", "title": "След 21 г. на поста Гинка Чавдарова вече не е шеф на сдружението на общините"}
{"url": "https://www.24chasa.bg/novini/article/6643798", "text": "Със заповед на министъра на отбраната Красимир Каракачанов са обявени 19 вакантни длъжности за офицери във военните формирования на Сухопътните войски, които следва да се заемат от изпълнявали кадрова военна служба, съобщиха от военното ведомство. Кандидатите за вакантните длъжности трябва да отговарят на изискванията на чл. 141, ал. 6 от Закона за отбраната и Въоръжените сили. До 15 работни дни от публикуването на заповедта те трябва да подадат лично чрез структурите на Централното военно окръжие писмено заявление за кандидатстване. Вакантните длъжности са във военните формирования 24 150 - Стара Загора, 34 750 - Карлово, 26 400 - Благоевград, 24 490 - Асеновград, 22 220 - Сливен, 22 160 - Плевен, 28 610 - София и 24 620 - Свобода. Във военните формирования на Съвместното командване на силите 48 960 - София, 22 970 - София и 28 860 - Горна Малина, са обявени със заповед на министъра на отбраната общо 23 вакантни длъжности за военнослужещи - 10 за офицери, 2 - за офицерски кандидати, 7 - за сержанти и 4 - за войници. Те също трябва да се заемат от хора, изпълнявали кадрова военна служба. До 20 работни дни от публикуването на заповедта кандидатите за вакантните длъжности трябва да подадат лично чрез структурите на Централното военно окръжие писмено заявление за кандидатстване. Обявен е и конкурс за заемане на 50 войнишки длъжности в Националната гвардейска част в София. За приемане на военна служба могат да участват завършили граждански средни или висши училища. Кандидатите за вакантните длъжности могат да подадат заявление в срок до 28 февруари т.г. до командира на Националната гвардейска част чрез структурите на Централното военно окръжие по местоживеене на постоянния си адрес. Информация за вакантните длъжности, необходимите документи и условията, на които трябва да отговарят кандидатите, е публикувана в интернет страницата на МО в рубриките \"Най-новото в сайта\" и \"Документи - Обяви и конкурси\".", "date": "2018.01.03", "title": "Обявени са 92 вакантни длъжности за военнослужещи"}
{"url": "https://www.24chasa.bg/novini/article/6643625", "text": "През 2018 г. трябва да работим малко над 132 дни, за да си платим всички данъци към държавата. Това означава, че на 13 май ще настъпи денят, в който гражданите ще спрат да работят за държавата и ще започнат да работят за себе си са изчислили експертите на Института за пазарна икономика /ИПИ/. Датата е символична и показва кога държавната хазна ще се попълни, ако всичко изработено бъде незабавно изземвано, в ИПИ я наричат Ден на данъчна свобода, а по-света е известна като Tax Freedom Day, предаде БТА.  Тази година българите ще изработват средно по около 289 млн. лв. за един календарен ден. Консолидираните приходи в бюджета пък са официално заложени в рамките на 38,2 млрд. лева. Това означава, че през текущата година ще са необходими малко над 132 дни, за да се попълни хазната и да се подсигурят публичните харчове. Най-много дни през 2018 г. ще отделим, за да попълним приходите от ДДС - 34 дни. За приходите от акцизи ще са ни нужни близо 18 дни. За осигуровките ще ни е нужен малко над месец - 23 дни за социално осигуряване и 9 дни за здравно. Приходите от подоходните данъци ще попълним за близо 12 дни, а тези от корпоративни данъци - за малко над 8 дни. Други почти 8 дни ще работим, само за да платим държавните и общински такси. Тази сметка разпределя тежестта върху абсолютно всички български граждани (включително деца, пенсионери и т.н.), но именно работещите понасят в най-голяма степен тежестта на хазната. За работещите българи данъчната тежест е близо 50 процента, тоест за тях Денят на данъчна свобода идва чак в края на юни. Всеки сам може да изчисли своите данъци в интернет на www.kolkodavam.bg.", "date": "2018.01.03", "title": "През 2018 г. трябва да работим 132 дни, за да платим данъците си към държавата"}
{"url": "https://www.24chasa.bg/novini/article/6643397", "text": "Мъж е тежко ранен, а спътникът му е с леки травми при удар на лек автомобил в тролейбусен стълб днес следобед, уточниха от полицията в Бургас. Според първоначалните данни в катастрофата участвал и тролей, но по-късно стана ясно, че леката кола е катастрофирала самостоятелно. Според КАТ причина за инцидента е  движение с несъобразена с атмосферните условия скорост . Произшествието станало около 14,30 ч. на бул. \"Иван Вазов\". Двамата ранени са откарани в болницата, единият е в реанимация. \"Пътното  платно вече е разчистено, а движението нормализирано\", каза пресаташето на Областната дирекция на полицията в Бургас Цветелина Рандева.", "date": "2018.01.03", "title": "Мъж тежко ранен при удар на кола в тролейбусен стълб в Бургас (Обновена)"}
{"url": "https://www.24chasa.bg/novini/article/6643665", "text": "Турските власти са задържали над 30 килограма кхат, вид наркотик от растителен произход, на летище \"Ататюрк\" в Истанбул, съобщава \"Хюриет дейли нюз\". Наркотикът е бил открит при проверка на пътник, пътуващ за Истанбул от кенийската столица Найроби. В двата куфара на 24-годишния пътник са били намерени общо 34,239 кг кхат. Дрогата е конфискувана, а лицето, което я е пренасяло, задържано. Кхат е цъфтящ вечнозелен храст, виреещ в Източна Африка и на Арабския полуостров. Растението съдържа два алкалоида, които действат като стимуланти. Зелените листа на храста се дъвчат и под формата на малка топка се държат полусдъвкани от вътрешната страна на бузата. Възможно е наркотикът също да се пуши, да се консумира като чай или поръсен върху храна.", "date": "2018.01.03", "title": "Над 30 килограма кхат задържаха турски полицаи на летище \"Ататюрк\" в Истанбул"}
{"url": "https://www.24chasa.bg/novini/article/6643020", "text": "Айфеловата кула бе затворена днес за посетители заради силните ветрове, които връхлетяха френската столица, съобщи компанията, която е оператор на най-известната забележителност в Париж, предаде АФП. Западната, северната част на Франция, както и парижкият район бяха засегнати днес сутринта от бурята Елинор, която предизвика многобройни прекъсвания на електрозахранването и нарушения във въздушния транспорт. По обед тя се насочи към източната част на страната, предава БТА.  Силни пориви, достигащи до 100 км в час, принудиха компанията да не отваря днес Айфеловата кула за посетители, чийто брой всяка година е над 6 милиона души. Поради съображения за сигурност Айфеловата кула не отвори днес сутринта, уточни говорител на компанията оператор. Елинор е четвъртата буря, която връхлита Франция от началото на декември, след Ана Бруно и Кармен, припомня АФП.", "date": "2018.01.03", "title": "Затвориха Айфеловата кула заради бурята Елинор"}
{"url": "https://www.24chasa.bg/novini/article/6643103", "text": "В нощта на 3 януари и ранните часове на 4 януари астрономическите ентусиасти могат да наблюдават пика на първия \"звездопад\" за годината, пише в. \"Дейли експрес\". Метеорният поток Квадрантиди е активен от края на декември до втората седмица на януари. Максимумът му обикновено е около 3 или 4 януари. В пика на метеорния поток могат да се наблюдават между 50 и 200 падащи звезди на час. Звездният дъжд се вижда най-добре от северното полукълбо, предаде БТА.  За разлика от другите метеорни потоци, максимумът на които продължава около два дни, пикът на Квадрантидите трае само няколко часа. Радиантът на метеорите от този поток (привидната точка, от която се появяват) е между съзвездията Воловар, Дракон и Херкулес. За съжаление небесният спектакъл ще бъде засенчен от светлината на най-голямата суперлуна за 2018 г. Метеорният поток Квадрантиди дължи името си на \"покойното\" съзвездие Квадранс Муралис (Стенен Квадрант). То остава извън списъка със съзвездия, изготвен през 1922 г. от Международния астрономически съюз. Тъй като метеорният поток вече е кръстен на въпросното съзвездие, наименованието му остава непроменено. Влизащите в състава на Квадранс Муралис звезди са \"разпределени\" между съзвездията Воловар, Дракон и Херкулес. Произходът на метеорния поток Квадрантиди остава загадка за астрономите, но се смята, че е свързан с астероида 2003 EH1.", "date": "2018.01.03", "title": "Тази нощ е пикът на първия \"звездопад\" за годината"}
{"url": "https://www.24chasa.bg/novini/article/6643130", "text": "Министър-председателят Бойко Борисов и кметът на Генерал Тошево Валентин Димитров обсъдиха резултатите от провелия се референдум в общината по въпроса за добив на природен газ, съобщиха от пресслужбата на Министерски съвет. Премиерът разпореди на министрите на околната среда и водите Нено Димов, на енергетиката Теменужка Петкова и на земеделието, храните и горите Румен Порожанов в спешен порядък да намерят решение на въпроса.", "date": "2018.01.03", "title": "Борисов обсъди референдума за газа в Ген. Тошево с кмета, министри търсят решение"}
{"url": "https://www.24chasa.bg/novini/article/6643166", "text": "Изплащането на пенсиите през януари 2018 г. от Националния осигурителен институт ще започне в понеделник /8 януари/ и ще приключи на 22 януари, съобщиха от НОИ. Хората, върху чиито пенсии са наложени запори по реда на чл. 446 от Гражданско-процесуалния кодекс, ще имат промяна в размера на удръжката, продиктувана от определения нов размер на минималната работна заплата за страната, който от 1 януари 2018 г. е 510 лв. Те ще получат пенсиите си след 8 януари 2018 г. в зависимост от начина на изплащането им - с пенсионен запис, ако се изплащат чрез пощенска станция, или с превод по личната сметка, ако се изплащат чрез банка.", "date": "2018.01.03", "title": "На 8 януари започва изплащането на пенсиите за месеца"}
{"url": "https://www.24chasa.bg/novini/article/6643223", "text": "При средна цена 83.82 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата. Сделките са на база утрешен ден на доставка /4 януари/. Средната цена на пиковата енергия /9.00-20.00 ч./ e 104.15 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 63.48 лв. за мегаватчас, предаде БТА.  Най-ниската цена в рамките на днешната сесия, при утрешен ден на доставка, е 44.03 лв. за мегаватчас, достигната за 2.00, 3.00 и 4.00 ч., а най-високата е 189.48 лв. за мегаватчас - за 10.00 часа. Данните от БНЕБ показват, че са продадени общо 14179.20 мегаватчаса електроенергия. Енергийната борса вчера затвори при средна цена 68.74 лв. за мегаватчас.", "date": "2018.01.03", "title": "Енергийната борса затвори при средна цена 83.82 лева за мегаватчас"}
{"url": "https://www.24chasa.bg/novini/article/6643212", "text": "Избягалият в Белгия бивш каталунски лидер Карлес Пучдемон обмисля различни нестандартни начини да се върне в Испания, за да поеме поста си на регионален лидер съгласно резултатите от проведените в края на годината местни избори в автономната област, съобщава днес вестник \"А Бе Се\", цитиран от ТАСС. Вестникът се позовава на обкръжението на политика. Вземайки предвид действащата заповед за арест на Пучдемон на територията на Испания, политикът размишлява по какъв начин може да се появи в кралството, твърди вестникът. Той е разглеждал възможността да проникне в страната, скрит в багажника на лека кола или маскиран под чуждо име. Имал и такива идеи, като например да мине по планински пътеки или скрит на плавателен съд, съобщава БТА. Пучдемон разчита на помощта на някои хора от каталунската полиция, които, както той се надява, няма да му забранят да влезе в регионалния парламент в деня на гласуването на кандидатурата за нов лидер на автономията. Той разчита на това, че ако бъде утвърден на този пост, испанските власти няма да се осмелят да го задържат и да го оставят в ареста, а ако все пак се решат на такива мерки - че Европа няма да ги подкрепи, отбелязва мадридският вестник.", "date": "2018.01.03", "title": "Пучдемон обмисля да се върне в Испания, скрит в багажника на кола"}
{"url": "https://www.24chasa.bg/novini/article/6643251", "text": "В опит за преодоляване на кризата в двустранните отношения между Берлин и Анкара министърът на външните работи на ФРГ Зигмар Габриел ще приеме турския си колега за среща в родния му град Гослар, провинция Долна Саксония, отбелязва националният ежедневник Die Frankfurter Allgemeine Zeitung, цитиран от Фокус. Пресаташето на Мевлют Чавушоглу потвърди, че срещата между двамата дипломати ще се състои на 6 януари. По данни на турските медии пътуването на турския външен министър е по покана на Зигмар Габриел. От редакцията припомнят, че последната среща между двамата министри се състоя през ноември в турския курорт Анталия.", "date": "2018.01.03", "title": "Зигмар Габриел приема Чавушоглу на среща в Глосар"}
{"url": "https://www.24chasa.bg/novini/article/6643275", "text": "С влизането в сила на последните промени в Закона за данък върху добавената стойност, инспектори от териториалната дирекция на НАП София запечатаха обекти на ключови места в столицата. От началото на годината данъчните служители имат право да прилагат мярката независимо от евентуална промяна в субекта, който го стопанисва, ако „новият“ стопанисващ е знаел, че обекта ще бъде запечатан. Такава информация е достъпна публично в официалния сайт на Агенцията, съобщиха от там. Към момента на територията на областите София, Перник, Кюстендил и Благоевград предстои да бъдат запечатани над 30 обекта, в които органите по приходи на НАП са установили данъчни нарушения, за които се налага принудителната административна мярка. Най-голям е броят им на територията на столицата. Информацията за предстоящи запечатвания се актуализира непрекъснато във връзка с активните контролни действия на НАП през ски сезона. При установено неиздаване на касова бележка, обектите на нарушителите могат да бъдат запечатани за срок до един месец независимо от предвидените в закона глоби или имуществени санкции. Ако собственикът или упълномощеното лице на обекта откажат съдействие при запечатването, служителите на НАП уведомяват прокуратурата, която предприема съответните действия по закон. Сигнали за неиздадени касови бележки могат да се подават на телефона на НАП 0700 18 700 или на имейл infocenter@nra.bg", "date": "2018.01.03", "title": "НАП запечатва обекти на ключови места в столицата"}
{"url": "https://www.24chasa.bg/novini/article/6643274", "text": " Руският опозиционен политик Алексей Навални обжалва решението на първа инстанция на Върховния съд, с което призна за законни действията на Централната избирателна комисия (ЦИК) да не го допусне като кандидат за президентските избори в страната, предава Интерфакс, цитирана от Фокус. „Решението е обжалвано. Що се отнася до практиката за разглеждане на случаи от тази категория, заседанието по нашата жалба може да се състои преди края на празниците\", информира адвокатът на Навални – Иван Жданов. На 30 декември 2017 г. Върховният съд на Руската федерация отхвърли иска на критика на Кремъл за признаване за незаконно на решението на ЦИК. По-рано, на 25 декември, Централната избирателна комисия (ЦИК) на Руската федерация отказа да регистрира опозиционния лидер Алексей Навални като кандидат за президентските избори в страната. По думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи условна присъда за незаконно присвояване на средства. Още тогава бе обявено, че той ще има право да се кандидатира за президентския пост в Русия не по-рано от 2028 г. Малко по-късно Навални призова руските избиратели да бойкотират президентските избори в страната, насрочени за март 2018 г. „Обявяваме стачка на избирателите. Процедурата, в която ни предлагат да участваме, не представлява избори. В нея участва само (Владимир) Путин и тези кандидати, които той лично е избрал, такива, каквито не представляват ни най-малка заплаха за него. Владимир Путин е страшно изплашен, страхува се от конкуренцията в мое лице, вижда в нея заплаха, и в пълно съответствие с това, което каза по-рано, даде указания на своите слуги от ЦИК да ми откажат регистрация“, отбеляза Навални в съобщение, публикувано на уеб страницата на официалния му блог. Критикът на Кремъл увери, че оттук насетне неговият предизборен щаб ще стачкува. Симпатизантите му ще наблюдават за избирателната активност и ще агитират против участие на гражданите в предстоящия вот за нов държавен глава на Руската федерация. И накрая – опозиционерът призова резултатите от гласуването да не бъдат признавани – точно както и властта, която ще бъде избрана на изборите.", "date": "2018.01.03", "title": "Навални обжалва решението на съда да не бъде допуснат до участие в изборите"}
{"url": "https://www.24chasa.bg/novini/article/6643293", "text": " Убитият в къщата на ужасите в Нови Искър Неделчо Юнаков е родом от Сапарева баня. Мъжът всъщност е роден в болницата в Дупница, но е живял с родителите си в курортния град. Там е завършил СПТУ по туризъм и лека промишленост. Малко след това се преместил да живее в София, като започнал работа като автомонтьор, разказаха познати на семейството. Неделчо има по-голяма сестра и по-малък брат. Баща им Георги е починал преди доста години, а в Сапарева баня казват, че бил виртуозен пианист. Въпреки че живеел в столицата, Неделчо често си идвал в наследствената къща в Сапарева баня, останала от баба му и дядо му. Преди 2 г. я продал на своя съученик и близък приятел Любомир Дуков. След това продължил да си идва в родния дом, като гостува вече на новия собственик.  Съседи не допускат близък на семейството да е извършил жестокото шесторно убийство. Казват, че не са чували за някакви семейни разправии или конфликти. Подозират, че това е дело на външен човек, след като е застреляно и домашното куче. ", "date": "2018.01.03", "title": "Убитият Неделчо Юнаков продал къща в Сапарева баня на свой съученик преди 2 г."}
{"url": "https://www.24chasa.bg/novini/article/6643291", "text": "По искане на Районна прокуратура Поморие съдът задържа под стража 40-годишния Иван Х., обвинен в извършване на непристойни действия в сградата на Дирекция \"Социално подпомагане\" в морския град. Той е обвинен за това, че на 29 декември  около 14 ч. влязъл в офиса на социалните и започнал да буйства. Помориецът блъскал по вратите на служителите, крещял им да напуснат стаите до минута, обръщал мебели, ритал столове, удрял с дървена пръчка по монитори, принтери и компютри в две от стаите, като повредил техниката. След като е задържан от полицията в Поморие, срещу 40-годишния мъж е повдигнато обвинение  за хулиганство, отличаващи се с особена дързост, за което законът предвижда до 5 г. затвор. Според прокуратурата  е налице обосновано предположение за това, че Иван Х. е извършил престъплението, в което е обвинен. Представителят на държавното обвинение е категоричен, че задържаният може да се укрие или да извърши ново престъпление заради многобройните си предходни осъждания.", "date": "2018.01.03", "title": "Постоянен арест за помориец, вилнял с дървен кол в социална служба"}
{"url": "https://www.24chasa.bg/novini/article/6643323", "text": "Междинният доклад с резултатите от проверките на язовирите в Югозападна България ще бъде изготвен до края на седмицата. Това каза съобщи Иван Бузов, началник регионален отдел „Югозападна България“ към Главна дирекция „Надзор на язовирните стени и съоръженията към тях“ по повод започналите от днес проверки след регистрираното вчера земетресение в района на Дойранското езеро. По думите му с приоритет ще са по-големите съоръжения. „До края на седмицата очакваме да се проверят 18 от по-големите язовири, като крайната бройка ще достигне до около 170 язовира. Югозападният отдел на главна дирекция „Надзор на язовирни стени“ е подкрепен от два софийски екипа. При необходимост ще бъдат изпратени още хора, за да бъде извършена изцяло проверката на язовирните стени“, обясни Бузов. Той допълни, че не съществуват безстопанствени язовири, тъй като отговорни лица на всички язовири с неизвестен собственик са областните управители.", "date": "2018.01.03", "title": "Инспектират 170 язовира в Югозападна България след трусовете"}
{"url": "https://www.24chasa.bg/novini/article/6643379", "text": "Първото бебе, родено в Рим за 2018 г., е на двойка от Молдова, предава телевизионният канал Publika.md, цитиран от Фокус. Момиченцето, което носи името Бианка, е родено десет минути след полунощ на Нова година. То тежи 3,3 кг и е настанено в същата стая, в което е положено последното бебе, родено за 2017 г. Новороденото бе посетено в болницата „Санта Еухения“ от кмета на града - Вирджиния Раджи, която поднесе цветя и подаръци на бебето. Тя обеща, че семейството от Молдова ще получи и допълнителна помощ.", "date": "2018.01.03", "title": "Първото бебе за 2018-а е родено в Рим 10 минути след полунощ"}
{"url": "https://www.24chasa.bg/novini/article/6643433", "text": "Консерваторите на канцлера Ангела Меркел подновяват разговорите за формиране на управляваща коалиция с втората по сила партия в Германия – социалдемократическата. В първата за настоящата година среща Меркел и нейният партньор от баварския Християнсоциален съюз (ХСС) Хорст Зеехофер ще разговарят с лидера на социалдемократите Мартин Шулц, предава  . Усилията за съживяване на бивша коалиция бяха усложнени, след като ХСС излезе с редица твърди позиции по въпроси, които влизат в конфликт с исканията на социалдемократите. ХСС, който се стреми да привлече избиратели от средите, подкрепящи крайнодясната Алтернатива за германия, преди провинциалните избори в Бавария по-късно тази година, освен всичко друго, настоява, че Германия трябва да ореже плюсовете, осигурявани от държавата на търсещите убежище. „Германия вече не желае да бъде магнит за бежанци от целия свят“, подчерта един от водещите преговорите от страна на ХСС Александър Добринд, имайки предвид нахлуването на около 1 млн. желаещи убежище от 2015 г. насам. Партията, която е най-консервативната от установените политически сили в германия, също така иска увеличаване на разходите за отбрана и отхвърля предложението на ГСДП за реформа в образованието. Меркел, която от 12 г. управлява Германия, спечели парламентарните избори на 24 септември, но не успя да постигне мнозинство. В новогодишното си обръщение към нацията тя призова за бързо сформиране на стабилно ново правителство, предупреждавайки, че „светът не изчаква Германия“. Нейните надежди за управление до 2021 г. бяха помрачени, след като първоначалните разговори за сформиране на коалиция с либералните Свободни демократи и с клонящите към лявото политическо пространство Зелени се провалиха през ноември. Сега тя работи към възобновяване функционирането на досега работилата „голяма коалиция“ със социалдемократите, които обаче са предпазливи по отношение на възможността да управляват отново в сянката на Меркел след слабия си резултат на изборите. Шулц, към когото има скептицизъм в редовете на собствената му партия, се съгласи само на „започване“ на разговори, които могат да доведат до толериране на правителство на малцинството – вариант, който Меркел засега отхвърля. В предстоящите разговори Шулц ще трябва да докаже на деморализираната си партия, че новото правителство начело с Меркел ще приеме някои от ключовите моменти в политиките на ГСДП – от подпомагане на работническата класа до стимулиране на европейската интеграция. Остава и едно голямо препятствие – на 21 януари 600 делегати от социалдемократическата партия трябва да решат дали да продължат разговорите за сформиране на управляваща коалиция.", "date": "2018.01.03", "title": "Меркел и социалдемократите подновяват разговорите за кабинет"}
{"url": "https://www.24chasa.bg/novini/article/6643419", "text": "Линейка откара тялото на Кети Кюхова в съдебна медицина, видя екип на \"24 часа\". Тя бе намерена в кладенец в гората край Нови Искър. По непотвърдена информация жената е била простреляна в главата.  Близо до кладенеца е открит и джипът й - БМВ Х5. Вчера в семейната къща в Нови Искър застреляни бяха открити майката на Кети, мъжът й Недялко, доведеният й син Георги, дъщеря й Нанси, нейното гадже Борис, както и семейното куче, порода немска овчарка.  Досега оръжието на убийството не е открито. Знае се само, че то е малокалибрено. ", "date": "2018.01.03", "title": "Откараха трупа на Кети в съдебна медицина (Снимки и видео)"}
{"url": "https://www.24chasa.bg/novini/article/6643550", "text": "Командващият Корпуса на стражите на ислямската революция (КСИР, елитните подразделения на Въоръжените сили на Иран) Мохамед Али Джафари обяви края на „смутовете“ в градовете на Ислямската република, предава ТАСС, като се позовава на информация от иранската преса, съобщи \"Фокус\". „Нашите врагове трябва да знаят, че военните заплахи или заплахите за сигурността няма да проработят срещу Иран“, заяви той. „Днес можем да обявим края на смутовете и поражението на метежа“, отбеляза Джафари, имайки предвид безредиците, саботажите и вандализма, случили се в редица ирански градове през изминалите няколко дни. По-рано представителят на КСИР Рамазан Шариф заяви, че полицията и силите за вътрешна сигурност „напълно контролират обстановката в Техеран и другите градове на Иран, където са се провеждали улични протести“. Повод за антиправителствените демонстрации, започнали на 28 декември, стана недоволството на жителите на страната от ръста на цените.", "date": "2018.01.03", "title": "Иранската армия обяви края на „смутовете“ и поражение на метежниците"}
{"url": "https://www.24chasa.bg/novini/article/6642730", "text": "Все повече и повече представителки на нежния пол се оказват в затвора – проучване показва, че в периода след 2000 г. броят на лишените от свобода жени в света се е удвоил, отбелязва белградското електронно издание „Политика“. По данни на Института за криминални изследвания към Университета „Бъркбек“ в Лондон към края на 2017 г. в света е имало малко над 714 хил. жени, лишени от свобода. Броят им е над 50% по-висок в сравнение с този, регистриран в началото на XXI век, предаде \"Фокус\".  Докладът показва, че 211 870 жени изтърпяват наказанията си в затвори в САЩ, а 107,131 – в Китай, като се уточнява, че документът не съдържа данни за представителките на нежния пол, срещу които все още не са приключени съдебните процеси. На трето място по брой затворници от слабия пол е Русия с 49 хил. жени. Следва Бразилия с 44 700 жени и Тайланд с 41 000 жени. Изследователите стигат до заключението, че две години след предишното проучване, броят на жените в затворите драстично се е увеличил предимно в страни като Бразилия, Индонезия, Филипините и Турция, докато в Мексико, Русия, Тайланд и Виетнам е намалял. Междувременно броят за затворниците от мъжки пол бележи ръст от 20 на сто, а общият брой на лишените от свобода в света е достигнал до 11 млн. души. Експертите прогнозират, че и през новата, 2018 г. тенденцията за увеличение на затворниците ще се запази. От редакцията привеждат данни, съгласно които в сръбските затвора изтърпяват наказания 277 жени на възраст между 21 г. и 78 г. Не се пояснява обаче дали броят им се е увеличил през последните две десетилетия.", "date": "2018.01.03", "title": "Проучване: Броят на лишените от свобода жени в света се е удвоил след 2000 г."}
{"url": "https://www.24chasa.bg/novini/article/6642734", "text": "Разследващите откриха издирвания във връзка с тежкото петорно убийство в Нови Искър автомобил, съобщава  По първоначални данни той е открит в близост до къщата, където е извършено престъплението. В близост до автомобила журналисти откриха и тефтерче, за което се предполага, че е принадлежало на изчезналата Кети Кюхова. В него фигурира името на Неделчо – една от жертвите, сметки и любовни послания.    Вчера в къща в Нови Искър бяха открити телата на петима души – всички членове на едно семейство. Малко по-късно от МВР обявиха за издирване 44-годишната Кети Николова Кюхова, която имала роднинска връзка с някои от жертвите, както и автомобил БМВ Х 5. По-рано съсед на семейството заяви, че тялото на жената е открито късно снощи в гората, заедно със семейния автомобил.  МВР отрича тази информация. ", "date": "2018.01.03", "title": "Откриха тефтерче със сметки и името на Неделчо до джипа на Кети Кюхова (Видео, снимки)"}
{"url": "https://www.24chasa.bg/novini/article/6642739", "text": "Тяло на простреляна жена е открито близо до Нови Искър през тази нощ. Предполага се, че тялото е на издирваната заради петорното убийство - 44-годишна Кети Николова. Информацията беше потвърдена пред   от два източника. До момента от МВР отричат жената да е намерена. Открит е и изоставен джип. Още снощи в Нови Искър се появиха слухове, че Кети Николова е намерена застреляна в гора, близо до селото. Столичната полиция е мобилизирана в разследването на петорното убийство в Нови Искър. В къща в града вчера бяха открити телата на цяло семейство. Все още не е намерен пистолетът, с който е застреляно семейството, съобщиха пред \"Хоризонт\" източници от МВР.    Огледът на полицията е приключил около 4.00 часа сутринта. По-късно е започнал втори оглед, който трябва да се проведе в светлата част на деня. Все още не са ясни и мотивите за извършеното престъпление. Полицията продължава да издирва, за момента, неизвестен извършител. Сигналът за петорното убийство е подаден вчера около 16.20 ч. от брата на застреляния мъж. Той е твърдял, че от 1-ви януари издирва семейството, което е било в къщата, за да празнува Нова година, и след като не е успял да установи връзка с хората по телефона, е извикал полиция. Пристигнали са на място полицаи и екипи на Спешна помощ. Те са открили общо 5 трупа, застреляни с малокалибрен пистолет, обясни снощи главният прокурор Сотир Цацаров. ", "date": "2018.01.03", "title": "Тяло на простреляна жена е открито близо до Нови Искър"}
{"url": "https://www.24chasa.bg/novini/article/6642748", "text": "Баварските съюзници на германската канцлерка Ангела Меркел заявиха, че непълнолетните кандидати за убежище би трябвало да бъдат подлагани на медицински проверки за установяване на възрастта, предаде Ройтерс. Християнсоциалният съюз (ХСС) призова в проекторезолюция непълнолетните кандидати за убежище да бъдат подлагани на задължителни проверки, когато има съмнение за тяхната възраст, предава БТА. Експертът на ХСС по вътрешната политика Щефан Майер каза, че медицинските проверки в други страни на Европейския съюз като Швеция и Австрия са установили, че значителна част от предоставената от кандидатите за убежище информация е невярна. Той заяви, че \"много привилегии като доста по-комплексни грижи и забрана за депортиране са свързани със статута на непълнолетните\". Германската медицинска асоциация каза, че проверката за установяване на възрастта може да бъде неетична и неточна. \"Изследването е трудно, скъпо и доста несигурно\", каза ръководителят на асоциацията Франк Улрих Монтгомъри. При проверката, която може да включва изследване на зъбите и костите на китките с рентген, хората са излагани на радиация. При нормални обстоятелства това е недопустимо без медицински показания, освен при разследване на престъпления, заяви той. Дебатите за установяване на възрастта на непълнолетни кандидати за убежище без придружител се засилиха миналата седмица след смъртта на 15-годишно германско момиче, намушкано с нож. Полицията посочи като заподозрян бившия приятел на момичето, който е афганистански мигрант. Момчето казва, че е на 15, но бащата на момичето смята, че афганистанецът е по-голям. През последните три години в Германия са регистрирани почти 70 000 непълнолетни кандидати за убежище без придружител. Критици на правителствената политика твърдят, че някои от тях може да не са непълнолетни, а да представят неверни данни за възрастта си, за да получават допълнителни помощи и защита от депортиране.", "date": "2018.01.03", "title": "Съюзниците на Меркел призовават за проверки на възрастта на кандидатите за убежище"}
{"url": "https://www.24chasa.bg/novini/article/6642747", "text": "В периода 30 декември 2017 - 1 януари т.г. клиентите на ЕВН са консумирали 81 285 мегаватчаса електроенергия. Това е по-малко в сравнение със същия период на 2016-а, съобщиха от дружеството. Върховият товар на мрежата е регистриран вечерта на 31 декември 2017 г. Първата група абонати ще плащат сметките си от 10-о число, втората - от 17-о, третата и четвъртата съответно от 24-и и 30-и януари. От ЕВН уточняват, че фактурите на всеки клиент зависят от потреблението му, уплътнение на жилището и вида на използваните елуреди.", "date": "2018.01.03", "title": "Похарчили сме по-малко ток по празниците"}
{"url": "https://www.24chasa.bg/novini/article/6642758", "text": "Полицията в Сливен е разкрила лаборатория за производство на наркотици, съобщиха от пресцентъра на ОД на МВР-Сливен. Нарколабораторията е била открита на 2 януари при проверка на сигнал за силна музика в сливенския квартал \"Република\". Полицейският екип е установил в жилището трима мъже на възраст 33, 21 и 28 години, както и две момичета на 17 и 24 години, всички от Сливен. Единият от мъжете е предал доброволно три хартиени пакетчета, съдържащи бяло кристалообразно вещество, което при направения полеви тест е реагирало на метамфетамин. Иззети са прекурсори, предмети и вещества, необходими за производството. Всички са били задържани. Образувано е досъдебно производство.", "date": "2018.01.03", "title": "Разбиха нарколаборатория в Сливен"}
{"url": "https://www.24chasa.bg/novini/article/6642767", "text": "В сряда от пресслужбата на президента на Палестинската автономия Махмуд Абас направиха изявление, в което подчертаха, че „Йерусалим не е за продан“ – уверение, което бе направено в отговор на заплахата на американския президент Доналд Тръмп да намали годишната помощ от над 300 млн. щатски долара, за да принуди палестинците да седнат на масата за преговори, предава Франс прес, цитирана от Фокус. „Йерусалим е вечната столица на Палестинската държава и не се продава за злато или милиарди\", категоричен бе говорителят на Аббас в коментар пред агенцията. След ключовата реч на американския президент от 6 декември, в която той призна Ерусалим за столица на Израел, Аббас заяви, че САЩ вече не са в състояние да играят никаква роля в мирния процес в Близкия изток.", "date": "2018.01.03", "title": "Палестинският президент към Тръмп: Йерусалим не е за продан"}
{"url": "https://www.24chasa.bg/novini/article/6642756", "text": "Бурята Елеанор премина тази нощ над Белгия и причини материални щети, съобщиха местни медии. Скоростта на вятъра е достигала 110 км/ч, със силни пориви и проливен дъжд. Щормовото време не се е отразило на работата на летището в Брюксел, показва справка в сайта на аерогарата, предаде БТА. Според местни хора това е била най-силната буря, която помнят. Съобщава се за изкоренени дървета и за клони, паднали върху автомобили, за множество наводнени приземни помещения и отнесени покриви, за селища без ток. Няма данни за пострадали хора. Преди седмица буря удари белгийското крайбрежие при Нюпорт, където възрастен човек загина при падането на строителен кран, а три етажа от жилищна сграда бяха разрушени.", "date": "2018.01.03", "title": "Бурята Елеанор причини материални щети \nв Белгия"}
{"url": "https://www.24chasa.bg/novini/article/6642786", "text": "Правителството утвърди Националната програма за превенция и защита от домашното насилие за 2017-2018 г. Тя има за цел изграждането на институционални механизми за координиране и мониторинг на дейностите по превенция и защита от домашното насилие, повишаване чувствителността на обществото за този проблем, както и на капацитета на професионалистите и институциите, отговорни за прилагането на мерките по превенция и защита. Предвидените в програмата мерки са групирани според заложените цели – превенция, обучение и квалификация, защита, възстановяване и реинтеграция на пострадалите от домашно насилие, работа с извършителите, институционални, организационни и законодателни мерки. Изпълнението на програмата предполага приемането на координационен механизъм за взаимодействие от отговорните институции и техните партньори при случаи на домашно насилие, изготвяне и разпространяване на добри практики и инициативи и улесняване на достъпа до информация за пострадалите, повишаване на уменията и квалификацията на социалните работници, служителите на МВР и магистратите за работа по случаи на домашно насилие, осигуряване на подкрепа на пострадалите чрез предоставяне на социални услуги. Сред мерките, които се изпълняват по програмата, са денонощното консултиране и насочване на жертви на домашно насилие, финансиране на проекти за предоставяне на социални услуги за пострадали в малките и отдалечените населени места, поддържане и управление на кризисни центрове и др. Средствата за заложените в Програмата дейности се осигуряват от бюджетите на съответните министерства и на проектен принцип. Правителството предлага на Народното събрание да ратифицира Конвенцията на Съвета на Европа за превенция и борба с насилието на жени и домашното насилие, което е и една от мерките в одобрения национален план. България подписа Конвенцията през април 2016 г. Това е първият инструмент в Европа, с който се създава цялостна правна рамка за защита конкретно на жените и момичетата от всички форми на насилие и за предотвратяване, преследване и премахване на насилието над тях, включително домашното насилие. Т. нар. Истанбулска конвенция обхваща широк спектър от мерки – от събиране на информация и повишаване на осведомеността на обществото по този проблем, през предоставяне на защита и на услуги за подпомагане на жертвите, до всеобхватно криминализиране на различните форми на насилие срещу жени. С присъединяването си към нея България се задължава да вземе мерки за предотвратяване и справяне със всички форми на насилие, породено от неравенството между половете, за защита на пострадалите и за ефективно съдебно преследване на извършителите, както и за събиране на информация и повишаване на осведомеността на обществото по проблема с домашното насилие. Ратификацията на Конвенцията ще наложи промени не само по отношение на законодателството в областта на защитата на жертвите от домашно насилие, но и на отделни състави на престъпления, свързани с насилие, основано на пола, в Наказателния кодекс. В тази връзка към момента се подготвят нормативни изменения в гражданскоправната и в наказателноправната област. Правителството предостави на Министерството на правосъдието безвъзмездно право на управление върху част от имот – публична държавна собственост, за нуждите на областната служба „Изпълнение на наказанията“ в Благоевград. Това са два етажа от административна сграда на ул. „Свобода“ №1 в града, които са с отпаднала необходимост за ДФ „Земеделие“. Предоставянето им на МП позволява осигуряването на подходящи работни помещения за нуждите на служителите от сектор „Пробация“, както и за изграждането на архив. Ще може да бъде изграден и нов арест с подобрени битови условия за арестантите и за работата на служителите от сектор „Арести“. На Българския институт по метрология се предоставят помещения в административната сграда на бул. „Цар Симеон Велики“ №108 в Стара Загора, необходими за осъществяване на дейността на ведомството. Досега те са били в управление на областния управител. Професионалната гимназия по облекло и дизайн в Кърджали получава безвъзмездно правото на управление и върху терена, в който са разположени ползваните от гимназията училищни сгради. Решението дава възможност за благоустрояване на района и изграждане на спортни съоръжения, които да бъдат финансирани по оперативни програми. Досега имотът е бил в управление на областния управител. Министерският съвет одобри проект на Меморандум за разбирателство между правителството и „Биовет” АД за изпълнение на инвестиционен проект. Той предвижда изграждането на завод за производство на лекарствени вещества за хуманната медицина и фуражни добавки върху терен на инвеститора. Общият размер на инвестицията e 293 374 000 лева. Очаква се производството да започне през март 2020 г. Над 90% от произвежданите продукти ще се реализират на световните пазари. С осъществяването на проекта ще бъдат създадени и 100 нови работни места. Инвеститорът ще ползва насърчителни мерки, свързани със сроковете и предоставяне на административно обслужване от съответните администрации, както и придобиване на ограничени вещни права върху имоти по реда на Закона за насърчаване на инвестициите. Правителството одобри резултатите от Протокола от Седмата сесия на Българо-беларуската междуправителствена комисия за търговско-икономическо и научно-техническо сътрудничество. Заседанието на Комисията се проведе в периода 8-10 ноември 2017 г. в Минск, Беларус, под председателството на заместник-министъра на икономиката Александър Манолев и заместник-министъра на външните работи Олег Кравченко. На заседанието бяха обсъдени въпроси от двустранното сътрудничество в сферата на търговията, инвестициите, енергетиката, селското стопанство, туризма, транспорта, научно-техническото и иновационното сътрудничество. Бяха набелязани и перспективи за разширяване на партньорството и деловите връзки между двете страни в областите от взаимен интерес. Правителството се запозна и одобри резултатите от заседанието на Съвета на Европейския съюз по транспорт, телекомуникации и енергетика, което се проведе във форматите „Транспорт“ и „Телекомуникации“ на 4 и 5 декември 2017 г. в Брюксел. В областта на телекомуникациите министрите проведоха ориентационен дебат по проекта за регламента за свободното движение на данни и приеха доклад за напредъка по Регламента за неприкосновеността на личния живот и за електронните комуникации. Беше постигнат общ подход за регламент за създаване на Орган на европейските регулатори в областта на електронните съобщения. В областта на сухопътния транспорт беше приет доклад за напредъка по т. нар. „социален“ и „пазарен“ стълб на Пакета за мобилност (I част). Държавите членки изразиха своите позиции по компромисните текстове относно достъпа до пазара и достъпа до професията, почивките на водачите, специфичните правила за командироването, наетите превозни средства. По пакета за мобилност (част II) министрите проведоха дебати по проектите за директиви „Евровинетка“ и за оперативна съвместимост на електронните системи за пътно таксуване и улесняване на трансграничния обмен на информация относно неплащането на пътни такси в Съюза. По време на Съвета беше подписан Меморандум за разбирателство между транспортните министерства на Австрия, България, Чехия, Германия, Гърция, Унгария, Румъния и Словакия за създаването на Изпълнителен съвет на Железопътен товарен коридор „Ориент/Източно-Средиземноморски“. Българската делегация представи работната програма и основните приоритети в секторите „Телекомуникации“ и „Транспорт“ на Българското председателство на Съвета на Европейския съюз през 2018 г. Търговците и производителите на електроенергия вече няма да са задължени да подават предварителни месечни справки към фонд „Сигурност на електроенергийната система“. Това е регламентирано в измененията на Наредбата за реда и начина за набирането, разходването, отчитането и контрола на средствата по фонда, одобрени от Министерския съвет на днешното му заседание. Промените се налагат, за да бъде приведен документът в съответствие с чл. 36е от Закона за енергетиката. Там е регламентирано, че лицата, които правят вноски във фонда, подават информация до 20-о число, вместо до 5-о число, на текущия месец. Поради това отпада необходимостта от подаване на предварителни месечни справки. С друга промяна в Наредбата се въвежда изискване до 30-о число на месеца, следващ отчетния, участниците на пазара (с изключение на крайните клиенти), да предоставят на Фонда справка за стойността и количествата фактурирана електроенергия, както и за счетоводните документи за закупуването й. Такава информация се изисква и в момента с писма до търговците, но липсата на ясна уредба води до непоследователното й представяне. Данните са необходими с оглед правилно начисляване на 5-процентните вноски на задължените лица. Практиката досега показва, че около 15% от всички задължени лица не подават информация към фонда, а в много случаи справките са непълни. С измененията в Наредбата се въвежда и регламент за реда и начина за набиране на вноски от трите нови категории задължени лица – операторът на електропреносната мрежа, операторите на газопреносни мрежи и операторите на съоръжения за съхранение на природен газ. До момента това се определяше от Управителния съвет на фонда. Правителството одобри проект на споразумение между Министерския съвет и Българската академия на науките. С него двете страни се договарят да работят съвместно за по-силно обвързване на научната дейност и финансирането на БАН с конкретни обществено значими, секторни или институционални задачи, като същевременно започнат обсъждане на принципите за финансиране на Академията. Документът предвижда на БАН да бъдат предоставени допълнително 15 млн. лв. за 2018 г. за сметка на планираните в централния бюджет средства за наука. Те ще бъдат разпределени между звената на БАН въз основа на резултатите и оценката за научната дейност. На Министерството на образованието и науката се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища. С участието на останалите министерства и на научната общност МОН ще изготви и предложи за утвърждаване от правителството проекти на национални научни програми за финансиране на научни дейности с потенциално висока обществена възвращаемост. С отделно постановление Министерският съвет отпусна предвидения в одобреното споразумение допълнителен трансфер за БАН за 2018 г. в размер на 15 млн. лева. Правителството предлага на Народното събрание да ратифицира Конвенция №131 на Международната организация на труда за определяне на минимална работна заплата. Съгласно документа тя ще се договаря и преразглежда периодично след консултации с представителните организации на работодателите и работниците. При определянето на МРЗ ще се отчитат важни социално-икономически критерии като инфлацията, производителността на труда, заетостта, динамиката на брутния вътрешен продукт, нуждите на работниците и техните семейства. С ратификацията ще се гарантира предвидимост в ръста на минималната заплата. Ратификацията е заложена като мярка в управленската програма на правителството и ще бъде стъпка за въвеждане на съвременните международни трудови стандартни в националното законодателство. С приемането на Конвенцията ще бъде изпълнена общата цел на правителството, синдикатите и работодателите, свързана със създаването на прозрачен механизъм за определяне на минималната заплата в отговор на специфични препоръки на Съвета на ЕС.", "date": "2018.01.03", "title": "Вижте решенията на Министерския съвет от днес"}
{"url": "https://www.24chasa.bg/novini/article/6642784", "text": "66-годишен мъж загина на място, след като се блъсна в крайпътно дърво. Тежкият инцидент станал тази сутрин, около 10.20 чада, на пътя от Варна за Бяла, на около 10 километра от малкото градче. Мъжът бил зад волана на маздата си, по време на движението изтървал контрола над возилото, най-вероятно заради несъобразена скорост, излетял от платното и се забил в дърво. Изясняват се причините и обстоятелствата, довели до възникването на инцидента, както и причините за смъртта на 66-годишния водач. Процесуално – следствени действия текат към този момент на мястото.", "date": "2018.01.03", "title": "Мъж загина на място след удар в дърво на пътя между Варна и Бяла"}
{"url": "https://www.24chasa.bg/novini/article/6642779", "text": "Над 6% е ръстът на посетителите в обектите и експозициите на Регионален исторически музей-Велико Търново през изминалата година. Културно-историческите забележителности на старата столица през 2017-та са разгледани от 440679 души, от които 260575 българи и 180107 чужденци, като чуждестранните туристи са се увеличили с 26% в сравнение с 2016 г. „Радващо е, че нашите обекти са най-посещаваните музеи в страната, а 25% от туристите са деца и младежи. За изминалите 12 месеца обектите ни са разгледани от 1487 деца до 7 години, 80187 ученици и 15186 студенти. Тази статистика е подарък за 148-та годишнина на ВИМ-Велико Търново, която отбелязваме на 2 януари“, посочи директорът на музея д-р Иван Църов. Сред чужденците най-многобройни са европейците - 124,842 души. В сравнение с 2016 г. през изминалата година румънските туристи са нараснали с над 8000 души и са достигнали 26872. На 14 839 са се увеличили посетителите от Великобритания, 13 700 са били испанските туристи, 13 623 - французите, 9927 – германците и 7605 австрийците. Нараснал е интересът към музейните обекти на туристи от други континенти – през 2017 г. туристите от САЩ са били 27 339, азиатците – 19 818, от които 8250 китайци и 2170 японци, а австралийците – 3182. И през миналата година най-посещаваният обект е Архитектурно-музеен резерват „Царевец“, който е разгледан от 234464 туристи. От тях 40546 са ученици, 8181 студенти, 8902 деца и 91757 чужденци. С над 20% са се увеличили туристите в музейните обекти в Арбанаси. През 2017 г. уникалната църква „Рождество Христово“ е посетена от 39597 българи и чужденци, 34766-ма са разгледалите Констанцалиевата къща, а туристите в църквата „Св.Архангели Гавраил и Михаил“са били 15461 при 9 265 души за 2016 г. 38950-ма са разгледалите Мултимудиен посетителски център „Царевград Търнов“, а средновековните църкви-музеи „Св. 40 мъченици“, „Св. Димитър“, „Св.Георги“ и „Св.св. Петър и Павел“ в кв. Асеноов са приели 29708 туристи, С 3348 души са се увеличили посетителите на музей „Възраждане и Учредително събрание“ и през 2017 г. те са 14891-ма. Ръст на туристите се отчита в музей „Затвор“, който е посетен от 5512-ма души. 8778 са разгледалите крепостта Трапезица, а 7092 са посетили Археологически резерват „Николис ад Иструм“. По традиция, крепостта Царевец бе единственият музеен обект в страната, който приемаше туристи на 1 януари 2018 г. За 4 часа на историческата крепост се качиха 1038 туристи, от които 806 българи и 232-ма чужденци.", "date": "2018.01.03", "title": "26% ръст на чуждестранни туристи\nотчитат за 2017 г. в търновските музеи"}
{"url": "https://www.24chasa.bg/novini/article/6642799", "text": "Руски военен хеликоптер Ми-24 се е разбил в Сирия, предава TACC, цитирана от Фокус. Инцидентът, за който от Министерството на отбраната в Москва потвърдиха в сряда, 3 януари, се е случил в последния ден на изминалата 2017 г., при извършване на полет над летище Хама, Централна Сирия. Съгласно разпространената от руското военно ведомство информация, двамата пилоти на машината са загинали. Причините за катастрофата са свързани с техническа неизправност, става ясно още от съобщението.", "date": "2018.01.03", "title": "Руски хеликоптер се разби в Сирия, двамата пилоти са загинали"}
{"url": "https://www.24chasa.bg/novini/article/6642782", "text": "Днес искам да отговоря на онези въпроси, свързани с екологичните теми, започна министър Димов.  Имаме една зона, в която планът позволява единствено и само водохващания и те са категорично определени в закона. В рамките на спортната зона над Банско могат да се изграждат единствено и само спортни съоръжения - това са лифтът, други съоръжения и писти. Как те ще бъдат изграждани, зависи от решения на експерти и дебати. При всички положения в момента концесионният договор не е променен. Ние знаем, че има нов закон и договорът трябва да мине през анализ. Искаме ли България да бъде ски дестинация, това трябва да се запитаме, каза министър Димов. Излизайки от темата за Банско, трябва да говорим и за Рила и за другите планини. Как ще се развие климатът е нещо, което предполагаме, никой от нас не знае какво ще се случи, би трябвало да бъдат взети под внимание всички мерки относно въпроса за околната среда и глобалното затопляне.  45% в територията е разрешено за водохващания, а в 2,6 процента при наличието на инвестиционни намерения, са спортните съоръжения, обобщи Нено Димов.  Каквото и да е строителство извън спортните съоръжения, от сорта на хотели и други сгради, е забранено и няма никакви вратички за евентуалните инвеститори в това отношение.  Няма инвестиционно предложение за втори лифт, заяви министърът.  Действително в България има много подходящи условия за ски, преди години спортът беше много по-разпространен. Надявам се, че програмата за развитие на спорта, заложена в коалиционната политика, ще постигне успех.  Един модерен курорт, колкото и модерен да е той, няма да привлече толкова туристи, колкото една ски дестинация. Местните общности трябва да имат водеща роля, защото те са най-заинтересовани и за опазване на околната среда и за развитието на бизнеса и туризма, каза Димов.  Добре е спортните съоръжения да превозват туристи и през останалите месеци, не само в зимния сезон. В момента голяма част от туристите, които се качват, го правят с коли, а това замърсява околните дървета. Ще обсъдя възможността качването да се осъществява само с лифт и да се забранят автомобилите, каза още министърът. В парка е разрешена единствено санитарна сеч, това е елемент на добро стопанисване, отговори Димов на въпрос за изсичането на горите. Всеки млад бор може да стане стар, а всеки стар - някога е бил млад, беше отговорът на министъра дали 5 млади бора могат да компенсират една стара вековна мура.  Таксата на концесионера се определя на база приходи, а не от втората въжена линия, каза Димов по въпроса ще се увеличи ли таксата на концесионера, след изграждането на втори лифт. ", "date": "2018.01.03", "title": "Димов: Над Банско могат да се строят само спортни съоръжения (Видео)"}
{"url": "https://www.24chasa.bg/novini/article/6642806", "text": "Правителството одобри проект на споразумение между Министерския съвет и Българската академия на науките. С него двете страни се договарят да работят съвместно за по-силно обвързване на научната дейност и финансирането на БАН с конкретни обществено значими, секторни или институционални задачи, като същевременно започнат обсъждане на принципите за финансиране на Академията. Това съобщиха от пресслужбата на МС.  Документът предвижда на БАН да бъдат предоставени допълнително 15 млн. лв. за 2018 г. за сметка на планираните в централния бюджет средства за наука. Те ще бъдат разпределени между звената на БАН въз основа на резултатите и оценката за научната дейност. На Министерството на образованието и науката се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища. С участието на останалите министерства и на научната общност МОН ще изготви и предложи за утвърждаване от правителството проекти на национални научни програми за финансиране на научни дейности с потенциално висока обществена възвращаемост. С отделно постановление Министерският съвет отпусна предвидения в одобреното споразумение допълнителен трансфер за БАН за 2018 г. в размер на 15 млн. лева.", "date": "2018.01.03", "title": "Правителството отпусна допълнителни\n15 млн. лв. на БАН"}
{"url": "https://www.24chasa.bg/novini/article/6642828", "text": "Приехме на заседание на Министерския съвет проект на Закон за ратификация на истанбулската конвенция, която се отнася за домашното насилие и насилие от всякакъв вид върху жени и момичета. Това обяви заместник министър-председателят по правосъдната реформа и министър на външните работи Екатерина Захариева след правителственото заседание, предаде „Фокус“. Вицепремиерът Захариева припомни, че тази конвенция беше подписана март месец миналата година и от тогава работна група с участието на много министерства и неправителствени организации е обсъждала текстовете на конвенцията. „Истанбулската конвенция е приета на заседание на Съвета за съдебна реформа с абсолютно единодушие“, отбеляза Захариева. „Проведохме дебата и обсъдихме притесненията на Патриотичния фронт - аз и министър Цачева мисля че успяхме да обясним, надявам се това ще се види от дебатите в Народното събрание, че Истанбулската конвенция и нейната ратификация нито ще доведе до изменение на Конституцията, нито до задължение България да разреши еднополовите бракове“, подчерта тя. По думите й Истанбулската конвенция е изключително важна, защото ще се опита още най-ранна възраст да разчупи стереотипите за мъжете и жените.", "date": "2018.01.03", "title": "Захариева: Истанбулската конвенция няма да позволи еднополовите бракове в България"}
{"url": "https://www.24chasa.bg/novini/article/6641995", "text": "Рекордните 250 млн. лв. на ден са били харчени за празниците - основно в дните от 20 до 31 декември, сочат предварителните данни на НАП, научи \"24 часа\". За сравнение - през 2016 г. дневните суми са били с 50 млн. лв. по-малко. Пикът на пазаруванията е бил на 23 и 24 декември, а най-слаб за търговците е бил 31 декември. Най-голямо натоварване на свързаните с НАП фискални апарати на бензиностанции е имало на 22 и 23 декември, а най-големи обороти са отчитали апаратите на заведения и хотели на 31 декември. Телевизорите са били номер 1 по продажби и през миналата година, съобщи Божидар Колев - един от съсобствениците на “Технополис”. Въпреки че не е имало големи спортни събития като световно или футболно първенство или олимпиада, продажбите им запазали ръста си. Приемниците с извити екрани обаче не могли да се наложат на пазара, а се търсели основно тези с плоски. И друга тенденеция купуват се все по-големи телевизори - между 49 и 55 инча, и с ултра HD качество на картината. Причината е, че цените им са започнали да падат и да стават все по-достъпни. Средната цена при покупката на телевизор била 600 лева. Покрай телевизорите добър пазар намирали аксесоари като системите за озвучаване с допълнителни тонколони. Тъй като приемниците ставали с все по-тънки корпуси, вградените в тях колони не осигурявали достатъччно мощност, поради което клиентите купували системи за т.нар. домашно кино. При покупките на техника се възродил интересъм към домашните аудиосистеми с по-големи тонколони, каза още Колев. На добър интерес се радвали и портативните колони и слушалките, които най-често се купували към лаптопи и смартфони. Продажбите на умни телефони също били стабилни, а поради увеличената големина на екраните им имало съвсем лек спад при продажбите на таблети. По празниците многто се търсели и умните часовници и фитнес гривните. Освен като аксесоар към други устройства те се използвали и като оригинален подарък. Един от основните хитове през последната година и за празниците били дроновете. Цената им ставала все по-достъпна, а в същото време се подобрявало качеството на камерите им. Клиентите ги купували основно за лично ползване поради удобството с тях да се правят клипове от въздуха. Засилен интерес има и към ховърбордовете - устройства, подобни на скейтбордовете, но със собствено задвижване. Увеличавали се и продажбите на екшън камери, тъй като спортуващите хора все по-често ги използвали, за да заснемат клипове. Приложение намирали и при любителите на водни спортове. От бялата техника най-големи били продажбите на перални и хладилници. Все по-често се купували и сушилни или комбиниран уред - пералня със сушилня. Добър пазар имало и за бойлери и климатици, а все повече били предпочитани т.нар. умни модели, при които пускането и спирането може да става чрез приложение на мобилния телефон. Добър пазар имало и за кафе машините и прахосмукачките. Въпреки все по-големите възможности за безплатно сваляне на компютърни игри не спадали продажбите на игрови конзоли, каза още Колев. За това спомагало и предлагането на очила за виртуална реалност като аксесоар. Пламен Стойков - управляващ съдружник в “Зора”, коментира, че от няколко години декември не е най-силният месец за магазините за техника. След 2013-2014 г., когато се наложи тенденцията за черен петък, ноември станал водещ по обем на продажбите. В началото на декември има изчакване, след като хората са купували по време на намаленията при разпродажбите, твърди каза Стойков. С наближаването на коледните празници обаче покупките нараствали. Основният интерес бил към телевизорите. Поради това в магазините акцентирали при намаленията на тази техника, както и на телефони и IT устройства. “Категорично има тенденция, насочена към покупка на телевизори с по-големи инчове. Все повече хора купуват телевизори във високия клас, т.нар. ултра HD, има плавен преход към по-скъпа и по-качествена техника”, смята Стойков. Според него 3D приемниците отдавна не са интересни за потребителите. През 2018 г. щял да продължи интересът към телевизорите. Стойков очаква 25-30% ръст на продажбите заради предстоящите спортни събития като световно по волейбол и футбол. Голям ръст се наблюдава при смартустройства като фитнес гривни и умни часовници. Но заради по-ниската им стойност те не били определящи за общия обем продажби. Геймърите искат нещо индивидуално, не че нямаме изключителни геймърски продукти - слушалки, колонки, игри и суперноутбуци. И там има голям интерес. дДроновете не са теърде продаваеми при нас, добавя той. Там все още купувачи били по-запалени клиенти, които се интересуват от такъв тип устройства. Въвеждането на новите технологии в ежедневието е причина за бързата смяна на предпочитанията на купувачите, твърди Стойков. Според него фотоапаратите и аудиотехниката са убити от новите технологии. Един телефон бил вече много по-добър за снимки например от евтините фотоапарати. За това в момента техниката за снимане, която се продава най-много, е от високия клас - от около 1000 лв. Това е типичен пример как една определена стока умира от развитието на технологиите, но е заместена от друга, обяснява Стойков. Тази година в периода между 20 декември и 10 януари българите са платили поне 341,1 млн. лв., за да изкарат коледните и новогодишни празници извън дома. Това каза пред “24 часа” директорът на Института за анализи и оценки в туризма Румен Драганов. Това число се получава, като сметнем, че около 780 000 българи са пътували някъде из страната за празниците и са похарчили за това средно по около 285 лв. В същото време 240 000 българи са били поне на един от двата празника в чужбина и са похарчили за това средно по 495 лв. на човек. В тази сметка влизат основно транспортните разходи, нощувките, храненето и културните и спортни развлечения, без да се броят парите за подаръци. “Разбира се, има и българи, които са похарчили в чужбина по 2000-3000 евро, ако са били на някаква далечна, екзотична дестинация. Посрещане на Нова година на място като Занзибар например може да струва до 6500 евро, ако е в луксозен хотел. Но българите, посрещащи Нова година по този начин, са не повече от хиляда души и затова средният разход за чужбина по наши оценки е 495 лв.”, каза Драганов. Данните за разходите са взети от НСИ и са само с 3-4 лева над средния разход при пътуване в чужбина от предишната 2016 г. За Коледа и Нова година българите пътуват най-често до съседните Гърция, Македония, Сърбия, Турция или Румъния. Също много българи посрещат Коледа или Нова година в европейски държави като Германия, Испания, Англия или Франция, където живеят по-компактни маси българи, т.е. просто са били на гости на роднините си. Пътуванията са повече за Нова година, отколкото за Коледа, но има и много хора, които прекарват целия период навън, защото сливат отпуски. В известен смисъл за много българи новогодишната почивка още не е свършила, защото ще се приберат едва към 10 януари. Данните на НСИ показват, че българите сравнително рядко прибягват до услугите на туроператорски фирми или туристически агенции, когато пътуват за празниците. При екскурзиите в чужбина това са правили едва 39,6% от пътуващите, а за пътуванията по празниците в страната от такива услуги са се възползвали едва 6,8% от българите. Влияние върху това оказва и обстоятелството, че пътуванията особено за Коледа са свързани преди всичко с гостуване у роднини или близки, независимо дали у нас, или в чужбина. Драганов смята, че оценката, дадена в дните преди Нова година от министъра на туризма Николина Ангелкова за вероятно 9 милиона чужди туристи в България за цялата 2017 г., са леко подценени. “Аз смятам, че като излязат данните за 2017 г., те ще покажат 11,6 млн. чужди туристи - с 1 милион повече от 2016 година, т.е. ще имаме ръст от малко над 10%”, каза Драганов. Разминаването според него идва от това, че по определението на Световната организация по туризъм турист е всеки, който оставя пари в местната икономика, независимо дали е преминал транзитно през страната и дали изобщо е имал виза за България. “По тяхното определение, с което трябва да се съобразяваме, защото България е член на организацията още от 1976 година, всеки човек, поощрил местната икономика, се счита за турист, независимо че статистиката не брои за туристи хората, дошли в България да учат, или в командировка”, каза Драганов.", "date": "2018.01.03", "title": "Рекорд - по 250 млн. на ден харчени за празниците"}
{"url": "https://www.24chasa.bg/novini/article/6642469", "text": "Възложила съм на опитния криминалист Ботьо Ботев, който е шеф на вътрешния контрол в Столичната община, да провери сигналите за натиск при приема на деца в детската градина в Горна баня, подадени от уволнената директорка Мариана Иванова - че е била подложена на натиск за приема на деца. Това съобщи пред bTV кметът на София Йорданка Фандъкова. Догодина ще се разширява бул. \"Тодор Каблешков\", съобщи още тя. До края на седмицата в КАТ ще заработят газ анализаторите, за да не се допускат повече автомобили, които не отговарят на нормите, каза още столичният кмет. От тази година бюджетът за ремонт на ключовите и на вътрешнокварталните улици е изравнен, подчерта Фандъкова.                                                                                                                                                                                                                                                                                                                       ", "date": "2018.01.03", "title": "Ботьо Ботев проверява вкарват ли деца по втория начин в детските градини"}
{"url": "https://www.24chasa.bg/novini/article/6642465", "text": "При такива случаи убиецът е обвързан със семейството и нещо в тази обвързаност се е пречупило. Или този, който го е извършил, е с тежка психопатия, или е болестно състояние. Този, който го е направил, е с аптекарска точност. Това каза пред   психиатърът от държавна психиатрична болница \"Св. Иван Рилски\" д-р Цветелина Гълъбова по повод   и кучето им. Едната от жертвите - Георги Юнаков, е работил като санитар в психиатричната клиника.  \"Нищо лошо не мога да кажа. Наистина беше един много интелигентно момче. Болните го харесваха. Вършеше си много съвестно работата, беше прилежен и изпълнителен.\", разказа д-р Гълъбова и уточнява:  \"Не е ставало дума, че има проблем. Никаква промяна в поведението му. Това, което плаши хората в квартала е, че не се знае кой го е извършил и е възможно убиецът да е на свобода\", казва още психиатърът.", "date": "2018.01.03", "title": "Психиатър: Убиецът на семейството в Нови Искър има връзка с жертвите"}
{"url": "https://www.24chasa.bg/novini/article/6642468", "text": "Продължава работата по издирването на 44-годишната Кети Николова Кюхова във връзка с тежкия инцидент в Нови Искър, където бяха открити убити петима души. Те бяха открити мъртви в къща в Нови Искър във вторник следобед, след като техен роднина е съобщил в полицията, че не може да се свържи с тях от дни. Жертвите са баща, син, дъщеря на съпругата, младеж - неин приятел, и възрастна жена – майка на съпругата. По първоначални данни те са открити застреляни с по един изстрел заедно със семейното им куче, като вероятно убийството им е станало в новогодишната нощ. Във вторник полицията разпространи снимка на Кети Николова Кюхова, която се издирва във връзка с престъплението. Главният секретар на МВР гл. ком. Младен Маринов поясни, че издирваната е живяла на съпружески начала с един от убитите. За издирване е обявен и автомобил БМВ Х 5, собственост на семейството, който липсва от мястото на престъплението. На този етап все още не е изведена водеща версия и е преждевременно да се говори за убийство и самоубийство. Главният прокурор Сотир Цацаров обясни, че продължава активната работа за изясняване на евентуални криминални връзки, минало, регистрации и други данни. По случая през цялата нощ е работил целият капацитет на столичната полиция.", "date": "2018.01.03", "title": "Цялата столична полиция работи по убийството в Нови Искър"}
{"url": "https://www.24chasa.bg/novini/article/6642477", "text": "Родители и служители в детска градина в Горна баня протестираха тази сутрин пред Столична община в защита на уволнената си директорка. Решението на Столична община за отстраняването на Мариана Иванова дойде след сигнали и твърдения, че директорката на детска градина \"Зорница\" е приемала деца без документи за кандидатстване, съобщава  . Според Столичната община при извършена проверка са установени множество нарушения - финансови нередности и нерегламентиран прием на деца. Иванова обвини служителите на общината в натиск и се закани да търси правата си по съдебен път. Протестиращите заявиха, че са наясно с документите по случая на директорката и някои от подписаните от нея протоколи били подписани с особено мнение. От Столична община обаче засега не обмислят промяна на решението си.", "date": "2018.01.03", "title": "Родители и служители излязоха в защита на уволнена директорка в детска градина"}
{"url": "https://www.24chasa.bg/novini/article/6642487", "text": "Основни продукти и стоки ще поскъпнат драстично още в началото на тази година. Причината  е драстичното поскъпване на тока за бизнеса от 1 февруари. Фирмите, които произвеждат мляко, месо, яйца, хляб са силно притеснени.  Към момента бизнесът плаща средно около 70 лева за мегават. От следващия месец обаче цената се увеличава – с между 30 и 60%. Сега вариантите са два, твърдят от бизнеса. Първият е да се съкращават разходи, а вторият – да скачат цените. Средно с около 5 на сто ще поскъпнат продуктите в потребителската кошница. „Това се нарича инкриминален пазар на балансираща електроенергия. Това се нарича лошо управление. Не знаем дали поради некомпетентност или е зловредно управление. Но резултатът е този – за 9-месечието цената на производител на АЕЦ, ТЕЦ 2 и НЕК, е поскъпнала общо с 4,6%. От този процент до 40-50% разликата се плаща от търговците”, коментира пред   Васил Велев от Асоциацията на индустриалния капитал. Бизнесът е неспокоен от повишаването на цените на тока и вече има готовност за протести. „Обявихме готовност за съвместни протести между работодатели и синдикати”, добави Васил Велев.", "date": "2018.01.03", "title": "Експерт: Основни продукти и стоки ще поскъпнат с до 60%"}
{"url": "https://www.24chasa.bg/novini/article/6642496", "text": "Гръцкият премиер Алексис Ципрас е разговарял по телефона с македонския си колега Зоран Заев и му е отправил пожелания за Новата година, съобщава Нюз.ин. Заев е изразил надежда, че в рамките на 2018 година ще бъде намерено решение на проблема за името на Македония. Той посочил, че с уреждането на този въпрос страната му ще съумее да се присъедини към НАТО и да стартира присъединителни преговори с ЕС. Македонският министър-председател изразил решимост страната му да пристъпи към фактически преговори с Гърция през първата половина на годината за разрешаване на проблема за нейното име, предава БТА. Ние сме готови за де факто и реално навлизане в решаването на проблема за името през първата половина на годината. Убеден съм, че е възможно да бъде намерено решение, но за това е необходима готовност и от другата страна, казал Заев. Той пояснил, че точно за това е решил да посрещне Новата година в Солун, за да изпрати послание, че политиците са тези, които трябва да отворят затворените врати, за да може гражданите да общуват и да си сътрудничат по-добре помежду си и да загърбят предразсъдъците. Нюз.ин припомня, че Зоран Заев е бил за празниците в Солун по покана на кмета на града Янис Бутарис. Във връзка с това Заев казал, че по телефона му са се обадили с пожелания както гръцкият премиер Алексис Ципрас, така и външният министър Никос Кодзиас.", "date": "2018.01.03", "title": "Заев към Ципрас: Надявам се тази година да бъде решен проблема за името на Македония"}
{"url": "https://www.24chasa.bg/novini/article/6642502", "text": "Над 400 000 българи вече получават увеличена с 50 лв. заплата от 1 януари, след като най-ниското възнаграждение е вече 510 лева. Това съобщи социалният министър Бисер Петков пред bTV. Това е мярка срещу \"работещите бедни\" - най-ниската заплата расте повече от средната, за да насърчава работодателите да не държат хората на нея, обясни той. Над 2/3 от работодателите са заявили, че тази година ще вдигнат заплатите на служителите си. 15 000 семейства, които не са получавали помощи за деца, вече ще ги получават, каза още министърът. Правителството планира да облекчи условията за персонална пенсия от 108 лева на деца с един родител и те да се отпускат и при много по-висок доход от сегашния. ", "date": "2018.01.03", "title": "Кабинетът умишлено вдига минималната заплата повече от средната"}
{"url": "https://www.24chasa.bg/novini/article/6641900", "text": "Лясковското предприятие “Аркус” е продадено на РМД в края на 1999 г. Дружеството е учредено с решение на Великотърновския окръжен съд от 21 септември същата година с капитал 219 835 лв. Целта е участие в приватизационна сделка, а в него акционери са над 1300 работници и служители. С договор от 20 декември 1999 г. РМД - “Аркус България” АД закупува 55% от регистрирания капитал на военния завод. Към момента на продажбата той е 456 924 лв. Ангажиментите по приватизационния договор са за инвестиции в размер на 1 550 000 щатски долара и поддържане на средносписъчен състав 2200 души за 2000 г., 1600 през 2001 г. и 2400 работници през 2002 г. 11 месеца по-късно “Аркус България” АД закупува още 19,32% от капитала на фирмата. Всички плащания и ангажименти по двата договора са изпълнени, а компанията е сред най-стабилно развиващите се не само във Великотърновско, но и в цяла Северна България. “Ако към 1995 г. сме произвеждали 50 собствени изделия, към настоящия момент те са 100”, казва изпълнителният директор Банко Банков, който от 27 г. ръководи фирмата и е основен акционер. “Аркус” произвежда основно боеприпаси за средно и малокалибрено огнестрелно оръжие (85% от продажбите за 2016 г.), взриватели (15% от продажбите) и по-малко бройки стрелково оръжие (под 1% от продажбите). Продукцията се изнася основно за Азия, Европа, Африка и Близкия изток. За една година ръстът на приходите му е над 35%, сочат данните в публичния отчет на компанията. Нетните приходи от продажби за 2016 г. са 140,222 млн. лева, а печалбата е 3,6 млн. лева. Направените инвестиции в нови изделия и оборудване м.г. са в размер на близо 1,9 млн. лева, а основният капитал към настоящия момент е 27 415 440 лв. Средно заетите в предприятието са 2398 души. “Имаме нужда от още квалифицирани кадри. Вече има наследственост - при нас работят децата на предишните ни работници”, казва инж. Банков. Във връзка със специфичния характер на дейност “Аркус” има пълен лиценз за износ, внос и трансфер на оръжия, валиден до март 2020 г., както и разрешителни за производство, търговия, съхранение на оръжия, боеприпаси, взривни вещества и пиротехнически изделия. “Управлението на качеството е основен принцип, който се прилага в нашата компания”, обясни инж. Банков. На настоящия етап “Аркус” притежава сертификати за управление на качеството, система за управление на околната среда и система за здравословни и безопасни условия на труд, издадени от сертифициращата организация BUREAU VERITAS. Дружеството има сертификат, издаден от Министерството на отбраната, с който се удостоверява, че системата за управление на качеството е оценена и е установено съответствието със съюзната публикация на НАТО AQAP 2110. Той се подновява на 2 години. През 2016 г. “Аркус” АД стана член на КРИБ. Емблематичният радиозавод в Търново, за чиито цветни телевизори през 80-те години на миналия век се виеха денонощни опашки, бе приватизиран от работническо-мениджърско дружество през 1991 г. Оттогава до печалния си край преди 3 години бившата държавна фирма “Битова електроника” практически бе собственост на семейството на царската депутатка Марияна Костадинова. Основен акционер в него бе фирмата “Битова електроника” АД, контролирана от Огнян Костадинов.   Някoгaшният гpъбнaк нa икoнoмикaтa в cтapaтa cтoлицa и впocлeдcтвиe чacт oт бългapcкaтa oтбpaнитeлнa индycтpия е давал хляб на 6000 работници. По годишен обем на производство е бил на 7-8-о място в страната. И до днес старите работници говорят, чe комбинатът е купен на цената на един трафопост, продаден на “Енергоснабдяване” от вече новия собственик за над 1 млн. лева. Известно време след това предприятието сглобяваше малки серии телевизори, електронни брави и секретна продукция за военните, но постепенно производството секна и огромната производствена база в кв. “Чолаковци” основно се отдаваше под наем. През 2014 г. “Битова електроника” бе обявена в несъстоятелност по искане на едноличната фирма “Райтър” заради дълг от 1 128 251 лв. Любопитното е, че и двете фирми са на един и същи собственик. Процедурата по фалита бе открита в София, защото от началото на 2013 г. акционерно дружество “Битова електроника” бе преместено в Ботевград. Фирма “Райтър”, която имаше столичен адрес, е създадена през 1994 г. от Огнян Костадинов. После седалището е в “Битова електроника” в Търново, стана ясно около скандалния фалит. По-късно едноличен собственик на капитала от 655 000 лв. става офшорка на Сейшелите. До 2008 г. Костадинов се води управител. След това капиталът е прехвърлен на 70-годишния Георги Стойнев Георгиев, който предявява вземането към “Битова електроника” и иска нейната несъстоятелност. Нa 5 aвгycт 2009 г. се cключвa дoгoвop, cпopeд кoйтo “Битoвa eлeктpoникa” АД пpoдaвa нa “Рaйтъp” двa имoтa c oбщa плoщ oт 2514 кв. м c пocтpoeнитe в тях cгpaди в paдиoзaвoдa. Цeнaтa e 608 125 лв. Някoлкo дни пpeди изтичaнe нa cpoкa пo пpeдвapитeлния дoгoвop oт “Битoвa eлeктpoникa” yвeдoмявaт кyпyвaчa, чe нямa дa мoжe дa изпълнят кoнтpaктa. От плaтeнaтa cyмa пpoдaвaчът възcтaнoвявa caмo 44 000 лв. и ocтaвa дълг oт 564 125 лв. Пo дoгoвopa oбaчe имa и клayзи зa нeycтoйкa, кoятo e изчиcлeнa нa 1 128 251 лв. От “Рaйтъp” зaвeждaт дeлo и нaпpaвeнaтa cчeтoвoднa eкcпepтизa вeчe coчи, чe дългът нa “Битoвa eлeктpoникa” към кpaя нa 2013 г. e нapacнaл нa 1,366 млн. лв. Оcчeтoвoдeнитe зaдължeния нa кoмпaниятa към вcички кpeдитopи към 30 юни 2014 г. ca в paзмep нa 5 316 724 лв. Така дойде краят на радиозавода, а синдик се зае с разпродажба на имотите за удовлетворяване на кредиторите. През януари 2017-а стана ясно, че голяма австрийска компания е закупила 80-те декара, където ще изгражда мебелен клъстер. Цената на сделката според запознати е 4 млн. евро, но няма официално потвърждение затова.", "date": "2018.01.03", "title": "Картата на \"24 часа\": Търново завод “Аркус” изпълнява поръчки за цял свят, а в “Битова електроника” влезе синдик"}
{"url": "https://www.24chasa.bg/novini/article/6642467", "text": "Това, което този план за \"Пирин\" променя, е че в туристическата зона над Банско, която представлява около 2% от територията на целия парк \"Пирин\" се разрешава инвестиционни намерения и второто нещо е, че се възлага на министъра на околната среда при постъпило инвестиционно намерение максимално бързо да се премине през всички необходими екологични процедури, за да може този втори или нов лифт да бъде реализиран максимално бързо с оглед решаване на достъпа на всички гости. Това каза пред   Нено Димов, министър на околната среда и водите, който допълни, че единственото, което може да бъде предлагано, това са спортни съоръжения и за нищо друго извън спортна инфраструктура не може да се говори. Димов подчерта, че няма промяна в ски зоната. Могат да се направят само след оценка на въздействие на околната среда. По думите му същото е значението и със ски зоната \"Добринище\". \"Няма промяна в действащия план до момента в останалата част. \", каза още той. В студиото на БНТ министър каза, че до днес няма постъпило инвестиционно намерение. \"Има идеен проект и тази седмица ще извикам инвеститорът.Трябва да се оцени как ще се направи, за да няма обратен ефект, за това има експерти след екологичната оценка какво се получава.\", бяха думите му. \"Изграждането на ски туризма и особено Витоша също идва на дневен ред и трябва да се разгледа. Там отново говорим за плана на управление, който трябва да реши в цялост. В момента дори този елементарен случай да вземем този протокол като технически трябва да бъдат изместени определени стъпки, за да се възстанови и той отново изисква промяна в плана. Направили сме прекалено много бариери през годините\", каза Нено Димов. ", "date": "2018.01.03", "title": "Нено Димов: Единствено спортни съоръжения могат да се предлагат за \"Пирин\""}
{"url": "https://www.24chasa.bg/novini/article/6642522", "text": "Севернокорейският лидер Ким Чен Ун е издал заповед отдавна затворената гранична \"гореща линия\" с Южна Корея да бъде отворена отново днес в 15,30 ч. местно време (06,30 ч. по Гринуич) за разговори, съобщи държавната телевизия на КНДР, цитирана от Ройтерс и БТА. Каналът за комуникация цели установяването на официален диалог за изпращането на севернокорейска делегация на зимните олимпийски игри в Южна Корея идния месец. Президентски говорител в Саул заяви, че това е значимо развитие.", "date": "2018.01.03", "title": "Ким Чен Ун: \"Горещата линия\" с Южна Корея да бъде отворена отново днес"}
{"url": "https://www.24chasa.bg/novini/article/6642517", "text": "Руското издание \"Вести\" отбелязва необичайно широката \"география на протестите в Иран\", непозната от почти 40 години. Безредици има не само в столицата, а в цялата страна, констатира електронният вестник, цитиран от БТА.  \"Иран търси и намира врагове\", пише в заглавие \"Комерсант\", след като вчера иранският върховен лидер аятолах Али Хаменей обвини \"враговете\" на Ислямската република, че са предизвикали започналите миналата седмица антиправителствени демонстрации. Вестникът изтъква хаотичния характер на протестите и агресивността на участниците - кадри от социалните мрежи показват палежи на коли и обществени сгради, както и демонстранти, палещи огромни плакати с портрета на аятолах Хаменей. След неизвестен брой сблъсъци с полицията в различни градове само в Техеран има 450 задържани, застрашени от смъртно наказание, се казва в статията. Проявите са масови, но няма да имат мащабни последици, смята ориенталистът Владимир Сотников. \"Безредиците са свързани много силно със социално-икономическото положение на малоимотните и най-бедните слоеве, от което естествено се възползва опозицията. Второ, бюджетните средства за подпомагане на тези слоеве се насочват за подкрепа на военните, помагащи на сирийските правителствени войски\", казва той. Иранските власти според него ще задържат ситуацията под контрол, ще отпуснат пари от бюджета и подкрепата за бедните ще спре протестната вълна - \"няма да има някаква нова революция\". Обвиненията на иранския Съвет за национална сигурност срещу САЩ, Великобритания и Саудитска Арабия като организатори на протестите в Иран са просто пропаганда, коментира политологът Николай Кожанов. \"Иранците са хора, много склонни към подозрителност, във всяко чуждестранно присъствие виждат фактически акт на намеса. Затова тук има и известна параноя. През последните 30-35 години иранското ръководство последователно създаваше образ на външния враг, върху който прехвърляше всички проблеми и преориентираше растящото в обществото вътрешно недоволство\", обяснява аналитикът. \"Известия\" и \"Политексперт\" цитират говорителката на Белия дом Сара Сандърс, заявила вчера пред журналисти, че събитията в Иран са \"истинско народно въстание\". Според Вашингтон уличните безредици в Иран се дължат на неефективно държавно управление. По думите на Сандърс иранският народ е изгубил доверие към своите лидери заради растящата корупция. Тя добави, че с оглед изострянето на ситуацията в Иран международната общност не бива да остане настрана, както се е случвало преди, пишат всекидневниците. САЩ обмислят санкции срещу Иран като вариант за отговор на действията на властите в Техеран спрямо участниците в масовите протести, цитира онлайн изданието \"Новостной фронт\" изявлението на говорителката на Държавния департамент Хедър Науърт. Говорителката на руското външно министерство Мария Захарова коментира плановете на САЩ да свикат в близките дни специални заседания на Съвета за сигурност на ООН и Съвета на ООН по правата на човека, информира \"РБК\". Захарова предложи посланичката на САЩ в ООН \"Ники Хейли да сподели американския опит за разпръсване на протестни акции\", например с \"масови арести и потискане\" на движението \"Окупирай Уолстрийт\" от 2011 г. Изданието цитира и руския президент Владимир Путин, че \"движението е било разглобено на съставни части и разтворено от правоохранителните органи и тайните служби в САЩ\", а при потискането на протеста ФБР е \"разкъсало всичко на парчета\". Отначало протестиращите в Иран издигаха социални лозунги - недоволството се дължеше на поскъпването на храните и високата безработица. После се появиха и политически, насочени срещу президента и режима на аятоласите, напомня \"Комсомолская правда\". Тази \"промяна в риториката\" констатира и \"Вести\". На улиците излизат главно иранци под 30-годишна възраст. Според статистиката всеки трети младеж е безработен, подчертава \"Вести\" и цитира иранския президент Хасан Рохани, заявил, че почти всички проблеми в обществото - наркотиците, семейните конфликти - всичко това е свързано с безработицата\" и за властите \"няма по-важен въпрос\" от това. Властите явно са готови да направят съответните изводи, заключава електронният вестник. Президентът Рохани каза, че протестите са възможност, а не заплаха. Иран ще работи, за да реши икономическите си проблеми. Официален Техеран твърди, че размириците скоро ще спрат.", "date": "2018.01.03", "title": "Руски издания: Иран търси и намира врагове\nизвън страната"}
{"url": "https://www.24chasa.bg/novini/article/6642534", "text": "След петорното убийство в Нови Искър, разследващите са открили и издирваната Кети Кюхова. Това твърди съсед на семейството, който е влизал в къщата като вещо лице при огледа на съдебните лекари. Именно там чул и полицаите да получават информация, че тялото на жената е открито, както и семейната кола. Информацията все още не е потвърдена от полицията.  „Като влязохме за огледа на съдебните лекари, взеха ни като вещи лица, по едно време получихме информация от следователя, че джипът е намерен в гората в близост”, заяви мъжът пред  . Официално, от МВР отричат информацията Кети Кюхова да е открита, предава bTV.  „Снощи след 10 ч. казаха, че първо са открили колата, но Кети я нямало. После я намерили в гората, също простреляна в главата”, твърди пред   съседът Йордан Георгиев. По думите му първо разследващите влезли в кухнята, където открили гилзи и следи от кръв по пода. Вратата към съседната стая била заключена и се наложило разследващите да влязат от друга страна. Семейството било убито с много куршуми, а извършителят се опитал да почисти след престъплението, твърди Георгиев. Именно в съседната стая те открили убитите мъж, сина му и възрастната жена. Част от хората са видяни половин час преди Нова година, твърди Георгиев и пред                 ", "date": "2018.01.03", "title": "Съсед на убитото семейство: Издирваната Кети е намерена простреляна в главата (Видео)"}
{"url": "https://www.24chasa.bg/novini/article/6642535", "text": "Близо 25 хил. домакинства останаха без електричество, след като бурята Елинор удари Великобритания със скорост на ветровете, достигаща до 90 км/ч, предава телевизионният канал Sky News, цитиран от Фокус. Бурята връхлетя острова във вторник вечерта откъм Атлантическия океан, оставяйки без ток 22 хил. домове в Северна Ирландия и около две хиляди в Мидлендс, Англия. „Трябва да помислим за безопасността на нашите служители, повечето ремонти ще започнат сутринта\" на сряда, заяви говорител на Северноирландската електроразпределителна мрежа. В южните части на Северна Ирландия, Шотландия и Северна Англия вече бяха издадени предупреждения за лошо време, подчертава телевизията. Метеоролозите предупреждават, че силните ветрове може да поставят в опасност живота на хората. Видеоклипове в интернет пространството показват наводнение докове и улици под вода.", "date": "2018.01.03", "title": "25 000 домакинства във Великобритания останаха без ток заради бурята Елинор"}
{"url": "https://www.24chasa.bg/novini/article/6642495", "text": "Това, което се случва в Иран, е изцяло иранска работа. Няма намесени външни сили. Разбира се, има много натрупвания и причини. Естествено, икономическата обстановка е едно от обясненията.Всъщност, има ръст на икономиката на Иран в последните години, но се покачват и цените. Това каза пред   журналистът от вестник \"24 часа\" Георги Милков.  Когато протестиращите крещят \"Долу диктатора!\", трябва да се знае за кого се отнася призивът, обясни журналистът.  \"Това, което започна на 28 декември като протест, беше недоволство срещу правителството, срещу Рохани. Срещу икономическата му политика. Но той е на държавна длъжност и след като му изтече мандатът, може да не бъде преизбран. После се случи нещо нечувано! Започнаха да се чуват възгласи \"Долу Аятолах Али Хаменей!\". А това е много сериозен възглас в Иран, защото обикновено никой не поставя под въпрос властта на върховния лидер\", заяви Милков. \"Ако и средната класа в Иран припознае протестите като свои, имаме повод за притеснение. Защото дестабилизацията на страна като Иран предизвиква сериозни процеси, които бихме усетили и тук\", прогнозира Георги Милков.                                                                                                                                                                                                                                                                                                                       ", "date": "2018.01.03", "title": "Георги Милков: Ако протестите в Иран се разраснат, ще го усетим и тук"}
{"url": "https://www.24chasa.bg/novini/article/6642550", "text": "Един човек е пострадал след поредица от катастрофи на бул. „Рожен“ в София. Това съобщиха за „Фокус“ от пресцентъра на МВР. Човекът е леко пострадал и е откаран за преглед в болница. Общо 9 автомобила са участвали в поредицата от инциденти, като от МВР уточниха, че катастрофите не са верижни, а са се случили една след друга. Вероятната причина за пътнотранспортните произшествия е разлята на пътя строително-монтажна смес. Първият сигнал за инцидент на бул. „Рожен“ е подаден около 7.15 часа тази сутрин", "date": "2018.01.03", "title": "Верижни катастрофи заради разлята смес на бул. \"Рожен\" в София, мъж пострада"}
{"url": "https://www.24chasa.bg/novini/article/6642552", "text": "Излизането на Гърция от текущата спасителна програма през тази година е едно от най-големите предизвикателства, през които е изправена еврозоната и ЕС, наред с Брекзита, ревизирането на Дъблинския регламент, полската криза и други, смята Дойче веле, цитиран от БТА.  В публикация, цитирана от гръцкото издание Нюз.ин, медията прави оценка за Гърция, че след приключване на третия преглед на гръцката програма на 22 януари ще започне и подготовката на страната за излизане от нея, което е планирано за август, и то ще включва още въпроса за по-нататъшно облекчаване на гръцкия дълг. Дойче веле цитира европейски фактори в Брюксел, че перспективите за разрешаване на въпросите, свързани с ЕС, еврозоната и Гърция, се окуражителни при условие, че в Германия бъде съставено стабилно коалиционно правителство възможно най-скоро. Медията призова също до юни да бъде намерено и решение на въпроса за ревизия на Дъблинския регламент, така че държавите членки да покажат солидарност към така наречените страни от първата линия, като Гърция и Италия.", "date": "2018.01.03", "title": "Дойче веле: 2018-а ще е знаменателна \nгодина за Гърция"}
{"url": "https://www.24chasa.bg/novini/article/6642564", "text": "Наша отговорност е да помогнем на „четвъртата власт” – журналистиката, която е стожер на демокрацията. Това казва в специално интервю за белгийския всекидневник „L'Echo” българският комисар по цифрова икономика и общество Мария Габриел, съобщиха от пресцентъра на Представителство на ЕК в България. „Подходът спрямо фалшивите новини в социалните мрежи трябва да се превърне от национален – в европейски”, допълва тя и уточнява, че ще предложи през пролетта на 2018 г. обща стратегия спрямо този феномен, предава Фокус. Експертна група на високо равнище трябва да идентифицира добрите практики за борба с фалшивите новини. Такива вече съществуват като например „trusted flaggers” за доброволно сигнализиране на невярно съдържание в YouTube или т.нар. „fact checkers” за проверка на фактите. „От нас зависи да преценим каква добавена стойност може да внесе ЕС”, отбелязва комисар Габриел. В интервюто тя съобщава, че на 9 януари организира среща в Брюксел с представители на 30 интернет платформи – от най-голямата до най-малката, която е посветена на незаконното съдържание онлайн. „Ще дадем предимство на доброволните мерки и редовния диалог”, обяснява българският комисар по цифровата икономика и цифровото общество. „От платформите изискваме прозрачност, така че потребителят да е информиран за онова, което се определя като незаконно съдържание; второ – да сътрудничат с органите на полицията и съдебните власти. И накрая – искаме да дадем възможност на гражданите да подават сигнали, коментира още пред „L'Echo” комисар Мария Габриел.", "date": "2018.01.03", "title": "Мария Габриел пред „L'Echo”: Фалшивите новини атакуват демокрацията ни"}
{"url": "https://www.24chasa.bg/novini/article/6642582", "text": "Един човек е загинал, а 25 са ранени при катастрофи през изминалото денонощие, съобщават от пресцентъра на МВР. Двама души са с опасност за живота. В страната са станали 16 пътни инцидента. В София са регистрирани 80 леки и четири тежки пътни произшествия. Няма загинали, петима са ранени.", "date": "2018.01.03", "title": "1 загинал и 25 ранени при катастрофи в страната през миналото денонощие"}
{"url": "https://www.24chasa.bg/novini/article/6642592", "text": "Нечовешки жесток, сатанински ритуал е причината за ужасяващата смърт на 23-годишната Лили Ботушева и 30-годишния й приятел – германец. Десетки свещи, медальон със символа на пентаграмата, както и различни други предмети и изображения от езически ритуали са били открити в къщата, която е станала сцена на ужаса. Пълнолунието на Супер Луната на новата година е използван от последователите на черна магия и жертвени ритуали момент от сатанистите, твърдят запознати с практиките им експерти. Силата на Луната и Луцифер накарали двамата да се самоубият с нож, предлагащи душите си на Сатаната. Цялата тази картина, мъртвите тела и локвите кръв са са били смразяващата гледка, на която е станала свидетел и бременната собственичка на къщата, която открила двамата самоубийци. Двойката сатанисти е наела къщата за празниците чрез електронната платформа Airbnb. В момента на откриването на мъртвите им тела, момичето било полуголо на дивана на дома, докато мъжът и той е полугол мъртъв във ваната със забит в сърцето си нож в ембрионална поза. Гледката е била шокираща и ужасяваща. Дори самите полицаи са били потресени при огледа на апартамента. Според съдебната лекарка Ангелики Цола, която е разгледала двата трупа, смъртта на момичето е настъпила преди тази на мъжа на мъжа. Той е умрял от раната в сърцето от забития нож, след като е бил прерязал вените си. „Смъртта на момичето е в резултат от кръвозагуба. Тя е била с прерязани вени. Мъжът също е прерязал вените си, но след като смъртта се забавила взел нож и го забил в сърцето си. Разбира се, ние очакваме и токсикологични резултати“, заяви съдебният лекар за медиите. „Живеем трилър, с всичкото това зло, което ни се случи“ се оплакват местните. Те недоумяват, как е възможно някой да измине толкова километри, за да се самоубие на такова далечно място. Собственикът на погребалното бюро, който е трябвало да се погрижи за телата описа ужасяващи образи при влизането си в къщата в къщата. „Тя беше полугола на дивана, плувнала в кръв, а той във ваната, пълна с кръв. Това, което видях, беше кошмарно. “ Преди да пристигне на острова с приятеля си българката е била обявена за издирване миналата година. По-късно е снета от издирване, тъй като се обадила на германските власти и станало ясно, че се намира в град Ерфурт. Двамата сатанисти са пристигнали на Кефалония с автомобил под наем, на който са били сменени номерата и поставени фалшиви, защото наемът на колата не бил плащан от дълго време. Според селяни, след като пристигнала на острова, двойката почти не излизала от къщата, за разлика от други туристи. Тези, които са виждали момичето приживе, я описват с черна коса и черни дрехи.", "date": "2018.01.03", "title": "Свидетели с ужасяващи подробности за смъртта на българка и германец в Кефалония"}
{"url": "https://www.24chasa.bg/novini/article/6642584", "text": "Имаме готовност и очакване по време на българското председателство на ЕС да получим окончателна дата за начало на преговори за присъединяване към ЕС, заяви македонският президент Георге Иванов, цитиран от вестник \"Вечер\". \"Това е дълъг и тежък процес, но нашата администрация е подготвена за това. Проблемът е в Гърция, която ни блокира още от самото начало на този процес\", каза още Иванов. Държавният глава очаква по време на следващата среща на НАТО Република Македония да стане и пълноправен член на алианса. \"Надявам се в идния период структурите на НАТО да не бъдат повече заложници на една страна член на алианса, която се интересува само и единствено от собствените си интереси, а не от интересите на НАТО и от ситуацията в целия регион. Очакваме по време на предстоящата среща на високо равнище на НАТО това да се случи и най-сетне Македония да бъде член на НАТО\", каза Георге Иванов. Референдум за името на Македония трябва да има, това го казаха и ресорните министри. В края на пътя, разбира се, ако имаме нормално и разумно предложение, което може да бъде поставено на референдум, тъй като не може всякаква глупост да поставяте на преферендум и да малтретирате двумилионна нация да се произнася за каквото и да е, каза националният координатор на Македония за НАТО Стево Пендаровски в интервю за македонската телевизия, цитирано от медиите в Скопие. \"Ако се реши спорът за името, ще кипне гръцкият национализъм\", пише в заглавие македонският сайт фактор. Възможността за намиране на достойно и компромисно решение на спора за името може да доведе до кипване на национализъм в Гърция, дори до формиране на нова ултрадясна партия като Златна зора, но вместо фокусът й да бъде насочен против мигрантите, тя би се фокусирала върху Македония и македонския въпрос. Това са прогнозите на Алексис Папачелас, гръцки разследващ журналист и главен редактор на вестник \"Катимерини\" в новогодишния му коментар за македонско-гръцкия спор, съобщава фактор. Според информациите на Папачелас в северна Гърция може да се формира нова дясна партия, по-радикална от Нова демокрация и с по-твърди позиции от досегашните. Това би било голямо връщане назад за гръцката политика, тъй като твърдите позиции на Дора Бакояни и на Панос Каменос са добре известни. Папачелас пише, че на Европа й е необходима победа, за да покаже, че е способна за лидерство, затова сега с проевропейското правителство в Скопие е създадено идеално време за компромисно решение, което да бъде приемливо и за двете страни и да бъде реалистично, а не максималистично, както искат гръцките ултранационалисти. Журналистът посочва също така, че гръцките политици сами са виновни за създалата се ситуация в Гърция, тъй като прекалено дълго и еуфорично създаваха проблема със съседната страна, която според оценката му е можело да бъде техен съюзник сателит, а не конфронтационна страна. Затова гръцкият външен министър Никос Кодзиас се опитва да реши отворените спорове с Македония и Албания с цел Гърция изцяло да се посвети на главния международен фронт, а това е този с Турция, цитира сайтът фактор известния журналист.", "date": "2018.01.03", "title": "Какво може да очаква Македония\nот българското председателство на ЕС?"}
{"url": "https://www.24chasa.bg/novini/article/6642585", "text": "Десетки жалейки и черни лентички заляха днес социалната мрежа фейсбук след новината за убийството на петима души в Нови Искър. Жертвите са Недялчо Юнаков, синът му от първи брак Георги, 16-годишната Нанси, Боби- неин приятел и възрастна жена – майка на съпругата на Недялчо - Кети Кюхова.  По непотвърдена информация  , която е майка на Нанси. \"Почивай в мир!! Принцесо дано да си на подобро място, липсваш много не го заслужаваше още беше малка и не видя нищо от живота\", пише във фейсбук Камелия Иванова на стената на Нанси. \"Милата тя... Отиде си твърде рано, също и Боби. Още не бяха видяли много неща :( дано сега са на по добро място. Почивайте в мир\", написа за Нанси в социалната мрежа Любослава Данова. \"Никога няма да те забравя братле!!Почивай в мир!!\", пише приятел на стената във фейсбук на убития Георги Юнаков. \"Почивай в мир приятелю! Дано си на по-добро място!\", пише Никола Веселинов за приятеля си Георги.", "date": "2018.01.03", "title": "Приятели скърбят в социалните мрежи за убитите в Нови Искър"}
{"url": "https://www.24chasa.bg/novini/article/6642599", "text": "Неизвестен мъж е направил опит за въоръжен грабеж във Видин вчера около 22.00 часа, съобщават от Областна дирекция на МВР. Инцидентът е станал в минимаркет във видинския квартал \"Крум Бъчваров\". Мъжът, който е бил с маска на главата, е влязъл в търговския обект, държейки пистолет, без да го насочва към служителката и да отправя заплахи. След като служителката заплашила, че ще извика полиция, маскираният напуснал магазина. Това е втори случай за въоръжен грабеж във Видин в рамките на три дни. На 31 декември около 5.00 часа двама неизвестни с маски на главите влезли в бензиностанция, намираща се на изхода на Видин. Единият от тях е заплашил с пистолет служителката, след което са взели пари в евро и лева на обща стойност 1495 лева, 6 броя седмични винетни стикери и 96 броя лотарийни билети на обща стойност 398 лева.", "date": "2018.01.03", "title": "Маскиран мъж опитал да ограби минимаркет във Видин"}
{"url": "https://www.24chasa.bg/novini/article/6642598", "text": "Шестима пострадаха при  . Произшествието стана  около 15,30 ч. във вторник на главен път В. Търново – Русе на вход а на гр. П. Тръмбеш. По първоначална информация лек автомобил «Форд Фокус», с румънска регистрация, управляван от 54-годишен турски гражданин и движещ се в посока от В. Търново към Русе при заобикаляне на спрял на платното лек автомобил «Дачия», с румънска регистрация е навлязъл в лентата за насрещно движение и се е ударил челно в насрещно движещ се товарен автомобил «Фолксваген Транспортер», управляван от 50-годишния С. С. от П. Тръмбеш. В резултат на това са пострадали возещата се на предната седалка в лекия автомобил 31-годишна румънска гражданка. Тя е с фрактура на долна челюст и контузия на десен крак. Отказала е лечение в България и е транспортирана със специализиран превоз в Румъния. Водачът на лекия автомобил е с гръдна травма и фрактура на ребра, освободен е за домашно лечение. 4-годишно момиченце, пътувало с тях е с контузия на дланта, след преглед е освободено за домашно лечение. Водачът на товарния автомобил е с фрактура на коляно, освободен е за домашно лечение и и двама от пътниците в товарния автомобил – единия е с порезни рани в областта на главата, освободен за домашно лечение, а другия е с фрактура на подбедрица и ребра, настанен е за лечение във великотърновската болница, без опасност за живота. Двамата водачи са изпробвани за употреба на алкохол, пробите са отрицателни. Взети са им кръвни проби за химичен анализ. Причините за произшествието са в процес на изясняване. По случая е започнато досъдебно производство.", "date": "2018.01.03", "title": "Откараха пострадала румънка от тежката \nкатастрофа край Полски Тръмбеш в родината й"}
{"url": "https://www.24chasa.bg/novini/article/6642630", "text": "В интервю за германското издание Deutsche Wirtschaft Nachrichten генералният секретар на НАТО Йенс Столтенберг потвърди, че през настоящата 2018 г. се очаква разширяване на командния състав на НАТО – за първи път след края на Студената война. От редакцията привеждат информация, съгласно която сегашните 6,8 хил. работни места ще бъдат увеличени до осем хиляди, предава \"Фокус\".  „Точните числа все още не са фиксирани, но очаквам те да се повишат. Трябва да сме в състояние да се борим с тероризма. И трябва да отчетем факта, че отново си имаме работа с една по-уверена Русия. Тук трябва да поясня: не искаме нова Студена война и нова надпревара във въоръжението. Искаме политически диалог с Русия – дори това да не е лесно“, увери норвежкият политик. На въпрос дали през 2018 г. може да има по-интензивни контакти с Москва извън Съвета Русия-НАТО, Столтенберг подчерта: „Очаквам, че ще имаме повече срещи и че ще използваме военните канали за комуникация. Целият Алианс подкрепя това. Наскоро например, председателят на Военния комитет на НАТО, а също и главнокомандващият силите на НАТО в Европа проведоха разговори с руския генерал Валерий Герасимов - след дълъг период без контакт между двете страни“. Същевременно Столтенберг подчерта, че светът става все по-опасен и враждебен, и именно поради тази причина - съгласно думите на норвежеца, НАТО се развива и става все по-силен съюз.", "date": "2018.01.03", "title": "Столтенберг: През 2018 се очаква разширяване на командния състав на НАТО"}
{"url": "https://www.24chasa.bg/novini/article/6642612", "text": "Пожар в необитаем имот, разследват служители на полицейското управление в Павликени, съобщи МВР. Сигнал за случая е получен в 16,15 ч.  във вторник. От проведените до момента действия по разследването е установено, че огънят е обхванал необитаема къща в с. Недан. Пламъците са унищожили покрив на тухлена пристройка и част от покрив на кирпичена къща. Причините за пожара са в процес на изясняване. По случая е започнато досъдебно производство.", "date": "2018.01.03", "title": "Разследват причините за пожар\nв необитаем имот в Павликенско"}
{"url": "https://www.24chasa.bg/novini/article/6642509", "text": "Върхове на копия и стрели, сечени монети, пръстени, кръстчета и други предмети бяха открити до стените на Троянската света обител наскоро. Появата им изненадала работници, които прокопавали дренаж и почиствали манастирското гробище, разказа игуменът епископ Сионий. \"След всеки дъжд водата отмива пръстта, а на повърхността излизат нови и нови артефакти\", допълни той. Находките може да бъдат видяни в обновения музей на обителта. При ремонтните дейности на Антимовото крило също били намерени много предмети от бита на монасите. В костницата пък, която е под самия олтар на храма, има древна колона с плоча върху нея, зазидана в основите му. \"Според повърхностните исторически изследвания Троянската обител води началото си от 1600-ната година, когато била донесена иконата на света Богородица Троеручица. Но ако се задълбочат проучванията ще стане ясно, че манастирът съществува много по-отдавна\", смята дядо Сионий. Според някои историци, когато монасите от Света гора пристигнали с чудотворната икона, те заварили братя, живеещи в руините на манастира, разрушен от османските нашественици. Този факт дълго бил пренебрегван. Освен това районът е пълен с пещери и заслони, в които са издълбани множество кръстове и абсиди. Обитавали са ги монаси, които вероятно са били част от по-голямо братство. \"Чрез Светия синод ще се обърнем към министерството на културата, което да назначи необходимите мерки за проучване\", са намеренията на игуменът. Сегашните находки категорично говорели, че на това място света обител е имало още през средновековието. По-сериозните проучвания ще дадат отговор за началото и за историята на манастира, е становището на епископ Сионий", "date": "2018.01.03", "title": "Нови открития в Троянския манастир ще променят историята му (Обновена)"}
{"url": "https://www.24chasa.bg/novini/article/6642714", "text": "Земята днес се намира в перихелий - точката от орбитата си, която е най-близо до Слънцето, предаде БТА.  По този повод в. \"Дейли експрес\" предлага няколко любопитни факта за централната звезда на Слънчевата система: - Земята се движи около Слънцето в елипсовидна орбита. В най-близката точка от нея - перихелий, планетата се намира на около 147,1 милиона километра от централната звезда. В най-отдалечената й точка - афелий в началото на юли, разстоянието е около 152,1 милиона километра. - Слънцето съставлява около 99,86 процента от общата маса на Слънчевата система. - Диаметърът на Слънцето е над сто пъти по-голям от земния. - Слънцето орбитира около центъра на галактиката Млечен път. За едно негово завъртане около галактичния център са необходими около 250 милиона години. Орбиталната скорост на Слънцето е около 225 километра в секунда. - Смята се, че температурата на слънчевата повърхност е между 5000 и 6000 градуса Целзий, докато тази във вътрешността му достига до 15 000 градуса Целзий. - Топлината на Слънцето се дължи на превръщането водородни атоми в хелий в процес, известен като термоядрен синтез. - Очаква се Слънцето да изчерпа запасите си от водород след около пет милиарда години. - Слънцето е класифицирано като звезда от тип жълто джудже. В края на жизнения си път то ще стане по-голямо и по-ярко, превръщайки се първо в червен гигант, а след това в бяло джудже. Когато стане червен гигант, Слънцето ще \"погълне\" Меркурий, Венера и Земята.", "date": "2018.01.03", "title": "Очаква се Слънцето да изчерпа запасите си от водород след около 5 милиарда години"}
{"url": "https://www.24chasa.bg/novini/article/6642728", "text": "Гръцкият премиер Алексис Ципрас смята, че \"2018-а ще е годината на Гърция\". В обширно интервю за местното радио Риъл ФМ 97,8 Ципрас дава тази оценка, говорейки за периода, който ще последва след излизане на Гърция от сегашната спасителна програма през август, за проблема с името на Македония и за отношенията с Турция. За връзките с Турция Ципрас казва, че \"най-лошото, което човек може да направи, е да не разговаря, да няма канали за общуване и контакти, да не се опитва да реши съществуващите проблеми\", отбелязвайки, че неговото правителство е доказало, че то не следва тази логика и че е постъпило добре досега, като е създало канали за комуникация въпреки съществуващите различия между двете страни. По въпроса за името на Македония Ципрас изказва оптимизъм, предава БТА.  \"Можем ефикасно и отговорно да се справим с един проблем, който ни бе оставен в наследство от предишните правителства\", посочва Ципрас и допълва, че доколкото има желание от страна на Скопие да бъдат предприети стъпки /\"остава обаче да ги видим тези стъпки\"/, те биха могли да бъдат направени. Ципрас уверява още, че избори в Гърция ще има през 2019 г. в края на коннституционно определения мандат на правителството и подчертава, че краят на меморандумите /спасителните програми/ трябва да бъде съпроводен с \"прекратяване на патогенезата, довела до кризата в страната\".", "date": "2018.01.03", "title": "Ципрас: 2018-а ще е годината на Гърция"}
{"url": "https://www.24chasa.bg/novini/article/6642831", "text": "9 месеца условно наказание с три години изпитателен срок получи от Районния съд в Търново 33-годишен измамник, измъкнал скъп телефон от момче, като се представил за полицай. Съдът одобри постигнатото с Районна прокуратура – Велико Търново споразумение, с което Мартин П.  се призна за виновен и е осъден за измама, съобщиха от Апелативната прокуратура. Мартин П. се призна за виновен за това, че на 29.01.2017 г. в град Велико Търново с цел да набави за себе си имотна облага, като се представил за длъжностно лице – полицейски служител, заблудил Н. М., че трябва да му предаде ползвания от него мобилен телефонен апарат „Apple iPhone Space Gray MAT 20“ за извършване на проверка в РУ- Велико Търново и с това му причинил имотна вреда в размер на 756,50 лева, представляваща стойността на предадената без основание вещ. Престъпление по чл. 210, вр. чл. 209 от НК.  Причинените от деянието вреди са възстановени. Споразумението има последици на влязла в сила присъда.", "date": "2018.01.03", "title": "9 месеца условно за измамник, представял се за полицай в Търново"}
{"url": "https://www.24chasa.bg/novini/article/6642825", "text": "\"24 часа\" получи потвърждение от източници от МВР:  , но още не е идентифициран. По външни белези той отговаря на възрастта и описанието на издирваната Кети Николова Кюхова, но в него няма никакви документи. Сутринта и по трите национални телевизии  .  МВР обаче не потвърждава информацията. Явно оттам изчакват трупът да бъде идентифициран, за да дадат официална информация. Намерена е и колата на семейството - БМВ Х5. И трупът, и колата са близо до къщата - местопрестъпление. Все още не е открито оръжието на престъплението, което е 22-ри калибър.    ", "date": "2018.01.03", "title": "Има открит труп на жена край Нови Искър, още не е идентифицирана (Снимки, видео)"}
{"url": "https://www.24chasa.bg/novini/article/6642843", "text": "Районната прокуратура във Велико Търново внесе в съда обвинителен акт срещу 19-годишен младеж за извършен грабеж на 66-годишен мъж, съобщиха от Апелативната прокуратура в града. Обвинението срещу Алиш Х. е за това, че на 5 май 2017 г. в гр. Велико Търново, ул. „Панайот Типографов“, отнел 2320 лв. от владението на Б. С., с намерение противозаконно да ги присвои, като употребил за това сила – нанесъл множество удари в главата и съборил на земята 66-годишния мъж. Престъпление по чл. 198 от НК. На 4 май около 21:00 ч. пострадалият отишъл в игрална зала в града. Носел 2 700 лева, които бил спечелил предните дни в същата зала. Играл продължително време, като спечелил общо 2300 лева. След като печалбата му била изплатена, си тръгнал. По същото време обвиняемият и негови приятели били в дискотека. Двама от кампанията отишли в близко казино и когато се върнали в дискотеката споделили, че някакъв дядо спечелил 2000 лева. Малко след това обвиняемият излязъл от дискотеката и отишъл в казиното. След като излязъл от казиното пострадалият тръгнал към дома си, като през цялото време бил следван на известно разстояние от обвиняемия. Когато застанал пред входната врата и извадил ключовете си, за да отключва вратата, обвиняемият го нападнал, като го ударил по главата, казал „Дай парите” и се опитал да бръкне в джоба на панталона му. Пострадалият го хванал за ръката и казал: „Спри се, ще ти дам пари”. Въпреки това обвиняемият продължил да го удря, докато паднал на земята. Тогава бръкнал в левия джоб на панталона на пострадалия и взел всичките 2320 лева, които били там. Предстои насрочване на делото за разглеждане от съда.", "date": "2018.01.03", "title": "Младеж, пребил и ограбил хазартен дядо,\nсе изправя пред съда във Велико Търново"}
{"url": "https://www.24chasa.bg/novini/article/6642884", "text": "Мъж и жена са задигнали въглища от приюта на отец Иван в монтанското село Якомово, съобщиха от ОД на МВР.- Монтана. На 2- рия ден от новата година в полицейския участък в селото е подаден сигнал от 60-годишна жена, която е домакин във фондация Дом за сираци \"Свети Николай\" с. Нови хан, че в дните между 25 декември и 2 януари от имот на приюта са били откраднати около 700 килограма въглища. От проведените незабавни оперативно-издирвателни мероприятия служители на Участък Якимово са установили извършителите - 37-годишният И.А. и 36-годишната А.М., и двамата са местни жители. Извършителите са направили пълни самопризнания. Откраднатите въглища са намерени, иззети и върнати на собственика. По случая е образувано досъдебно производство в Участък Якимово. „ Чудя се как е възможно да посегнеш на топлото на хората! Та идва зима. Мисля, че това се прави от немотия. В селото си има едни апаши и ние си ги знаем, всички дребни кражби са тяхно дело.“, коментира отец Иван. Това е поредно посегателството върху приюта му в село Якимово. Няколко пъти е ограбван автомобила му, тарашени са къщи, задигнати са машина за правене на хляб, пчелни кошери че дори и тетрадките на децата. Кошмарна за благодетеля на бедните бе нощта на Нова година, когато сградата на Дома за сираци в Нови хан изгоря.", "date": "2018.01.03", "title": "Задигнали 700 кг въглища от комуната на отец Иван в село Якимово"}
{"url": "https://www.24chasa.bg/novini/article/6642827", "text": "Бързо производство е образувано срещу 25-годишен шофьор от Пловдив за проявена агресия на пътя, съобщиха от полицията. На тел. 112 вчера бил получен сигнал, че на ул. \"Васил Левски\" водач на фолксваген нанесъл удар с ръка и счупил стъкло на врата на междуградски автобус. По предварителни данни действията му били провокирани при възникнал спор с 46-годишния шофьор на автобуса за отнето предимство. Друг шофьор пък е бил задържан, след като предизвикал катастрофа с материални щети. 34-годишният мъж се ударил в оградата на Овощарския институт. Дрегерът отчел 1, 22 промила алкохол.", "date": "2018.01.03", "title": "25-годишен потроши автобус в Пловдив за отнето предимство"}
{"url": "https://www.24chasa.bg/novini/article/6642905", "text": "Районна прокуратура – Благоевград внесе за разглеждане в съда обвинителен акт срещу П. К. за блудство. В продължение на няколко месеца, през периода от юни до септември 2016 г., обвиняемият К. извършвал действия с цел да възбуди и удовлетвори полово желание без съвкупление по отношение на малолетно момиче, ненавършило 14-годишна възраст. Блудствата ставали на поляна, в района на ж.п. линиите в кв. Грамада в гр. Благоевград, като П.К. използвал безпомощното състояние на момичето, поради ниската й възраст и умствена изостаналост. Предстои насрочване на делото от съда.", "date": "2018.01.03", "title": "Съдят мъж, блудствал с болно дете"}
{"url": "https://www.24chasa.bg/novini/article/6642909", "text": "Нова снежна буря остави без ток около 200 000 домакинства в Северна Франция, включително 30 000 в парижкия район, съобщи днес френската електроснабдителна компания Енедис (Enedis), цитирана от Ройтерс и Асошиейтед прес. Ветровете на бурята \"Елинор\" достигнаха скорост от 140 километра в час. В социалните медии се появиха снимки на потрошени автомобили, преобърнати скелета и изкоренени дървета, съобщава БТА. Около 2000 души са ангажирани с възстановяването на доставките на тока в 49 френски департамента. Най-сериозно засегната е Нормандия, посочи Енедис, която е подразделение на държавния енергиен гигант Е Де Еф (EDF). Ветрове със скорост до 117 километра в час засегнаха най-голямото парижко летище \"Шарл де Гол\". Летищните власти посочиха, че графика на полетите е нарушен, като има леки закъснения заради предпазните мерки, които се взимат, за да се качат безопасно пътниците на самолетите. На 1 януари снежната буря \"Кармен\", бушувала в Западна Франция, остави временно без електричество около 40 000 домакинства в областта Бретан, припомня Ройтерс.", "date": "2018.01.03", "title": "200 000 домакинства са без ток в Северна Франция заради снежна буря"}
{"url": "https://www.24chasa.bg/novini/article/6642925", "text": " 8 от министрите гласуваха против Истанбулската конвенция. Това каза пред журналисти в Министерски съвет вицепремиерът Валери Симеонов, след като стана ясно, че правителството ще предложи на Народното събрание да ратифицира Истанбулската конвенция, предава „Фокус“. „Не става въпрос за някакво политическо противопоставяне. Става въпрос за позиция, която са взели. Всеки взима позиция с оглед на своята компетентност и своето убеждение. Не само Обединени патриоти, 8 човека от министрите гласуваха против. Мисля, че това е нормален начин за взимане на решение. Мнозинството взима решение, така е и в Народното събрание. Дали ни харесва или не ни харесва – това е“, коментира Симеонов. На въпрос дали има опасност у нас да бъде признат третия пол Симеонов отговори: „Мисля, че не трябва да се влиза в детайли, след като сме изразили една позиция, значи имаме основания и притеснения. След обсъждането не би трябвало да има такава опасност“. „Обединени патриоти се състои от три партии и недейте очаква по всички въпроси да бъдем на едно мнение“, допълни вицепремиерът Симеонов.", "date": "2018.01.03", "title": "Валери Симеонов: 8 министри гласуваха против Истанбулската конвенция"}
{"url": "https://www.24chasa.bg/novini/article/6642906", "text": "Окръжна прокуратура – Русе внесе в съда обвинителен акт срещу румънски гражданин, нарушил правилата за движение по пътищата в България и причинил пътно произшествие при което загинал човек. Обвинението срещу Мариан С. е за това, че на 24.05.2016 г., по пътя-убиец Русе - Велико Търново, в района на землището на град Бяла, при управление на товарен автомобил „Ивеко“ с румънска регистрация, е нарушил правилата за движение по пътищата, като превишил разрешената скорост 50км/ч., и се движел със скорост от 95,5 км/ч. Румънецът навлязъл в насрещната лента за движение и по непредпазливост причинил смъртта българката Десислава К. на 47 години и средни телесни повреди на Тошко К. - на 53 години. Според Темида, престъплението е по чл. 343, вр. чл. 342 от НК. Румънецът се препитавал като шофьор и извършвал международни превози на товари. На 24.05.2016 г. , Мариан управлявал товарен автомобил „Ивеко“, за да превози пластмасови материали от Букурещ, до град Кърджали, България. В следобедните часове, камионът му се движил по пътя Русе - Велико Търново. По същия път, но в противоположна посока пътувал лек автомобил „Хюндай Лантра“, управляван от пострадалия Тошко К. В 15:36 часа товарният автомобил навлязъл в ляв завой със скорост от 95,5 км/ч., в резултат на което, превозното средство загубило устойчивост и се отклонило наляво. Румънецът се опитал да го овладее и да контролира движението на автомобила, но не успял. Непосредствено след като излязъл от завоя, камионът пресякъл пътната маркировка и преминал в насрещната пътна лента. В момента, в който „Ивекото“ напуснало завоя и навлязло в средната пътна лента, пострадалият видял движещия се срещу него товарен автомобил и отклонил колата си надясно, като частично навлязъл в пътния банкет. Независимо от това, между двете превозни средства настъпил челно-страничен удар. От сблъсъка, всеки от четиримата пътници в лекия автомобил получил различни телесни увреждания, като сериозно пострадала Десислава К., която починала в резултат на причинените травми. Предстои насрочване на делото за разглеждане от съда.", "date": "2018.01.03", "title": "Румънец застава пред съда в Русе за убийство при катастрофа"}
{"url": "https://www.24chasa.bg/novini/article/6642947", "text": "Нова услуга буквално взриви социалните мрежи - предлага се... „мъж на час”. Находчивият бургазлия, който я предлага, е Станислав Николов, съобщи  . По думите му има работа, която не е по силите на жените, а не всяка има мъж до себе си. Той може да поправи електрически уред, да пробие дупка или да смени сифона. Станислав е категоричен, че услугата „мъж на час” не включва интимни услуги. Тя няма фиксирана цена, всичко е въпрос на договаряне.", "date": "2018.01.03", "title": "Бургазлия предлага услугата „мъж на час”"}
{"url": "https://www.24chasa.bg/novini/article/6641892", "text": "Строители, техници и продавачи ще са най-търсените на пазара на труда през първите три месеца на 2018 г. А 14% от работодателите смятат да наемат нови служители, показва проучване на “Менпауър” за намеренията на 621 фирми да наемат нови кадри. Шефовете, които ще съкращават персонал, са около 5%, докато “Очакванията на работодателите са изключително оптимистични. Те определено имат нужда да назначават нови хора, защото работната сила в България и населението у нас непрекъснато намалява”, заяви управляващият директор на “Менпауър” за България Надя Василева. Тя обясни, че според проучванията им 50% от работодателите продължават да изпитват проблем с кадрите. Гладът за квалифицирани служители е в почти всички сектори, като най-засегнати са производството, строителството, търговията на едро и дребно. “Също така хотели и ресторанти имат проблеми с намирането на персонал. Според мен липсата на кадри се усеща във всички сектори, дори в публичния”, каза още Василева. Изненадващо за зимните месеци, работодателите ще търсят най-много служители в сектор “Строителство”, като всеки трети шеф там иска да наеме нов работник. Раздвижване се очаква и в секторите “Производство” и “Търговия на едро и дребно”, където се очаква ръст в назначаването на нови хора с 18%. Работодателите в сектор “Земеделие, горско стопанство, лов и риболов” също ще търсят активно нови служители. Там работните места могат да се увеличат с около 17%, което е с 9% повече в сравнение с последното тримесечие на 2017 г. Нови служители ще се назначават и в секторите финанси, застраховане, недвижими имоти и бизнес услуги”. В същото време работодателите от сектор “Електричество, газ и вода” и “Транспорт, складове и комуникации” очакват най-бавен темп на наемане на служители. Едва 3% от работодателите в този сектор са склонни да наемат нови хора през следващите три месеца. “Това е изненадващо, защото винаги са се търсили и винаги е имало проблем с наемането им. Предполагам, че работодателите, които търсят шофьори, са във всички сектори”, обясни Василева. защото едва 8% от работодателите са склонни да наемат нови хора. Най-много служители се очаква да бъдат назначени във Варна, където ръстът им ще достигне 19%. “И тук има изненада, защото този регион изпреварва София. Тази тенденция също е свързана със строителството, обясни Надя Василева. Стабилно нарастване на работната сила се очаква и в Пловдив и Бургас, където прогнозите са съответно 15% и 14%, докато работодателите в София отчитат прогноза от 13%. Най-предпазливата регионална прогноза от 6% е отчетена в Русе, където плановете за наемане са най-слаби през последните четири години. И през тази година най-търсените на пазара на труда ще са специалисти, които владеят два западни езика, IT специалисти, инженери. Компаниите обаче са изправени пред ново предизвикателство – критичната липса на работници за общи оперативни бизнес дейности”, каза още управляващият директор на “Менпауър”. Според нея едно от решенията на този проблем е да се направят по-големи инвестиции в осигуряването на условия за възрастните хора. Като работодателите да осигурят и “Все още не се използва добре и потенциалният ресурс на жените. Те биха имали по-добър шанс да се реализират на пазара на труда, ако им се предложи работа, която да отговаря на възможностите им. Освен това трябва да се осигури и смята още Василева. Така майките ще могат да гледат спокойно децата си. С гъвкаво работно време служителите ще могат да работят на повече от едно място, а това също е вариант в привличането на кадри. Според нея шефовете могат да помислят и за алтернативно работно място, защото развитието на технологиите позволява “работата да отиде при хората”. “Ясно е, че нямаме достатъчно млади хора, а и от друга страна, не всички от тях са готови и търсят работа. Те определено имат други начини на препитание - роднини и близки, които се грижат за тях, или по някакъв друг начин имат средства, с които да съществуват, което е добре”, каза още Василева. Според нея е наложително държавата и бизнесът да направят стратегия за целенасочен внос на работна ръка, защото липсата на кадри става все по-осезаема. “Много бързо българските работодатели трябва да се ориентират към или други държави в Азия. Това ще повлияе добре на българския пазар, отчете още Василева. Тя даде пример, че ако дадена компания у нас наеме група от 100 виетнамци, с едногодишни договори за работа, работодателите могат да бъдат сигурни, че няма да имат сътресения. Обвързването с едногодишни договори гарантира, че те няма да търсят работа при други работодатели или да емигрират. “Това е добър вариант, а моят съвет е да се мисли повече в тази посока. Капацитетът у нас е много по-малък, но пазарът ще определи тенденциите”, каза още Василева. Бизнесът вече изпитва глад и за общи работници в строителството и заводите,чистачи и продавачи освен за липсващите традиционно кадри като заварчици, шлосери, касиери и пр. Това стана ясно от статистиката на Агенцията по заетостта за развитието на трудовия пазар през ноември. Според данни на агенцията по заетостта през ноември най-търсени са били работници в преработващата промишленост, готвачи, сервитьори и бармани, шофьори на тежкотоварни автомобили и автобуси и машинни оператори. При висшистите продължават да се търсят най-много медици, инженери и учители. 3548 работни места са обявили през ноември от промишлеността, 1963 в търговията. На трето място по глад за работници са строителите, а в администрацията са липсвали близо 1000 служители. Общо са заявени 12 040 свободни работни места, от които 77% са в частни фирми. През ноември работа са започнали общо 17 хил. безработни, обясниха от АЗ.   Българските студенти, които владеят немски език, могат да се включат във ваканционна заетост в Германия. Търсят хора в селското стопанство, сервитьори, камериерки, бармани, помощен персонал в кухня, общи работници. Свободни места са обявени и от фирмите за почистване на помещения и индустриални обекти, вериги за бързо хранене, както и германските пощи. Студентите, желаещи да се възползват от възможността да работят в Германия през следващото лято, трябва да подадат заявление в свободен текст на български език до 23 януари 2018 г. Мястото на подаване е бюрото по труда, на чиято територия се намира висшето учебно заведение, в което се обучават. Изискванията към кандидатите са да бъдат български граждани и студенти в български висши учебни заведения, да са на възраст между 18 и 35 г. и да са редовна форма на обучение. Младежите трябва да не са последен курс на семестриално обучение, да имат добри познания по немски език и да са готови най-малко два месеца да работят в Германия. В заявлението си те трябва да декларират, че са изучавали немски език най-малко 3 г. На българските машиностроителни предприятия - военни заводи, фирми за авточасти, производители на техника, не им достигат към 5000 квалифицирани работници. Това е констатирано от анкета на Българската браншова камара “Машиностроене”, съобщи председателят на организацията Илия Келешев. Става въпрос както за квалифицирани средни специалисти - стругари, фрезисти, заварчици, шлосери, оператори на цифрово-програмни машини, така и за хора с висше инженерно образование. От липсата на кадри започват да се оплакват и чужди инвеститори. По време на общото събрание на камарата през ноември ръководството на австрийската “Палфингер продукционстехник”, която произвежда кранове в халетата на бившия военен завод “Бета” в Червен бряг, съобщило, че не може да натовари новите мощности, в които фирмата е инвестирала 30 млн. евро. “А това става в район, в който допреди години имаше завод за тежко машиностроене със 7500 души персонал”, каза Келешев. Японско-немската “СЕ-Борднетце”, която отвори миналата година два завода за автомобилни кабели в Мездра и в Карнобат с мощности, обслужвани от 3300 човека, се принуждава да вози всеки ден работници от над 70 километра разстояние. Инвеститорът се е оплакал, че често се случва новоназначен работник да престане да идва на работа и се принуждават да го издирват. Най-честото обяснение на такива работници било, че получават минимална работна заплата. “Да, но това е само за първите три месеца, докато се обучават, тъй като заводът изобщо не може да намери квалифицирани кадри и назначава всякакви. След обучението заплатата става двойна на минималната”, каза Келешев. Проверка на “24 часа” в сайтовете за работа разкри, че точно тези два завода и още редица други Повечето от тях обявяват условията за допълнително заплащане, социалните придобивки, какви осигуровки плащат и т.н. “Аз отдавна съм престанал да разчитам, че бюрата по труда ще ми намерят работници. Те предлагат психолози, икономисти, филолози, дори адвокати. Няма безработни стругари, шлайфисти и заварчици, каквито ми трябват”, каза изпълнителният директор на бургаския завод “Спартак” Кирил Яков. Той твърди, че е решил донякъде въпроса със собствени сили - назначава неквалифицирани кадри, обучава ги няколко месеца и ако покажат, че им се работи, ги назначава. В старозагорския чугунолеярен завод “Прогрес” например се трудят цели ромски фамилии. Заради поръчките от военните заводи напоследък предприятието е минало на трисменен режим на работа и около 20% от работещите са роми. Икономическият директор на завода Таня Радкова казва, че става въпрос за цели фамилии и няма основания да е недоволна от тях. Брутните заплати достигат до 1300 лв., т.е. чистите са 1050 лв. Някои от тези хора имали навика и предприятието ги назначава отново, защото обучението на нови хора ще излезе доста по-скъпо. Висшите инженерни кадри за машиностроенето също не достигат. Според Келешев всяка пролет ректорите и деканите на техническите университети започват да обикалят страната в кампания по издирване на бъдещи студенти. “Нещата вече са стигнали дотам, че за студенти се приемат и хора със среден успех 2,50 от дипломата за средно образование”, каза той. Експерти твърдят, че именно липсата на квалифицирани технически кадри в България е причината асемблаторите на автомобили да ни заобикалят така упорито. Въпреки очевидния бум на инвестициите в производството на авточасти по-голямата част от тези предприятия произвеждат кабели и други елементарни неща. В тях се трудят предимно жени и неквалифицирани кадри. Експертът каза, че когато у нас се установи производител примерно на скоростни кутии, тогава може да мислим, че ще привлечем и производител на автомобили.", "date": "2018.01.03", "title": "Бизнесът вече гладен  за продавачки, строителни работници, техници"}
{"url": "https://www.24chasa.bg/novini/article/6643032", "text": "44-годишната Кети Кюхова е намерена убита и хвърлена в кладенец, дълбок два метра, предава  . Кладенецът се намира на метри от мястото, където беше открит джипът на семейството. Не се знае дали Кюхова е простреляна. Кладенецът, в който е открит трупът на Кети, се намирал до необитаема вила, информира  .  С това жертвите на жестокото убийство в Нови Искър стават 6. Във вторник в дома на семейството бяха открити телата на мъжа на Кети Кюхова - Неделчо Юнаков, на неговия син Георги (20 г.), на дъщерята на Кюхова - Нанси (16 г.), на приятеля на тийнейджърката (18 г.) и нейната баба по майчина линия (72 г.). Цяла нощ разследващите правиха огледи на къщата, в която бяха открити телата на петимата застреляни. А Кети Кюхова беше обявена за издирване. Тази сутрин стана ясно, че е намерен джипът на семейството. Стъклото до шофьорското място е счупено, на негово място има найлон. В близост до автомобила журналисти намериха тефтерче, в което са написани задължения – сметки за ток, към мобилни оператори. Не е ясно на кого е това тефтерче. В него обаче е споменато и името на Неделчо.      ", "date": "2018.01.03", "title": "Трупът на Кети намерен в двуметров кладенец в близост до джипа (Видео)"}
{"url": "https://www.24chasa.bg/novini/article/6643560", "text": "Учебен самолет Т-2 на гръцките военновъздушни сили се разби днес в района на полуостров Пелопонес, съобщи гръцката военна авиация, цитирана от РИА Новости. Екипажът на самолета не е пострадал, предава БТА. В сряда, на 3 януари 2018 г., в 12 часа по време тренировъчен полет се разби самолетът Т-2 поради техническа неизправност. Военен хеликоптер е транспортирал пилотите до поделението им, се казва в съобщение на командването на гръцката военна авиация. За разследването на причините на инцидента е създадена специална комисия.", "date": "2018.01.03", "title": "Учебен самолет на гръцките военни се разби на остров Пелопонес"}
{"url": "https://www.24chasa.bg/novini/article/6643577", "text": "Унгария и Полша искат гласът им да се чува силно при определянето на бъдещето на Европа и твърдо отхвърлят системата на мигрантските квоти в ЕС, каза днес унгарският премиер Виктор Орбан, цитиран от Ройтерс. \"Ние искаме гласът ни да се чува силно, тъй като страните (от Централна Европа) имат визия за бъдещето на Европа\", подчерта унгарският министър-председател на съвместна пресконференция с гостуващия в столицата Будапеща негов полски колега Матуеш Моравецки, предаде БТА.  \"Миграционната политика на ЕС се провали. Трябва да продължим и занапред да охраняваме границите. Нелегалната миграция трябва да бъде пресечена. Не трябва да приемаме мигранти тук, а да доставяме помощта там, където тя е необходима\", подчерта Орбан, цитиран от ТАСС. Моравецки изрази съгласие с този подход. \"Само суверенни държави могат да решават кого да приемат и кого - не\", посочи новият полски премиер и добави, че \"страните от Централна Европа правят много за успокояване на напрежението по източната граница на ЕС\", като приемат мигранти от Украйна. \"Ние разбираме европейската солидарност и сме готови да оказваме помощ по места\", заяви Моравецки. Унгарският и полският премиер обсъдиха и въпроси от сферата на икономическото сътрудничество и развитието на региона. \"Страните от Централна Европа и нейните икономически модели функционират добре. Сега това е най-бързо развиващият се регион в ЕС\", посочи Орбан. \"За Полша и Унгария, за цяла Централна Европа е важно развиването на инфраструктурните връзки по направление север-юг\", каза унгарският премиер и добави, че с полския си колега са обсъдили и обединяването на енергийната инфраструктура. Миналия месец Орбан, отдавнашен съюзник на Полша в Европейския съюз, даде да се разбере, че Унгария ще блокира всякакви опити за отнемане на правото на гласуване на Полша в Съвета на ЕС, припомня Ройтерс. Това стана, след като Европейската комисия заплаши Полша с такава наказателна мярка заради спорните съдебни реформи.", "date": "2018.01.03", "title": "Унгарският премиер: Миграционната политика на ЕС се провали"}
{"url": "https://www.24chasa.bg/novini/article/6643710", "text": "Американският президент Доналд Тръмп каза днес, че САЩ ще подкрепят протестиращите в Иран в \"подходящия момент\", предаде Ройтерс, цитирана от БТА. \"Голямо уважение към хората в Иран, които се опитват да махнат корумпираното си правителство. Ще получите повече подкрепа от САЩ в подходящия момент!\", написа Тръмп в Туитър.", "date": "2018.01.03", "title": "Тръмп: Иранците ще получат подкрепата на САЩ в правилния момент"}
{"url": "https://www.24chasa.bg/novini/article/6643715", "text": "На 6 януари, събота, когато се празнува големият християнски празник Свето Богоявление (Йордановден) патриарх Неофит ще отслужи празничната Света литургия от 8.30 часа в патриаршеската катедрала \"Св. Александър Невски\". Това съобщи отделът \"Връзки с обществеността\" при Светия синод на БПЦ-БП, цитиран от БТА. В 10.00 часа Негово светейшество ще отслужи Велик водосвет на площада пред катедралата. В 11.00 часа ще се извърши освещаване на бойните знамена в присъствието на главнокомандващия на Българската армия - президента Румен Радев, информират от Синода. И допълват, че ще бъдат поръсени с осветена вода последователно Гвардейският представителен духов оркестър, знаменният блок, където ще са построени бойните знамена и знамената-светини, почетният караул и официалните лица.", "date": "2018.01.03", "title": "Патриарх Неофит ще отслужи на Богоявление празнична Света литургия и Велик водосвет"}
{"url": "https://www.24chasa.bg/novini/article/6643733", "text": "Националната здравноосигурителна каса (НЗОК), Българският лекарски съюз (БЛС) и Българският зъболекарски съюз (БЗС) официално дадоха старт на преговорите за сключване на националните рамкови договори за медицински и за дентални дейности за 2018 г., съобщиха от пресцентъра на НЗОК. Постигнато е споразумение по начина, сроковете и графика за водене на преговорите. Съгласуван е съставът на преговарящите екипи от страна на НЗОК и на съсловните организации на лекарите и на лекарите по дентална медицина. Създадена е организация, успоредно с хода на преговорите, да се работи по изготвяне на проекти за Наредба за основния пакет, Наредба за профилактичните прегледи и за диспансеризацията, както и за медицинските стандарти. Постигнато бе съгласие и по отношение на финансовите параметри за работа в периода от 1. януари – 1. април 2018 г. (до влизане в действие на новите НРД) при условията и реда на действие на НРД 2017 за медицинските и за денталните дейности. Преговорите продължават интензивно през следващите дни. Надзорният съвет на Националната здравноосигурителна каса на свое заседание от 19 декември 2017 г. даде мандат на ръководството на институцията за водене на преговори с БЛС за НРД 2018 за медицинските дейности.", "date": "2018.01.03", "title": "НЗОК започна преговорите за сключване на националните рамкови договори за 2018"}
{"url": "https://www.24chasa.bg/novini/article/6643761", "text": "„Убийството на семейството от Нови Искър е по-скоро професионално свършена работа, отколкото плод на лична омраза”. Това каза в студиото на   психологът Христо Монов в коментар на бруталното престъпление, след което останаха шест трупа. Според специалиста случилото се е шок за цялата нация, защото става броени часове след началото на новата година, през която всеки очаква да се случват по-добри неща. „Подобни травми се лекуват най-вече с установяване на причините за случилото се”, коментира още Монов. Той е категоричен, че убийството е „тежък симптом за много сериозно заболяване на обществото ни”.", "date": "2018.01.03", "title": "Христо Монов: Убийствата в Нови Искър са професионално свършена работа"}
{"url": "https://www.24chasa.bg/novini/article/6643758", "text": "Обадих се на сина си в 00:10 ч. на Нова година и някой ми затвори. След това вече телефонът му беше изключен. Това разказа Стефка, майка на убития в Нови Искър Боби. Той бе застрелян заедно с приятелката си Нанси, с доведените й баща и брат Недялко и Георги и с баба й. Майка й Кети пък бе убита и захвърлена в кладенец край градчето.  \"Синът ми е убит професионално с един куршум между очите и два или три в тялото. Бащата на Нанси е прострелян над 10 пъти\", разказа майката на Боби. Синът й трябвало да е на новогодишно парти при приятел, но в последния момент променил плановете си без да уведоми семейството си.  Убиецът е професионалист и дори е почистил в къщата, обясни пък бабата на момчето Корнелия. И двете жени обясниха, че полицията не им дава информация за случая. Според тях мишена на зверското убийство са били Кети и Неделчо, които те не познавали, а децата са съпътстващи жертви.  След убийството двете жени не смеят да влязат в стаята на момчето, защото се разплакват при спомена за него. ", "date": "2018.01.03", "title": "Майката на застреляния в Нови Искър Боби: Убийците ми затвориха телефона, чистили са къщата (Снимки)"}
{"url": "https://www.24chasa.bg/novini/article/6643784", "text": "Възложено е изработването на Подробен устройствен план-парцеларен план (ПУП-ПП) за изграждането на лот 3.2 на автомагистрала \"Струма\" между Крупник и Кресна, съобщиха от министерството на регионалното развитие и благоустройството (МРРБ). Със заповед на МРРБ, Агенция \"Пътна инфраструктура\" трябва да изготви проекта, необходим за участъка, преминаващ през Кресненското дефиле. Заповедта включва изработването на проект на ПУП-ПП за строителството на общо 24 км от лявото платно на магистралата, в посока София, както и обходен път на град Кресна, който е част от дясното платно на магистралата - в посока Кулата. Обходното трасе е с дължина около 5 км. Проектът на ПУП ще се изготви според действащата нормативна уредба, след утвърдено от МРРБ задание. След приключване на процедурата, според изискванията на Закона за устройството на територията, проектът ще бъде внесен за разглеждане от Националния експертен съвет по устройство на територията и регионална политика. Проектът е от изключително значение с оглед изграждането на автомагистрала \"Струма\", която ще поеме транзитния трафик по международния коридор Ориент/Източно-Средиземноморски в границите на страната ни. С решение на Министерския съвет от 2013 г. обектът е определен за национален и от национално значение. Висшият експертен екологичен съвет (ВЕЕС) при Министерството на околната среда и водите одобри осъществяването на инвестиционното предложение за изграждане на трасето на Лот 3.2 от АМ \"Струма\" по т. нар. Източен вариант Г10.50. Приблизителната стойност на целия проект е около 1,2 млрд. лв. и включва строителство, надзор, отчуждения и др. Проектът предвижда разделяне на двете платна. Лявото платно Кулата - София се намира на няколко километра източно от дефилето, минава източно край Симитли, пресича пътя за Банско, минава между Полето и Брежани, западно от Мечкул, пресича пътя Стара Кресна - Ощава източно от Стара Кресна. След това продължава западно от Влахи и се спуска след Кресна, западно от път Е-79. Дясното платно София -Кулата ползва пътя през дефилето с малки подобрения и габарит 10.5 м с две ленти и проектна скорост 80 км/час, и продължава по новия обходен път на Кресна. Километър преди края на лот 3.2 лявото и дясното платно се събират в магистрален габарит Г29 - две платна с по две ленти в посока, и се включва в лот 3.3 - между Кресна и Сандански, който в момента се изгражда.", "date": "2018.01.03", "title": "Възложиха изготвянето на проект за ПУП за лот 3.2 на \"Струма\""}
