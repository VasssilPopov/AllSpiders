{"url": "https://www.24chasa.bg/novini/article/6407338", "text": "Експерти от Министерство на земеделието, храните и горите се срещнаха с представители на организации за защита на животните, съобщиха от пресцентъра на министерството. Двете страни обсъдиха проект на Наредба за изменение и допълнение на Наредба № 2 от 2009 г. за условията за отглеждане на космат и пернат дивеч в животновъдни обекти, съобразени с неговите физиологически и поведенчески особености.  при изготвяне на проекта, съгласно който те имат право да участват във вземане на решения, които се отнасят за животните. Министерството, следвайки нормативната уредба, е публикувало на интернет страницата на ведомството и на портала за обществено обсъждане на Министерския съвет проекта на наредба, като в срок до 3 септември се приемат писмени становища по него. До датата на организирания протест в министерството няма входирано нито едно писмено становище от организация за защита на животните.", "date": "2017.08.24", "title": "Природозащитници обсъдиха фермите за норки с експерти от МЗХГ"}
{"url": "https://www.24chasa.bg/novini/article/6407273", "text": "Началникът на Регионалното управление на образованието в София Ваня Кастрева призова директора на Софийската математическа гимназия (СМГ) Антони Стоянов да подаде оставка, съобщи Би Ти Ви. Причината е  но вече е и срещу неуважителното поведение на Стоянов. От два дни директорът на СМГ е в училището, но отказва среща с родителите, дори не пуска и учители в сградата. Той проговори за първи път днес пред медиите, за да обяви, че няма да подаде оставка. Той каза, че именно Ваня Катстрева му е казала да мълчи, за да се потули случаят. Антони Стоянов е в годишен отпуск до 28 август, след това ще започне процедура по отстраняването му, каза Кастрева. Тя влезе в училището на проверка заедно със зам.-министъра на образованието Таня Михайлова. Уволнената учителка Петя Тодорова каза пред bTV, че вчера Стоянов ѝ предложил граждански договор. Тя обяви, че би се върнала само на постоянен трудов договор.", "date": "2017.08.24", "title": "Кастрева: Директорът на  математическата гимназия да подаде оставка"}
{"url": "https://www.24chasa.bg/novini/article/6407279", "text": "Майката на големия български поп певец, композитор и текстописец Георги Христов е починала. Новината съобщи самият той във фейсбук профила си, споделяйки негова песен \"Майчице\".  Текстът на песента е написан от Христов през 1995-та и се превръща в един от най-хитовите му парчета. Профилът му във фейсбук се изпълни със съболезнователни съобщения и коментари. ", "date": "2017.08.24", "title": "Почина майката на естрадната легенда Георги Христов (Видео)"}
{"url": "https://www.24chasa.bg/novini/article/6407278", "text": "След като миналата седмица районният съд освободи под 1000 лв. гаранция Георги Недялков - един от петимата обвинени за боя в созополския бар \"Бикини\", днес бургаски магистрати пуснаха още един от групата. Корабният механик Красимир Апостолов вече е с мярка \"домашен арест\". Той, както и останалите задържани Георги Недялков, Георги Джендов, Димитър Харалампиев - Рочата и Пламен Русев са обвинени в хулиганство с проявена особена дързост. Междувременно стана ясно, че ключови свидетели са получили \"амнезия\" и вече не помнят нищо от нощта на нападението. Единият пребит, който бе със счупен зъб, дори започнал да твърди, че получил лицевата травма при падане. Експертиза на видеозаписа от нощта на боя пък показала, че от кадрите не могат са се различат достатъчно добре извършителите на нападението. Вещите лица били категорични, че по записа от охранителната камера не може да се направи лицево-челюстно разпознаване на лицата. Екшънът в бар \"Бикини\" се разигра през нощта на 23 юли и по време на мелето пострада бившият репортер на \"Господари на ефира\" Христо Бардуков, който стопанисва заведението. Тогава той разказа, че около 01,30 ч. в бара нахлули десетина мъже, започнали да блъскат охраната, като едно от момчетата е било бито с крака и юмруци по тялото и лицето. Биячите крещели на охранителя:  \"Лягай, на колене!\". Веднага след мелето е започнало разследване в полицията в Созопол, под прякото ръководство на Бургаската районна прокуратура. Обвинението срещу Рочата е в условията на повторност, тъй като той е с условна присъда за хулиганство. За отправена закана за убийство пък Георги Джендов има повдигнато отделно обвинение.", "date": "2017.08.24", "title": "Втори обвинен за боя в бар \"Бикини\" излиза от ареста, свидетели получават амнезия"}
{"url": "https://www.24chasa.bg/novini/article/6407325", "text": "37-годишна родилка почина след секцио в болницата в Асеновград вчера, предаде  . Операцията е преминала нормално, детето се е родило в добро състояние, но бременността на жената е била тежка, съпроводена с хипертония и оттоци. Причината за смъртта засега е емболия. По случая е образувано следствие от Окръжна прокуратура- Пловдив. Предстои експертиза след аутопсия и разследване на действията на медицинския екип. ", "date": "2017.08.24", "title": "Родилка почина след секцио в Асеновград"}
{"url": "https://www.24chasa.bg/novini/article/6407324", "text": "Митничари от Бургас са иззели близо 60 хиляди опаковки с бонбони с имитационни изображения на анимационния герой \"Hello Kitty\" за нарушени права върху интелектуална собственост. Това съобщиха от митницата в морския град, предаде БТА. Пратката е пристигнала в пристанището в корабен контейнер със стоки от Китай, декларирани като внос за България. Контейнерът е селектиран за щателна митническа проверка. След установяване на опаковките с бонбони с имитиращото изображение пратката е задържана. Митницата в Бургас е сезирала за случая официалните представители в България на правопритежателя на търговската марка за установяване дали бонбоните са фалшиви. Те са се оказали именно такива, а освен това са нарушени правата върху интелектуалната им собственост, става ясно от официално получен отговор. Бонбоните ще бъдат унищожени. Разходите за изпълнение на процедурата ще са за сметка на правопритежателя на търговската марка.", "date": "2017.08.24", "title": "Задържаха близо 60 хиляди опаковки с \nфалшиви бонбони в Бургас"}
{"url": "https://www.24chasa.bg/novini/article/6407191", "text": "Екип от български военни медици замина за Мали, съобщава  . За 15-и път от 2013-а година насам наши специалисти участват в мисията на Европейския съюз за обучение на силите за сигурност на Мали. Поредният лекарски екип е съставен от четирима души и ще се грижи за здравето на личния състав на щаба на операцията, базиран в столицата Бамако. Продължителността на мисията е 4 месеца, а смяната на екипите става на ротационен принцип.", "date": "2017.08.24", "title": "Български военни медици заминаха за Мали"}
{"url": "https://www.24chasa.bg/novini/article/6407174", "text": "13-годишно момиче  е с опасност за живота след тежка катастрофа между лека кола и мотоциклет, съобщават от  . Инцидентът е станал тази сутрин на пътя Варна- Бургас, в отсечката между Бяла и Обзор. Лек автомобил застига и блъска кросов мотоциклет, който се движи пред него на платното. От удара са пострадали двама души на мотора. 13-годишно момиче е настанено в реанимацията на варненската болница „Св. Анна\" с черепно-мозъчна травма. Тя е в кома и лекарите се борят за живота ѝ. 15-годишният шофьор на мотора също е приет в болница с фрактура на нос и контузни наранявания по тялото. Неговият живот е вън от опасност. Зад волана на леката кола е бил 19-годишен мъж от габровското с. Жълтеж. От полицията изясняват причините за инцидента.                                                                                                                                                                                                                                                                                                                       ", "date": "2017.08.24", "title": "13-годишна с опасност за живота след тежка катастрофа край Варна, карал 15-годишен (Обновена)"}
{"url": "https://www.24chasa.bg/novini/article/6406965", "text": "Осем души са в неизвестност след свлачище в Швейцария, съобщава регионалният вестник Die Basler Zeitung, цитиран от \"Фокус\".  Както съобщиха местните власти, осем граждани на Швейцария, Германия и Австрия са изчезнали след масивно свлачище на камъни край Бергдоф Бондо, разположен на границата между Италия и Швейцария. Шестима от тях вече са официално обявени за изчезнали от техни роднини. В операцията за издирването е задействан също и хеликоптер на швейцарската армия. Властите ще представят информация за хода й на специална пресконференция, планирана за следобедните часове на четвъртък. Междувременно движението по основния път в района остава блокирано. Уточнява се, че има засегнати домове в резултат на планинския инцидент. По-рано бе разпоредена евакуация в Бергдоф Бондо, припомнят от редакцията. ", "date": "2017.08.24", "title": "Осем души са в неизвестност след свлачище в Швейцария (Снимки и видео)"}
{"url": "https://www.24chasa.bg/novini/article/6407255", "text": "Швейцарският гражданин П.Ш. (22 г.) е задържан за 24 часа, след като е предизвикал пътен инцидент, съобщиха от полицията в Добрич. На 23 август, около 00,30 ч. е получено съобщение за възникнало пътно произшествие в района на с-образните завои на село Кранево, област. Добрич. На място е установено, че водач на лек автомобил „Рено” с добричка регистрация, поради движение с несъобразена скорост, губи контрол над колата и допуска пътен инцидент с материални щети. При извършената проверка за употреба на алкохол с техническо средство е отчетено наличието на 1,58 промила алкохол в издишания от водача въздух. По случая е образувано бързо полицейско производство. Според полицейския бюлетин, при още две проверки са задържани водачи с алкохол в кръвта - 1,65 промила и 1,21 промила.", "date": "2017.08.24", "title": "Почерпен швейцарец потроши кола в Кранево"}
{"url": "https://www.24chasa.bg/novini/article/6407263", "text": ", обясниха от Столичната община и от пожарната, предаде  Към момента пожарът гори на около триста квадрата, обясни комисар Тошко Бързилов от Главна дирекция \"Пожарна безопасност и защита на населението\". Той не пожела да коментира дали в началото на пожара са чути взривове. Обясни обаче, че единият от горящите складове е за дрехи, както вече стана ясно, а във втория има лакове и бои. Заради наличието именно на тези материали на мястото е изпратена и мобилна лаборатория на Столичната община, която трябва да установи дали има замърсяване на въздуха в района. Продължава и работата на пожарникарите, от които се очаква до около 15 ч. окончателно да загасят пожара и да започнат разчистване.  Остава затворено част от \"Челопешко шосе\" и пътят за Ботунец, Челопечене и Кремиковци.", "date": "2017.08.24", "title": "Пожарът в складове на ул. \"Челопешко шосе\" в София е овладян"}
{"url": "https://www.24chasa.bg/novini/article/6407259", "text": "Испанските власти са предали „конкретна информация\"  , заяви началникът на полицията в Ротердам, предава AFP. „Имаше конкретна информация от испанската полиция, че  \", разкри главният полицейски началник на пристанищния град.", "date": "2017.08.24", "title": "Испания е предала „конкретна информация“ за атаката в Ротердам"}
{"url": "https://www.24chasa.bg/novini/article/6407063", "text": "Вътрешният министър Валентин Радев не пожела да пререже лентата на новата полицейска приемна в ромската махала \"Лозница\" на Асеновград. Това направиха вицепремиерът Валери Симеонов и кметът на града д-р. Емил Караиванов. \"Аз лично не се радвам и няма да режа ленти. Ще се радвам, когато на това място се направи детска площадка, училище или градина.\", каза вътрешният министър Валентин Радев пред жителите на \"Лозница\". Циганите бурно го аплодираха. \"Не ми ръкопляскайте, защото ще ви критикувам. Ние сме тук за да ви кажем, че държавността е над всичко. В Асеновградски регион са извършени 652 престъпления от началото на годината до сега, което е с 150 повече в сравнение със същия период на миналата година.\", посочи министърът. Той обяви, че в новата приемна ще работят трима инспектори и двама постови. Като това ще струва на държавата над 15 хил. лева месечно. Вместо тези пари да отиват за детски площадки, ще вървят за въдворяване на ред, добави Валентин Радев, опитвайки се да обясни на циганите, защо не се радва за откриването на новата приемна.", "date": "2017.08.24", "title": "МВР шефът отказа да пререже лентата на полицейска приемна в ромска махала (Снимки)"}
{"url": "https://www.24chasa.bg/novini/article/6407106", "text": "Над 45 кг. тютюн и аромати за наргиле откриха митнически служители от Бургас в магазин за сувенири в Слънчев бряг. Между стоката по щандовете се предлагали мостри на тютюн и аромати за наргиле, а контрабандната стока се съхранявала в склад. Иззети са общо 44,28 кг аромати за наргиле - мента, шоколад, ананас, ягода, разпределени  в 369 кутии по 12 грама. Стоката била без акцизен бандерол. В обекта са открити и 24 кутии с общо 1,2 кг тютюн за наргиле, облепени с български акцизен бандерол, но за търговския обект не е представено валидно разрешително за търговия с тютюневи изделия. Цялото количество тютюневи изделия е иззето от митническите служители. Предадени са проби за лабораторен анализ. Предстои образуване на административно наказателно производство. Това е второ поредно нарушение на същия търговец за този месец. При митническа проверка на 3 август са иззети 168 кутии с общо 15 кг. аромати за наргиле и 2,750 кг тютюн - всички без български акцизен бандерол.", "date": "2017.08.24", "title": "Търговец на сувенири в Слънчев бряг пласира тютюн и аромати за наргиле"}
{"url": "https://www.24chasa.bg/novini/article/6407125", "text": "Следващата седмица, на 31 август, ще бъде направена първа копка на 6-километров участък от Лот 3.1 Благоевград – Крупник на АМ „Струма“. Това съобщи днес министърът на регионалното развитие и благоустройството Николай Нанков при посещението си в Годеч, цитиран от пресцентъра на държавното ведомство. Той напомни, че разрешението за строеж на обекта е издадено през миналата седмица, а през тази е обнародвано в Държавен вестник. Строителството на Лот 3.3 Кресна – Сандански се изпълнява според графика и очакваме дейностите да бъдат завършени дори предсрочно, така че през 2018 г. обектът да е приключен, информира Нанков. Той посочи, че са изпълнени всички процедури, касаещи оценката за въздействие върху околната среда за участъка от магистралата през Кресненското дефиле и напомни, че на 11 септември ще бъдат направени обществени обсъждания за проекта. Очакваме в края на октомври да имаме и положително становище по ОВОС, заяви министърът и допълни, че целта е през май-юни 2019 г. да има избран изпълнител и издадено строително разрешение, така че до 2023 г. участъкът да бъде построен. Ще поискаме предварително изпълнение от компетентните органи – Комисията за защита на конкуренцията и Върховния административен съд, в случай на обжалване на решението на комисията за избор на изпълнител, който да изгради и внедри тол системата, каза още регионалният министър. Той припомни, че техническите оферти бяха отворени и срокът за разглеждането им е съкратен на един месец, тъй като всеки ден изоставане коства финансов ресурс за пътната инфраструктура. Целта е в края на 2018 г. да има внедрена тол система. През следващата седмица ще бъде обявена нова обществена поръчка за строителството на тунел „Железница“ на АМ „Струма, като обектът ще бъде разделен на три отсечки, съобщи още министърът. Той обяви, че до края на следващата седмица ще бъде обявена и обществена поръчка в две обособени позиции за строителството на скоростния път София – Калотина, като за обекта има осигурено финансиране в размер на 20 млн. евро по линия на Инструмента за свързана Европа.", "date": "2017.08.24", "title": "Правят първа копка на 6 км от Лот 3.1 на АМ „Струма\" през следващата седмица"}
{"url": "https://www.24chasa.bg/novini/article/6407151", "text": "При акция на криминалисти от Монтана и Лом в село Мокреш, община Влъчедръм, са открити 83 растения канабис със средна височина по 130 сантиметра и общо тегло на листната маса 30 килограма, съобщиха от Областната дирекция на МВР в Монтана. Наркотичното растение е намерено в двора на П.Н. /65г./ от селото. Те са ожънати и иззети, срещу П.Н. е образувано досъдебно производство по член 354 от НК.", "date": "2017.08.24", "title": "Иззеха 30 кг канабис от двора на 65-годишен от монтанско село"}
{"url": "https://www.24chasa.bg/novini/article/6406889", "text": "Не намирам причина за нов протест в неделя в Асеновград. Всичко, поето като ангажимент, е изпълнено. Това заяви вицепремерът Валери Симеонов, който заедно с вътрешният министър Валентин Радев и омбудсманът Мая Маналово участват в кръгла маса в града. Два месеца след събитията, когато роми нападнаха гребци и пламнаха протести, вицепремиерът е категоричен, че процесите по етническо противопоставяне са овладени, полицията си е на мястото, няма криминални прояви, а общината си върши работата. \"Надявам се най-сетне Асеновград да се успокои. До едно изпълнихме обещанията, които поехме\", заяви Симеонов. Той съобщи, че по обяд вътрешният министър Радев ще открие полицейския участък в ромската махала. В него са назначени седем служители. Йордан Тодоров, баща на едно от битите деца, съобщи, че ромите побойници щели да съдят гребците. За него било абсурдно, че децата били викани в полицията. \"В неделя отново ще излезем на протест. Това, което беше обещано, не е изпълнено\", категоричен и Тодоров. И посочи, че от 200 незаконни къщи в ромската махала били съборени само 40. Мая Манолова заяви, че се харчат милиони левове в т.ч. и европейски пари за интеграция на ромите, но забележителни резултати няма. Кръглата маса, в която участва и кметът Емил Караиванов, както и местни депутати, започна с темата \"Образование и трудова заетост\". В новата полицейска приемна в кв. \"Лозница\" денонощно ще дежурят служители за спазване на реда.", "date": "2017.08.24", "title": "Валери Симеонов: Защо пак ще протестират в Асеновград? Всичко им изпълнихме"}
{"url": "https://www.24chasa.bg/novini/article/6406978", "text": "Сирийската армия е успяла напълно да обкръжи джихадистката групировка \"Ислямска държава\" в пустинни райони в центъра на Сирия, съобщи Сирийският център за наблюдение правата на човека, цитиран от Франс прес. По този начин армията е прекъснала снабдителните линии на ИД. След това тя ще трябва да прогони джихадистите от тези райони, преди да започне решителната битка за Дейр аз Зур, последната провинция, която се държи от ИД, предаде БТА. В настъплението си за прогонване на ИД от пустинните райони в части от централните провинции Хомс и Хама и източната Дейр аз Зур армията е подкрепяна от руската бойна авиация и местни и чуждестранни бойци. За Москва освобождаването на богатата на петрол провинция Дейр аз Зур при границата с Ирак ще е признак за края на ИД в Сирия. Сирийските правителствени войски са обсадени в част от град Дейр аз Зур. Според експертите армията трябва напълно да изтласка ИД от централните пустинни райони, преди да започне да освобождава Дейр аз Зур, иначе ще я уязвима. Според френския географ и специалист по Сирия Фабрис Баланш, ако армията напълно елиминира ИД от този сектор, режимът ще контролира над половината територия на страната.", "date": "2017.08.24", "title": "Сирийската армия напълно обгради \"Ислямска държава\" в пустинните райони \nна Сирия"}
{"url": "https://www.24chasa.bg/novini/article/6406982", "text": "Тези дни, когато предизборната кампания на Ангела Меркел навлиза в последните си седмици, тя хвърли светлина върху личния си живот, като допусна фотографи в личния си апартамент в центъра на Берлин. Сподели и рецептата си за едно от най-популярните в Германия домашни ястия: картофената супа. \"Винаги сама си правя картофеното пюре, с преса, а не с домакински уред\", каза тя пред германското седмично списание за светски клюки \"Бунте\", цитира БТА. \"Така консистенцията е на малки парченца\". Меркел не живее в някоя от официалните правителствени резиденции, а от години живее със съпруга си Йоахим Зауер в апартамент в четириетажна сграда. От него се виждат няколко от най-големите музеи в Берлин, представящи едни от най-богатите колекции от световно културно наследство. През юни женското списание \"Хойте вохе\" публикува поредица от снимки, на които се вижда един по-скоро типичен за Германия апартамент с дървени подове, бели стени и голямо огледало, окачено над дълъг сив диван в хола, както и спретната кухня с малка маса. \"Обичам да ям късно вечер\", призна Меркел пред \"Бунте\". Жилището се намира в една от най-посещаваните части на Берлин и затова учудени туристи често може да видят как жената, наричана новият лидер на свободния свят, късно вечер слиза или рано сутрин се качва в правителствения автомобил, отивайки към близката сграда на канцлерството. Меркел е дъщеря на протестантски пастор и е израснала в бившата ГДР. В Германия е добре известен факт, че тя се интересува много от културния живот на страната си. Миналия месец тя заведе лидерите на държавите от Групата на 20-те най-големи икономики да слушат Девета симфония на Бетовен в новооткритата хамбургска филхармония на брега на река Елба, за да покаже на света най-новия обект от германския културен пейзаж. \"Почитател съм на класическата музика\", каза тя в едно от седмичните си видеообръщения, в които говори и за това как се е учила да свири на флейта и пиано. Германският канцлер започва ежегодната си лятна си ваканция с посещение на първата вечер на Вагнеровия фестивал в Байройт, а преди да стане канцлер бе редовен посетител на берлинските оперни спектакли и концерти. Миналата седмица тя разкри и кой е любимият й емотикон. \"Усмихнатото личице\", каза тя пред популярни млади видеоблогъри. \"Може да е и с малко сърчице\", добави Меркел, която от 12 години управлява най-голямата икономика в Европа. Меркел обикновено успява да държи личния си живот далеч от политиката. Тя рядко се появява на обществени места със Зауер, втория й съпруг. Преподавателят по квантова химия понякога показва леко раздразнение от медийния цирк, който заобикаля съпругата му. На видео от първите години на Меркел като канцлер се вижда как двамата вървят под ръка по крайбрежна улица, а Зауер носи чадър, за да се крие от фотографите. В предишни интервюта Меркел, която е и ръководител на германската консервативна партия Християндемократически съюз, е разказвала как хранителните й предпочитания са оформени от 35-те години, които е живяла при комунизма. В миналото тя е говорила и за това как често в събота вечер приготвя руло от говеждо с червено зеле, когато със Зауер успеят да отскочат до скромната й вила северно от Берлин. В интервюто за \"Бунте\" Меркел, която е физик по образование, похвали Зауер, че й помага в ежедневието, особено по време на сегашната предизборна кампания. \"Винаги ме подкрепя, например често пазарува за вкъщи\", каза тя. Подобно на канцлера, която редовно може да бъде видяна в околните магазини със синя чанта в ръката, Зауер също може да бъде видян да чака на опашка пред касите на супермаркетите, включително в кулинарния отдел на берлинския филиал на френската верига универсални магазини \"Галери Лафайет\". Въпреки ангажиментите си заради кампанията Меркел продължава да следи как вървят картофите, които растат в градината й за следващата порция супа. \"Изглеждат добре\", каза тя пред \"Бунте\". \"Но още нямаме реколта\", каза е.", "date": "2017.08.24", "title": "Меркел пусна фотографи в апартамента си седмици преди изборите в Германия"}
{"url": "https://www.24chasa.bg/novini/article/6406974", "text": "От град Коринт през Атина до Патра вече се пътува само за три часа по новата магистрала, която дори беше построена предсрочно. Все още не са изградени напълно касите за плащане на тол такси, но от началото на септември за ползването на тази отсечка от магистралата ще се плаща на две места при пътните възли Терво и Мениди, съобщава  . От Атина до град Янина пътуването също минава през нова каса за тол такса, която ще влезе в експлоатация около края на септември. В северна Гърция опитите на транспортното министерство да въведе допълнителни пътни такси до Кавала и Комотини бяха спрени от реакцията на жителите и местната власт. След стачка на работещите в пътната компания \"Егнатия одос\", които подкрепиха с протестите си местните жители, беше прекратен обявеният търг за нови каси.", "date": "2017.08.24", "title": "Нови пътни такси от септември в Гърция"}
{"url": "https://www.24chasa.bg/novini/article/6406986", "text": "Пожар избухна в склад на ул. \"Челопешко шосе\" в София, информираха от МВР. Сигналът за инцидента е подаден преди минути. Към мястото са изпратени екипи на пожарната. Очаквайте подробности!                                                                                                                                                                                                                                                                                                                       ", "date": "2017.08.24", "title": "Пожар избухна в склад на ул. \"Челопешко шосе\" в София"}
{"url": "https://www.24chasa.bg/novini/article/6406928", "text": "68-годишна жена от Ловеч, стана поредната жертва на телефонни измамници в сряда. Потърпевшата била въвлечена в заблуда след обаждане на стационарния й телефон от непознат мъж. Как е била омайвана, от полицията не съобщават, но след разговора тя драговолно предоставила на измамниците немалката сума от 26 300 лева. По случая е образувано досъдебно производство. Криминалисти от ОДМВР-Ловеч за пореден път призовават хората да не се доверяват на непознати мъже и жени, които звънят на телефоните им, представят се за длъжностни лица /лекари, полицаи, комисари, данъчни служители, журналисти, прокурори и т.н/ и искат по различни поводи да им бъдат давани пари и ценности. Не съществува практика да се набират парични средства по подобен начин. При получаване на телефонно обаждане с подобен характер незабавно трябва да бъде потърсен контакт с най-близките родственици и да сигнализира на телефон 112.", "date": "2017.08.24", "title": "Наивница \"изгоря\" с над 26 бона в Ловеч"}
{"url": "https://www.24chasa.bg/novini/article/6407001", "text": "Двама души са били ранени днес при въоръжено нападение пред съд в Истанбул, съобщи турската телевизия НТВ, цитирано от БТА.  Съгласно медийните доклади, инцидентът се е случил по време на изслушването по дело за убийство. Според информацията на НТВ в съда се е разразил спор между две страни по дело. Спорът прераснал в скандал, след което силите на реда са извели участниците в кавгата навън. Стрелба е била открита от минаващ наблизо автомобил по част от участниците в спора. Двама души, които са били ранени, са приети в болници. Полицията издирва нападателите. Очаквайте подробности!", "date": "2017.08.24", "title": "Нападение в сградата на съда в Истанбул, има ранени (Обновенa)"}
{"url": "https://www.24chasa.bg/novini/article/6407005", "text": "Председателят на Парламентарната група на ГЕРБ и зам.-председател на партията Цветан Цветанов, министърът на регионалното развитие и благоустройство Николай Нанков и кметът на Годеч Радослав Асенов официално откриха първия саниран блок по Националната програма за енергийна ефективност на многофамилни жилищни сгради в община Годеч. Живущите в блока изказаха своите сърдечни благодарности към правителството на Бойко Борисов. \"Думите на хората, към които е насочена тази политика, са най-доброто доказателство за успеха на Програмата. Тези срещи ми дават повод за радост, защото успяхме да продължим реализирането на безвъзмездното саниране, въпреки критиките от страна на опонентите на ГЕРБ\", заяви Цветанов. Сумата за обновяването на първия саниран блок в Годеч надхвърля 820 000 лева. Цветан Цветанов подчерта пред присъстващите, че за последните две години над 5 милиона са отделени за община Годеч – за ВиК и инфраструктура, през целеви национални и европейски програми. \"Ние от ГЕРБ изпълняваме поетите ангажименти към хората и ще продължим да работим в интерес на всички български граждани във всички населени места, без да ги делим на малки и големи\", категоричен бе зам.-председателят на партията. Това съобщиха от партията. Министър Николай Нанков приветства живущите в блок 9 в Годеч и заяви, че няма по-социална и пряко насочена към хората програма от Националната програма за енергийна ефективност. \"Създаваме по-уютни и комфортни домове, постигаме по-ниски сметки за топло- и електроенергия. Социалният и икономическият ефект са огромни\", изтъкна той. Според регионалния министър това е една от най-силните политики в първите две правителства на Бойко Борисов и именно затова е била толкова критикувана. \"Бяхме критикувани не на експертни начела, а изцяло политически. И вас са ви плашили, че ще ви вземем домовете или ще плащате от джобовете си за санирането. Всичко е безвъзмездно - от държавния и общинския бюджет\", обърна се Нанков към присъстващите. Министър Нанков подчерта, че Националната програма за енергийна ефективност трябва да продължи. \"Вече се предизвика дебат на парламентарно ниво, създаде се експертна работна група. Подобрихме контрола по Програмата и по линия на органите за строителен контрол, и по линия на указания към кметовете - създадахме специално звено в МРРБ, което да контролира кметовете. Продължението на Програмата ще бъде решено чрез дебат в Народното събрание през септември\", обясни той.", "date": "2017.08.24", "title": "Цветанов: Програмата за енергийна ефективност е доказано успешна"}
{"url": "https://www.24chasa.bg/novini/article/6407044", "text": "Огромен интерес към новия модел Galaxy Note 8, чиято световна премиера се състоя снощи, отчитат операторите в България. Направените предварителни заявки до тази сутрин за смартфона през сайта на VIVACOM са над 40, съобщиха от телекома. Новият модел на Samsung ще бъде наличен в магазините на VIVACOM на 15 септември. Предварителните заявки се правят през специална форма, достъпна до 23,59 часа на 13 септември. Линкът, който води до електронната форма за записване е vivacom.bg/note8 Мтел също стартира предварителна продажба на Note 8. Клиентите могат да заявяват желаните устройства до 23,59 часа на 13 септември на сайта на телекома. Samsung Galaxy Note 8 ще се предлага от Мтел за 54,99 лева на месец или 1199,99 лева в брой с план \"Мтел без граници 3XL\" с Екстра нет+. Наличните цветове при старта на предварителната продажба са среднощно черно и кленово златно. И при двата оператора първите 100 души, купили телефона, ще получат устройството в комплект с работна станция Samsung DeX. С нея те ще могат да свържат Galaxy Note 8 с монитор, мишка и клавиатура. Samsung Galaxy Note 8 впечатлява с 6.3-инчов Quad HD+ Super AMOLED инфинити дисплей, двойна камера - 12 MP широкоъгълна и телефото камери с Optical Image Stabilization (OIS), осемядрен процесор и подобрен SPen стилус, който създава усещане за истинска писалка при водене на бележки. Сигурността на Galaxy Note 8 предлага възможност за избор на биометрични опции за удостоверяване - включително сканиране на ириса и пръстов отпечатък. Устройството разполага със сертификат за водо- и прахоустойчивост IP68, благодарение на който телефонът може да бъде потопен на дълбочина до 1.5 м. за половин час.", "date": "2017.08.24", "title": "Оператори: Има огромен интерес към новия Note"}
{"url": "https://www.24chasa.bg/novini/article/6407149", "text": "Министърът на правосъдието Цецка Цачева и нейният заместник проф. Николай Проданов заминават на работно посещение в Република Австрия, съобщават от пресцентъра на Министерството на правосъдието. В рамките на двудневната визита министър Цачева ще проведе среща с вицеканцлерa и министър на правосъдието на Австрия Волфганг Брандщетер. Сред темите в разговора ще бъдат обсъдени Трио-Председателството на ЕС и трансферът на осъдени лица между държавите ни. България поема председателството на ЕС на 1 януари 2018 година, а след нея то ще бъде поето от Австрия. В рамките на визитата министър Цачева и проф. Проданов ще посетят затвора Корнеубург, който се намира близо до столицата на Австрия.", "date": "2017.08.24", "title": "Цачева отива на посещение в австрийски затвор"}
{"url": "https://www.24chasa.bg/novini/article/6407145", "text": "Полицията в Албания съобщи, че е засилила мерките за сигурност в страната заради терористичните заплахи и нападения в Европа, предаде агенция Асошиейтед прес, цитирано от БТА. Засилено е полицейското присъствие при провеждането на масови прояви, в шопинг моловете, дипломатическите офиси и резиденции, както и на други места. По-засилен контрол се предвижда за граничните райони и пропускателните пунктове.", "date": "2017.08.24", "title": "Засилиха мерките за сигурност в Албания заради терористичните нападения в Европа"}
{"url": "https://www.24chasa.bg/novini/article/6407182", "text": "Американският министър на отбраната Джеймс Матис обвини Русия, че се опитва да преначертае международните граници със сила, предаде Асошиейтед прес. На среща в Киев с с украинските лидери той заяви, че Вашингтон няма да приеме анексията на Крим от Москва. Американският министър пристигна в Украйна вчера вечерта от Ирак. Днес той разговаря с украинския президент Петро Порошенко и други украински ръководители, присъства на парада по повод 26-ата годишнина от независимостта на Украйна. Матис е първият министър на отбраната на САЩ, посетил Украйна за последните 10 години. На среща с Порошенко той каза, че Русия не спазва международните си ангажименти, като например споразуменията от Минск за конфликта в Източна Украйна, предаде Ройтерс. Матис обеща, че САЩ ще помогнат на Украйна да изгради и модернизира въоръжените си сили, но не спомена нищо за предоставяне на смъртоносни оръжия, предаде Асошиейтед прес. Порошенко каза, че е разговарял с Матис за военната подкрепа от САЩ за Украйна и изрази задоволство от постигнатия напредък по въпроса за доставяне на американски смъртоносни оръжия на Украйна, предаде Ройтерс. Обсъждана е била и възможността за изпращане в Донбас на въоръжена мисия с мандат на ООН.", "date": "2017.08.24", "title": "Джеймс Матис: Русия се опитва със сила да преначертае международните граници"}
{"url": "https://www.24chasa.bg/novini/article/6406901", "text": "Операция по разчистването на издигнат лагер в центъра на италианската столица завърши със сблъсъци между мигранти и полиция, предава ТАСС, цитирана от Фокус. По данни на телевизионния канал Sky TG 24, полицейските служители са използвали водни оръдия срещу мигрантите, които са хвърляли камъни и бутилки срещу тях. Агенция Ansa съобщава, че акцията е завършила с двама арестувани. До безредиците се е стигнало, след като мигрантите са отказали да напуснат импровизирания лагер, за да бъдат настанени в специализирана структура.", "date": "2017.08.24", "title": "Сблъсъци с мигранти в центъра на Рим, двама са задържани"}
{"url": "https://www.24chasa.bg/novini/article/6406790", "text": "КНСБ застава зад предложението на Европейската комисия в директивата за командированите работници понятието \"минимални ставки на заплащане\" да се замени с \"възнаграждение\". Това се казва в позиция на най-голямата обществена организация, изпратена до министъра на труда Бисер Петков, съобщиха от пресцентъра на КНСБ. Според медийни публикации това ще бъде и една от темите, които ще бъдат обсъждани по време на визитата на френския президент Еманюел Макрон в България, се посочва в съобщението. Замяната на тази формулировка ще позволи на българските работници да получават достойно възнаграждение, равно на това на техните западноевропейски колеги, и е в пълен синхрон с основната позиция на синдиката - \"равна заплата за равен труд\". Според КНСБ командироването на работници е важен принос за подобряване на икономическото сближаване в Европа. В много случаи обаче тази практика се използва като инструмент за социални измами и дъмпинг. \"Ние нямаме обяснение защо, след като се приеха от българската държава промени в Кодекса на труда през 2016 г., в сила от 1 януари 2017 г., при обсъжданията на предложенията на Европейската комисия за промяна на Директивата за командировани работници, българските власти остават с резерв към предложенията на Европейската комисия\", се отбелязва в писмото на синдиката до министър Бисер Петков. Отхвърлянето на предложението да се заменят \"минималните ставки\" на заплащане с понятието \"възнаграждение\" означава, че България подкрепя принципът на свободата на предоставяне на услуги с приоритет пред свободата на упражняване на правото на труд в Европейския съюз и произтичащите от това право на достойно заплащане, право на безопасни и здравословни условия на труд. Не трябва да се забравя, че командироващите дружества, упражнявайки свободата на предоставяне на услуги на европейския пазар, осъществяват тези услуги чрез труда на командированите работници, допълва КНСБ в своята позиция.", "date": "2017.08.24", "title": "КНСБ иска достойно възнаграждение за българските командировани работници"}
{"url": "https://www.24chasa.bg/novini/article/6406786", "text": "\"Всеки 7-ми ученик у нас между 15 и 18 години не е в училище. 170 хиляди млади хора в България не работят и не учат. 64% от тях са в селата и малките градчета, това съобщи омбудсманът Мая Манолова в Асеновград, при откриването на Национална кръгла маса по проблемите на етническата интеграция. На форума присъстват също вицепремиерът Валери Симеонов и заместник-министърът на образованието Деница Сачева. \"21 хиляди деца са отпаднали от клас само за миналата учебна година. 20% от децата на България не ходят на училище\", заяви Сачева. Тя добави че в страна вече са създадени 1103 екипа, в които са включени 11 632-ма специалиости, които ще водят кампанията за връщане на децата в училището. Очаквайте подробности!", "date": "2017.08.24", "title": "Всеки 7-ми от 15 до 18 години не ходи на училище"}
{"url": "https://www.24chasa.bg/novini/article/6406812", "text": "Руски учени разработиха пешеходна навигационна система, която има обхват във всякаква среда и планират да я внедрят в обувки, предаде ТАСС, цитиран от БТА.  Тя има пълно покритие в градска среда, горски масиви и дори под земята. На системата не са необходими антени и затова тя определя координатите на местоположението там, където не могат да се използват спътникови системи от типа GPS. Системата, разработена от учени от Сибирския федерален университет и Томския държавен университет, е инерциална - не зависи от външни ориентири или сигнали. Датчиците й определят изминатото разстояние чрез измерване на ускорението, с което се движи пешеходецът. Измервателното устройство с вградени сензори може да се носи на крака, ръката, гърдите, гърба, кръста или на главата. Според учените, най-добре е човек да го носи в подметките на обувките си. Грешката при определянето на местонахождението по време на тестовете с новата система за навигация беше под 2,5 %. Откритието ще е полезно за пожарникари, геолози, служители на агенции за сигурност и транспорт, на общинските служби и предприятия за ремонтни дейности. Към него могат да проявят интерес и хора със зрителни проблеми.", "date": "2017.08.24", "title": "Учени създават обувки с навигационна система"}
{"url": "https://www.24chasa.bg/novini/article/6406605", "text": "Протест на родители, учители и ученици има тази сутрин пред Столичната математическа гимназия. Поводът е уволнението на преподаватели от новоназначения директор на учебното заведение Антони Стоянов. За около 2 месеца, в които се опитваме да се срещнем с него, отказва. Обиколихме всички институции, реакция няма, каза пред Нова тв Иван Вильов Симеонов - един от освободените преподаватели по математика, под бурните овации на родители и скандиране на името му. Въпреки че са във ваканция, учителите ще пробват да влязат в сградата по-късно днес. Нито те, нито родителите на ученици в гимназията няма да се откажат от протеста.", "date": "2017.08.24", "title": "Учители и родители на протест пред СМГ, няма да се откажат"}
{"url": "https://www.24chasa.bg/novini/article/6406603", "text": "22-годишен моторист е блъснал 57-годишна жена, пресичаща на пешеходна пътека в Пловдив. В резултат на инцидента и двамата са загинали. Това съобщиха за Радио „Фокус“ – Пловдив от Областната дирекция на МВР. Сигналът за инцидента е подаден на телефон 112 в 06.02 часа тази сутрин. Мотористът се е движил с несъобразена скорост, преминал е на червен сигнал на кръстовището на бул. „България“ с ул. „Огражден“, в резултат на което блъска 57-годишната жена, пресичаща на пешеходната пътека. Движението в района на инцидента е затруднено. Служители на реда извършват огледи на място. Призовават се водачите да шофират внимателно, със съобразена скорост и да използват обходни маршрути.", "date": "2017.08.24", "title": "Моторист блъсна жена на пешеходна пътека в Пловдив, и двамата са загинали"}
{"url": "https://www.24chasa.bg/novini/article/6406602", "text": "Тайфунът Хато причини смъртта на най-малко девет човека в Южен Китай, предаде ТАСС, като се позова на държавната информационна агенция Синхуа. Петима човека са загинали, двама са в неизвестност и над 150 са били ранени в специалния административен район Аомън (Макао). Тайфунът е убил четирима души и един е изчезнал в провинция Гуандун. Стотици хиляди местни жители и туристи в Южен Китай бяха евакуирани. Обширни земеделски площи са наводнени. Близо 2 милиона домакинства останаха без ток.", "date": "2017.08.24", "title": "Тайфунът Хато взе девет жертви в Южен Китай (Снимки)"}
{"url": "https://www.24chasa.bg/novini/article/6406614", "text": "Очевидци заснеха драматични кадри на лавина от свличащи се скали в швейцарските Алпи. Малко селище в близост до италианската граница беше евакуирано, разказва  . Срутилата се скала е предизвикала структурни увреждания в района, а останките са блокирали пътища. Подобни явления са резултат от необичайна геоложка активност, която се наблюдава от учени през последните години.", "date": "2017.08.24", "title": "Евакуират село заради скална лавина в швейцарските Алпи (Видео)"}
{"url": "https://www.24chasa.bg/novini/article/6405938", "text": "Предложение България да закупи многоцелеви патрулни кораби за военноморските си сили и бойни машини за пехотата ще направи френският президент Еманюел Макрон към премиера Бойко Борисов. В делегацията на държавния глава на Франция, който пристига в четвъртък вечерта във Варна, са включени и представители на френската оръжейна индустрия, научи “24 часа” от източници в правителството. Тези хора пристигат по-рано в България, за да водят предварителни разговори. Заради френското предложение в българската делегация за разговорите в правителствената резиденция “Евксиноград”, която ще се води от премиера Бойко Борисов, пък бе включен вицепремиерът и министър на отбраната Красимир Каракачанов. Освен него в разговорите ще участват вицепремиерите Екатерина Захариева и Томислав Дончев и министърът на финансите Владислав Горанов. Франция иска да участва в два от проектите за модернизация на въоръжените сили на България. Първият е за изграждането на два многоцелеви модулни патрулни кораба на стойност 820 млн. лв. Този проект все още не е стартирал, но трябва да бъде одобрен до края на годината. Българското условие е корабите да бъдат строени в наша корабостроителница. Франция вече ни е предлагала да си построим бойни кораби по неин лиценз през 2009 г. като алтернатива на покупката на построени извън страната корвети. Французите имат интерес и към проекта за закупуване на 198 бойни машини за пехотата, който е на стойност 1,2 млрд. лв. Еманюел Макрон не за първи път ще участва в договарянето на оръжейни сделки между Франция и България. Преди да се впусне в политиката, той на няколко пъти е бил в страната ни, за да лобира за френските изтребители “Рафал” при евентуална модернизация на българските военновъздушни сили. Извън официалните разговори с президента Румен Радев и премиера Бойко Борисов програмата на Макрон във Варна включва и посещение в центъра за навигационни симулации на военноморското училище. Там ще го заведе премиерът Борисов, стана ясно от разпространената в сряда официална програма за петък. България ще поиска бързо присъединяване на страната ни към шенгенското пространство и Организацията за икономическо сътрудничество и развитие, която обединява 35 развити държави и често е определяна като “клуб на богатите”. Президентът Румен Радев ще разговаря с френския държавен глава Еманюел Макрон първи, а след това са насрочените преговори с премиера Бойко Борисов. Френският президент е поканен в България съвместно и от двамата. Въпреки че президент и премиер ще водят отделни разговори с Макрон, темите са предварително съгласувани между двамата български държавници. Фокусът на разговорите трябва да са идеите за бъдещето на Европа и перспективата за Западните Балкани, както и предстоящото българско председателство на Съвета на ЕС.  Съпругата на българския президент Десислава Радева ще заведе на обяд по женски първата дама на Франция Брижит Макрон, докато в “Евксиноград” текат разговорите на Еманюел Макрон с Румен Радев и Бойко Борисов. Радева е избрала да покани мадам Макрон в ресторант с гледка към морето. Преди това двете първи дами ще разгледат двореца на румънската кралица Мария и ботаническата градина до него в Балчик. Брижит Макрон е запалена по ботаниката. Сутринта, веднага след официалното посрещане, Радев и съпругата му пък са поканили семейство Макрон да пият заедно кафе. След разходките първата дама на Франция ще се отдаде на почивка, докато приключи програмата на съпруга ѝ. Семейство Макрон си тръгва в петък вечерта от Варна. С това приключва първата европейска обиколка на френския президент. Макрон и съпругата му ще бъдат настанени в Слънчевото бунгало в правителствената резиденция. Тази вила се ползва от премиера и президента, но този път е отстъпена на гостите. Радев и съпругата му ще се настанят в хотел “Тунела”, а премиерът Борисов - във Фердинандовата къща. Националният съюз на пътните превозвачи в Румъния е поискал разрешение от кметството на Букурещ за провеждането на протест в четвъртък по време на посещението на френския президент Еманюел Макрон. Поводът е приет наскоро закон, който изисква чуждестранните транспортни компании да плащат минималната заплата за Франция на шофьорите, които извършват доставки в тази страна, предаде Медиафакс. “Протестираме, защото Франция иска да блокира единния и свободен пазар на пътния транспорт в Европейския съюз чрез прокарването на неопротекционистка политика. Френският президент Макрон инициира протекционистки закон, чрез който Франция налага плащането на френска минимална заплата и обременяващи административни мерки на румънските и източните превозвачи, за да ги елиминира от френския и европейския пазар на международния транспорт”, заяви Раду Динеску, генерален секретар на съюза на превозвачите. Организацията призова румънските власти да се намесят за прекратяване на прилагането на закона. Френският закон, който влезе в сила от 1 юли, изисква от чуждестранните транспортни фирми да плащат на шофьорите на камиони минималната за Франция заплата, която е 9,67 евро на час, отбелязва Медиафакс. При посещението си в Австрия, Румъния и България френският президент Еманюел Макрон има конкретна цел - да създаде климат на доверие по деликатния въпрос за командированите работници, пише френският в. “Кроа”. Румъния и България, от които идват много от командированите работници в ЕС, Ако тези страни се приближат до позициите на Париж, основните противници на промяната на обсъжданите правила - Варшава и Будапеща, ще се окажат малко по-изолирани, коментират изданията в Париж. Според тях другите важни акценти от обиколката са бежанците и борбата с тероризма. Визитата на Макрон в Източна Европа започна в сряда от австрийския град Залцбург, където той разговаря с австрийския канцлер Кристиян Керн и премиерите на Чехия и Словакия Бохуслав Соботка и Роберт Фицо. Френският президент и съпругата му Брижит пристигнаха в Австрия късно следобед не с президентския самолет, а с малък “Фалкон”. Очакванията бяха разговорите по основните теми, които си е набелязал 39-годишният френски държавен глава, да преминат без дълбоки противоречия. За разлика от това обаче плановете на Макрон за командированите работници са посрещани враждебно в България и Румъния, коментира сп. “Пари мач”.", "date": "2017.08.24", "title": "Макрон води оръжейни търговци, предлага кораби и БТР-и"}
{"url": "https://www.24chasa.bg/novini/article/6406631", "text": "В рамките на срещата в Залцбург с колегите си от Словакия и Чешката република и президента на Франция Еманюел Макрон, канцлерът на Австрия Кристиан Керн се застъпи за работниците от родината му, като изрази съгласие с позицята на Париж за необходимостта от противодействие на социалния дълмпинг, пише австрийският вестник Der Standard, цитиран от Фокус. Рамо до рамо, Керн и Макрон заявиха пред камерите, че ще се опитат да работят за преодоляването на проблемите в Европейския съюз в областите, в които той не функционира добре от тяхна гледна точка. Макрон, който е придружаван от съпругата си в рамките на обиколка в Централна и Източна Европа, изрази увереност, „че е настъпил моментът за поставянето на нова основа на Европа“. За привличане на съюзници около новата германо-френска ос Макрон насочва поглед към по-малките страни в ЕС. В четвъртък той продължава обиколката си с посещение в Румъния, а в петък ще посети и България", "date": "2017.08.24", "title": "Еманюел Макрон и Кристиан Керн постигнаха съгласие за социалния дъмпинг"}
{"url": "https://www.24chasa.bg/novini/article/6406659", "text": "Часове, след като стана ясно,  , датската полиция разкри още детайли за мистериозния случай, съобщава столичният вестник The Copenhagen Post, цитиран от Фокус. В рамките на пресконференция главният следовател Йенс Молер заяви, че полицията е открила следи от кръв в подводницата на Петер Мадсен, които съвпадат с пробите от намереното тяло. По тленните останки са намерени метални части. Молер разкри също, че по тялото има следи от насилие, получени след смъртта, които показват, че някой се е опитал да освободи целия въздух и газове от него, за да бъде сигурен, че то ще потъне. Направени са и други разкрития, но към момента полицията отказва да ги представи публично. И докато полицията продължава да търси липсващата част от тялото, Мадсен продължава да твърди, че Ким Вал е загинала при инцидент в морето.", "date": "2017.08.24", "title": "Откриха следи от кръв от шведската журналистка в подводницата на Петер Мадсен"}
{"url": "https://www.24chasa.bg/novini/article/6406665", "text": "72-годишен мъж е загинал след катастрофа между лек автомобил и автобус в Пловдив, съобщиха за „Фокус“ от Областната дирекция на МВР. Сигналът за инцидент на кръстовището на ул. „Недялка Шилева“ и ул. „Цар Симеон“ е подаден на телефон 112 в 06.20 часа тази сутрин. 72-годишният водач на лекия автомобил е отнел предимството на автобус от градския транспорт по линия №66, в резултат на което двете превозни средства се сблъскват. Шофьорът на колата е починал на път за болницата. Няма пострадали пътници от автобуса. Движението в района е затруднено. Служители на реда извършват огледи на място. Призовават се водачите да шофират внимателно, със съобразена скорост и да използват обходни маршрути.", "date": "2017.08.24", "title": "Мъж загина при катастрофа между кола и автобус от градския транспорт в Пловдив"}
{"url": "https://www.24chasa.bg/novini/article/6406679", "text": "Катастрофа на пътнически автобус причини смъртта най-малко на 5 души в Турция, има и много ранени, предаде БТА. Катастрофата е станала на пътя към Ескишехир. Автобусът се блъснал в подпорите на мост на разклон на пътя. Голяма част от пътниците останали затиснати в автобуса. Изпратени са спасителни екипи и пожарни на мястото на катастрофата, които се опитвали да спасят пътниците, съобщиха турските медии.", "date": "2017.08.24", "title": "Най-малко петима загинали при катастрофа на автобус в Турция"}
{"url": "https://www.24chasa.bg/novini/article/6406668", "text": "Младеж пострада при пътен инцидент в Лясковец, съобщи МВР. В сряда паркиран Хюндай с водач П.И. на 43 години от същия град, самопотеглил и блъснал последователно паркиран друг лек автомобил и намиращият се на пътното платно 17-годишен пешеходец. Момчето е с диагноза фрактура без опасност за живота, настанено е за лечение в МОБАЛ гр. Велико Търново. Нанесени са материални щети по двете превозни средства. Произшествието е обработено по административен ред. При друг пътен инцидент  на паркинг в гр. Свищов Ленд роувър Дискавъри, управляван от П.В. на 61 години от същия град, при маневра на заден ход блъснал спряла патрулка, собственост на ОДМВР Велико Търново. Произшествието е обработено по административен ред.", "date": "2017.08.24", "title": "Кола тръгна сама в Лясковец, потроши младеж"}
{"url": "https://www.24chasa.bg/novini/article/6406678", "text": "Столичното Първо Районно управление „Полиция” издирва 82-годишния Димитър Ганчев Данчев от София, съобщиха от пресцентъра на МВР. Мъжът напуснал дома си на 3 август и оттогава е в неизвестност. Димитър Данчев е висок около 170 см, с побеляла коса. Призовават се всички, които имат информация за издирвания, да се обадят на тел.112, 02/9827119, 02/9827166 или в най-близкото Районно управление „Полиция”.", "date": "2017.08.24", "title": "Столичната полиция издирва 82-годишния Димитър Данчев, в неизвестност от 3 август"}
{"url": "https://www.24chasa.bg/novini/article/6406675", "text": "Поредна жертва на телефонната мафия в Павликени остави 7200 лв. под кофа за смет след заплаха, че ще бъде пребита и обаждане от мним полицай, че наглите ще бъдат хванати с нейно съдействие. В сряда неизвестно лице, което се представило за полицай, въвело в заблужение 90-годишна жителка на гр. Павликени, че е застрашена от нанасяне на побой. Жената повярвала, че районът около дома й е отцепен от полиция с цел залавяне на евентуалните извършители. Старицата оставила крупната сума в стара чанта под контейнер до дома си, а в последствие разбрала, че е измамена. Полицията в Павликени издирва извършителите.", "date": "2017.08.24", "title": "90-годишна остави на ало измамници 7 200 лв. под контейнер за смет в Павликени"}
{"url": "https://www.24chasa.bg/novini/article/6406691", "text": "Учени от Калифорнийския университет в Бъркли, САЩ създадоха бактерии, които се хранят със светлина и съдържат полупроводникови нанокристали, съобщи Лента, цитиран от БТА. Микробите могат да синтезират различни органични съединения доста по-ефективно, отколкото с процеса фотосинтеза. В експеримента са използвани бактерии Moorella thermoacetica, които произвеждат оцетна киселина от въглероден диоксид. Към хранителната среда, върху която растат микроорганизмите, учените са добавили кадмий и аминокиселината цистеин, съдържаща атом на сярата. Образуваните в резултат наночастици кадмиев сулфид са започнали да функционират като микроскопични слънчеви батерии. Хибридният микроорганизъм може да синтезира оцетна киселина от въглероден диоксид, вода и слънчева енергия. Според учените, с помощта на генни модификации бактериите може да произвеждат хранителни вещества, гориво и пластмаса. При това методът е без отпадъчни продукти.", "date": "2017.08.24", "title": "Учени създадоха бактерии, които поглъщат светлина"}
{"url": "https://www.24chasa.bg/novini/article/6406710", "text": ", е действал неправилно. Това каза в писмо частната компания Jet Smarter , наела частния самолет за полета Ибиса – Ираклион на известната шоу звезда от аржентински произход Белен и на приятеля й Андреа Яноне, пилот от Moto GP. Според в.”Кориере дела сера” самолетът бил предоставен от регистрирания в София превозвач Топ Джетс ЕООД и негов командир е бил Деян Тончев. В.”Република” пише, че представителят на Jet Smarter Браян Беличини изпратил мейл до Яноне, с който се разграничил от действията на българския пилот. Според Беличини Тончев изобщо не трябвало да каца извънредно на летището в Ламеция Терме, Калабрия, тъй като Белен не била пушила на борда, както смятал пилотът. Беличини приема за вярна версията на шоузвездата Белен, която каза тези дни пред в.”Кориере дела сера”, че не е палила цигара при полета. Белен и приятелят й Андреа поддържат тезата, че са запалили само електронни цигари, които не димят, така че не може да са причинили включването на алармените системи на борда. Според двойката на всичкото отгоре поведението на пилота ги изплашило и ги накарало да мислят, че ги отвличат. „С този мейл искам да уточня, че господин Яноне и госпожа Родригес винаги са имали коректно държание към екипа на самолета по време на полета. Не са показали поведение, нито са извършили постъпка, с които да заплашат сигурността на полета”, пише още Беличини. „Разграничаваме се от действията и избора на командира на полета, тъй като не смятаме, че е имало повод за подобно решение”, допълва той. Не се казва обаче по какъв начин Беличини е стигнал до това заключение. Самите Белен и Яноне ползвали и друг път услугите на компанията му. Интригата около това дали известната като страстна пушачка Белен е пушила и в самолета, предизвика много полемики в социалните мрежи тези дни, тъй като аржентинката е открай време сред най-обсъжданите звезди в Италия. Буря от негодувание породи друга новина около Белен – че ще получи хонорар от 36 000 евро за присъствието си на Фестивал на лютата чушка в Калабрия и че тези пари ще дойдат от европейски фондове.", "date": "2017.08.24", "title": "Оневиниха звездата Белен, която български пилот свали от самолет заради цигара"}
{"url": "https://www.24chasa.bg/novini/article/6406722", "text": "58-годишна жена е привлечена към отговорност за причинена средна телесна повреда по непредпазливост на петгодишно момче, съобщиха от полицията във Велико Търново.  Тогава в областната болница във Велико Търново бе прието дете, отглеждано в с.Долна Липница от приемна майка, с тежки измръзвания на пръстите на двете крачета. Момченцето бе заплашено от ампутация, но медиците от институт \"Пирогов\" успяха да спасят пръстите. Социалните служби се задействаха и след продължително лечение то бе настанено в друго приемно семейство. От дома на немарливата приемна майка бе изведена и 4-годишната сестричка на пострадалото момче. Децата били настанени при нея от една година. Два дни след инцидента прокуратура се самосезира и образува досъдебно производство за неполагане на достатъчно родителски грижи. В сряда С.И. е привлечена като обвиняема, че на 15.01.2017г. в с. Долна липница по непредпазливост причинила средна телесна повреда на петгодишно момче, изразяваща се в трайно затрудняване движението на двата долните крайника – престъпление по чл. 133, предложение 2-ро от НК. Наложена е мярка за неотклонение “Подписка”.", "date": "2017.08.24", "title": "Обвиниха 58-годишна приемна майка\nза измръзнали крачета на 5-годишно"}
{"url": "https://www.24chasa.bg/novini/article/6406729", "text": "По повод посещението на президента на Френската република Еманюел Макрон се въвеждат временни промени в движението във Варна, съобщиха от общината. Днес, 24 август, от 20.00 ч. до 18.00 ч. на 25-ти август, няма да се допускат престой и паркиране в следните участъци: - от кръстовището на ул.\"Найден Геров\" с бул. \"Княз Борис Първи\" в посока локално платно за официален вход на хотел \"Суис Белхотел\"; - по ул. \"Константин Фотинов\" от официалния вход на хотел \"Суис Белхотел\" до кръстовището с ул. \"Васил Друмев\"; - от кръстовището на ул. \"Константин Фотинов\" с ул.\"Васил Друмев\" до кръстовището на бул. \"Княз Борис Първи\" с ул.\"Васил Друмев\". От 13.00 ч. до 18.00 ч. на 25-ти август ще бъде забранено и движението на автомобили в същите участъци, както и по ул. \"Найден Геров\" - от кръстовището с ул. \"Васил Друмев\" до кръстовището с бул. \"Княз Борис Първи.", "date": "2017.08.24", "title": "Променят движението във Варна заради Макрон"}
{"url": "https://www.24chasa.bg/novini/article/6406050", "text": "Oт сряда сутринта полиция охранява дома на 15-годишния Иван Иванов от Бургас, обвинен за зверското убийство на 11-годишната Никол Йончева. Патрул с двама униформени дежури около входа на семейство Иванови в бл. 96 в комплекс “Меден рудник”. “Разбрах, че бащата на момичето се е заканвал, страхуваме се. Лично на мен никой не ми е отправял заплахи, казаха ми други хора. Страх ме е да изляза навън, преди малко на дъщеря ми ѝ стана лошо”, сподели пред “24 часа” майката на задържания Донка Петрова. Тя самата е подала сигнал в полицията, че е заплашвана. В късния следобед патрулката напусна мястото. Донка е категорична, че синът ѝ, който бил с лека умствена изостаналост, не може да убие човек “Синът ми не може да лъже. Винаги всичко ми казва. Съмнявам се обаче, че от страх може да признае нещо , което не е направил”, казва Донка. И продължава: “Спор за наргиле ли? Той въобще не знае какво е наргиле, нито цигари пуши. Той не може да ги асимилира такива работи”, казва Донка. Тя призова да се намери истинският виновник, убил момичето. “И полицаите тука не могат да повярват, че той може да е извършил убийство. Иван е много кротък, не е способен на агресия. Камъни са хвърляли срещу него и той не е отвръщал. Не таи злоба в себе си”, споделя Донка Петкова. Тя разказва, че неведнъж синът ѝ намирал документи за самоличност, дебитни карти и винаги ги предавал в полицията. “Нож ли? Няма изчезнал нож от вкъщи”, отговаря майката на въпрос на “24 часа” за оръжието, с което е извършено престъплението. Донка разяснява, че момчето няма психично заболяване, но работел с ресурсен учител в ОУ “Найден Геров”, тъй като имал лека умствена изостаналост. “Иван не е способен на такова зверство. Той е невинно дете. Туй момче е с акъла на 7-8-годишно Жалко за момиченцето, но Иван не е убиецът. Целият квартал ще го подкрепим”, казват съседки на семейство Иванови в блок 96. Хората правят подписка, обмислят дори да организират протест пред сградата на Съдебната палата в Бургас. От прокуратурата обаче са на друго мнение. “Има достатъчно доказателства, уличаващи задържания в извършване на умишлено убийство”, каза зам. апелативният прокурор Йовита Григорова. Според директора на полицията старши комисар Калоян Калоянов при ареста на Иван на 21 август в дома му са открити вещи, които го свързват с престъплението, както и лични неща на Никол. Момичето бе положено в бял ковчег и погребано с любимата си плюшена играчка в сряда по обед. Стотина близки, приятели и съученици на Никол от ОУ “П. Р. Славейков” я изпратиха в последния ѝ земен път. Роднини и деца ридаеха за нелепо загиналото момиче. От Лондон пристигна бащата Любомир, който няколко часа след като научи трагичната вест, написа на страницата си във фейсбук “Моята сладка Никол си отиде”. Близки на семейството коментираха, че извършителят трябва да получи най-тежкото наказание - доживотен затвор. Родителите на момичето са разведени, Никол живеела с майка си и баба си в центъра на Бургас. Миналата година бабата починала, а Никол останала само с майка си Мими Ставрева, която работи в козметичен салон. Прави впечатление, че и 11-годишната ученичка и четири години по-големият Иван имат по над 3000 приятели във фейсбук - мястото, в което двамата се запознават. Макар близки да го описват като свито и наивно дете, което си играе с по-малките пред блока, приятели на Иван в социалната мрежа са предимно красиви момичета и млади жени. Профилът на Иван във фейсбук не е с истинската му фамилия, установи репортерска проверка. Никол пък има няколко профила. Двамата с Никол се намират в социалната мрежа преди около две седмици и започват усилена кореспонденция. В момента тя е предмет на разследване. Решават да се видят на живо и осъществяват първата среща. Втората обаче се оказва фатална. Иван и Никол се срещат на 20 август следобед в комплекс “Меден рудник”, където живее момчето. Около 17 ч тийнейджърите са пред бл. 108. Влизат във 2-и вход, качват се на асансьора. Именно там Никол е заклана с кухненски нож. Нанесен е само един, но силен удар в областта на шията Острието прави дълбок прорез и засяга сънната артерия. Всичко е в пръски кръв, детето агонизира няколко минути и издъхва. Трупът е открит от съсед около 17,20 ч. Сигнал в полицията е подаден 9 минути по-късно. Междувременно Иван се прибира до вкъщи - блокът му е на 5-6 минути път от местопрестъплението. Взема пари, купува си чипс и започва да играе на криеница с децата. Арестуван е около 4 ч сутринта на 21 август. Когато откриват окървавеното тяло в асансьора, полицаите нямат много ходове. Мъртвото момиче е без документ за самоличност, без телефон, без никакви вещи, които могат да доведат до някаква следа. Разследващи първо установяват, че жертвата не е от бл. 108, нито от съседните. А когато късно през нощта на 20 август майката на Никол подава сигнал в полицията, че дъщеря ѝ е изчезнала, нещата започват да се напасват. По-късно пред служебния си защитник адвокат Камен Кънев осмокласникът ще обясни, че не е искал да убива момичето, а само да я сплаши, затова я “боднал”. Разбрал, че е мъртва, по-късно същата нощ от интернет. Мотивът за зверското клане все още остава загадка. При разпитите Иван споделил, че двамата с Никол се скарали дали да пушат наргиле. Дали обаче това е отключило агресията, или нещо друго, все още не е ясно.", "date": "2017.08.24", "title": "Полиция пази дома на Иван, обвинен, че заклал 11-годишната Никол (Обзор)"}
{"url": "https://www.24chasa.bg/novini/article/6406052", "text": "Миелом (тежко раково заболяване) погуби журналистката Тонка Петрова. Беше сред най-добрите в Шумен. Не се даваше на по-младите репортери и търчеше наравно с тях, въпреки че прескочи 70 години. Забелязваше неправди и негодуваше. Беше скромна - едвам я убедих да напише страница за племенницата си проф. Павлина Чернева, която през септември 2016 г. бе предложена в екипа на Хилари Клинтън, ако спечели изборите за президент на САЩ. “Какво ще кажат другите - че се хваля. Тя, Павлина, сама си постигна всичко”, опита да откаже текста Тони, но после го написа - интересно четиво с много семейни снимки. Всяко лято роднините ѝ си идваха в Шумен от Щатите. Обикновено месец преди това тя искаше отпуск. “Да си оправя къщата”, казваше. Беше голяма купонджийка: “Удрям червилото и идвам на дансинга”, шегуваше се. И танцуваше, после обираше овациите на младите си колеги. Кучетата. Тях ги обичаше, страдаше за бездомните, грижеше се за всички. Понякога правеше сделка: “Ще напиша дописка за кучешкия приют, пуснете я, моля ви. А пък утре ще изпратя страницата, която ми поръчахте!” В последните си думи към мъртвите всички искат да кажат това, което не са успели навреме. Много колеги и приятели вчера написаха трогателни писма в нейния профил във фейсбук. Във всички имаше едно повтарящо се изречение: “Ще ни липсваш, Тони!” “Петрова е няколко думи - неудържима, неукротима, любопитна, критична. Силно люби и силно мрази. Работили сме десетилетия заедно, карали сме се, спорили сме, правили сме добри съвместни неща – от всичко по много и с много енергия!” Това каза за Тони Венци Венков, който бе в “24 часа” от основаването му допреди 4 г. Като отговорен редактор на “Местен 24 часа” за Шумен, Разград и Търговище с Тони бяха в един екип. “Жената кауза. Когато беше убедена в нещо, преминаваше всякакви препятствия, за да го постигне. Спорила е с кметове, с полицейски шефове, със съдии и прокурори. Никога не се страхуваше да каже какво мисли. Навсякъде бе уважавана заради професионализма, принципността и обективността си. Мисля, че респектираше, някои силни на деня са се страхували от острия ѝ език. Наистина оставя диря в журналистиката, особено в репортерството на терен. Смяташе, че животните са по-добри и предани от нас, хората, че винаги оценяват доброто. Грижеше се с много обич и топлота за тях. Тя е причината и двигател в Шумен да се появи немска фондация, която създаде съвместно предприятие с общината за безстопанствени кучета. Неуморима беше да убеждава, че трябва хуманно отношение, а не евтаназия за уличните животни. Чух я няколко пъти по телефона, оказва се в последните ѝ дни. В неин стил говореше за неуредиците в болницата, а не за това, което изпитва като физическа болка. Това е Тонка - живя живота си по свой начин. И мисля, че се чувстваше щастлива. Съжалявам, че не дочака рождения си ден на 3 септември”, допълни Венци Венков. В началото на май Тони се оплака, че много я боли главата. Повтаряше го през ден, два и повече. Предложих ѝ помощ - да я запиша при специалист в София. Веднага прие, но с уговорката: “Вий там в София сте много далече, не може ли във Варна?” Отиде в болница “Св. Марина” и там поставиха тежката диагноза. Няколко пъти се чухме, болките в главата не ѝ минавали от никакви лекарства Разбрах, че е молила свой познат да ѝ съдейства, за да си купи от Турция медицинска марихуана - искала да опита, не се издържало на такива болки. Поклонението пред Тонка Петрова ще е от 12,30 ч в петък в ДНА-Шумен.", "date": "2017.08.24", "title": "Ракът погуби  журналистката Тонка Петрова от Шумен"}
{"url": "https://www.24chasa.bg/novini/article/6406515", "text": "Британският премиер Тереза Мей заяви, че Великобритания ще „си върне контрол“ над законите си, след като бе обвинена, че отстъпва от позициите за скъсване на връзките с европейските съдилища, предава The Irish Independent, цитиран от Фокус. Тереза Мей настоя, че е „абсолютно ясно“, че напускането на ЕС значи и напускане на властта на Европейския съд. Критици твърдят, че пуснатите от британското правителство документи предвиждат прекратяване на „директния“ контрол, но предвиждат продължаваща правна намеса от страна на Брюксел. „Ще можем да ковем отново собствените си закони“, заяви Тереза Мей. „Парламентът ще прави законите ни. Британските съдии ще интерпретират тези закони, а британският Върховен същ ще бъде съдник на тези закони“, подчерта министър-председателят на Обединеното кралство.", "date": "2017.08.24", "title": "Тереза Мей: Великобритания ще си върне контрола над законите си след Брекзит"}
{"url": "https://www.24chasa.bg/novini/article/6406531", "text": "„Ислямска държава“ похвали терористичния атентат в Барселона и призова за още нападения в Испания, предава Си Ен Ен, цитирана от Фокус. В пропагандно видео „Ислямска държава“ описа нападателите от Барселона като „наши братя“. Същевременно групировката заплаши „испанските християни“, обещавайки, че ще върне Испания към „земята на халифата“. Терористичната клетка в Барселона е планирала по-мащабни и големи нападения. Това признаха двама от обвиняемите по делото за двойния атентат в Барселона и Камбрилс.", "date": "2017.08.24", "title": "„Ислямска държава“: Ще има още нападения в Испания"}
{"url": "https://www.24chasa.bg/novini/article/6406537", "text": "A?o cи миcлитe, чe зaдpъcтвaниятa в Coфия ca нeпpиятни, тo тoгaвa нe пътyвaйтe дo гoлeмитe cъceдни нa Бългapия гpaдoвe. Зaщoтo имeннo двa oт нaй-близ?итe дo гpaницaтa нa cтpaнaтa гpaдa - Бy?ypeщ и Иcтaнбyл, ca cpeд мecтaтa c нaй-тeжъ? тpaфи?. Toвa пo?aзвa индe?ca нa ?oмпaниятa зa нaвигaциoнни cиcтeми ТоmТоm, цитиран от  Te зaeмaт cъoтвeтнo 5-тo и 6-тo мяcтo в cвeтa пo тoзи нeгaтивeн пo?aзaтeл.  Индe?cът пo?aзвa, чe в pyмънc?aтa cтoлицa e нyжнo пoчти двoйнo пoвeчe вpeмe зa пpидвижвaнe в чac пи? в cpaвнeниe cъc cпo?oйнитe чacти oт дeнoнoщиeтo. B ?oн?peтни цифpи cтaвa дyмa зa 90% пoвeчe вpeмe cyтpин зa пpидвижвaнe в cpaвнeниe пpи липcaтa нa тpaфи? и 98% пoвeчe вpeмe вeчep B Иcтaнбyл пoлoжeниeтo e мaл?o пo-дoбpe - cyтpeшнoтo пpeдвижвaнe e c 64% пo-бaвнo, нo вeчepнoтo e ?aтo в Бy?ypeщ. Jpaфи?ът в бългapc?aтa cтoлицa дaлeч нe e тoл?oвa интeнзивeн, ?a?ъвтo e пpи cпoмeнaтитe cъceдни cтpaни. Гpaдът e ?лacиpaн нa 83-тa пoзиция в cвeтa oт oбщo 189 изcлeдвaни мecтa. Изчиcлeниятa пo?aзвaт, чe coфиянци гyбят 58% пoвeчe вpeмe зa пpидвижвaнe cyтpин и 66% вeчep.", "date": "2017.08.24", "title": "Градът с най-големи задръствания в Европа е Букурещ, София - на 83-то място"}
{"url": "https://www.24chasa.bg/novini/article/6406534", "text": "Северна Корея осъди съвместните командно-щабни учения на Южна Корея и САЩ под названието „Ulchi – Freedom Guardina’’, предава ТАСС, цитирана от Фокус. Режимът в Пхенян обеща да даде мощен отговор на „враждебните действия“. „Ще дадем мощен отговор на всяко враждебно действие. Действията на САЩ и Южна Корея са игра с огъня. Те седят на буре с ядрен барут“, заявиха по държавната телевизия на Северна Корея. Севернокорейските медии заявиха, че американско-южнокорейските учния „наливат масло в огъния“ и изострят напрегнатата обстановка на Корейския полуостров. Президентът на Южна Корея Мун Дже-ин подчерта, че ученията имат отбранителен характер.", "date": "2017.08.24", "title": "Северна Корея: Съвместните учения на САЩ и Южна Корея са игра с огъня"}
{"url": "https://www.24chasa.bg/novini/article/6406542", "text": "Съединените щати няма да позволят Венецуела да се сгромоляса, увери вицепрезидентът Майк Пенс, цитиран от Франс прес и БТА. Пенс предупреди, че един такъв колапс би изложил на опасност всички държави от Западното полукълбо. Той би довел до увеличаване на наркотрафика със смъртоносни последици, се аргументира той в реч пред около 600 човека в католическа църква в Маями, щата Флорида, където венецуелската общност има силно присъствие. \"Работейки с нашите съюзници в латиноамериканския регион, Съединените щати ще се изправят срещу и ще победят всички онези, които се осмелят да заплашат нашето благосъстояние\", даде да се разбере Пенс. Вицепрезидентът на САЩ направи наскоро обиколка в Латинска Америка. Една от основните теми на разговорите му бе именно кризата във Венецуела, където най-малко 125 човека загинаха от началото на опозиционните протести срещу президента Николас Мадуро през април.", "date": "2017.08.24", "title": "Майк Пенс: Няма да позволим Венецуела да рухне"}
{"url": "https://www.24chasa.bg/novini/article/6406549", "text": "Бебе почина, след като бе оставено от майка си цял ден в кола на паркинг в американския щат Охайо, съобщава БТА. 15-месечното момиченце било открито около 17 ч. местно време в сряда следобед на паркинг пред офис на голяма компания в Мейсън, на около 40 км североизточно от Синсинати. Изглежда майката, която е служителка на фирмата, е оставила детето си без надзор в рамките на целия си работен ден. Жената сама се обадила на спешния номер 911, когато открила момиченцето безжизнено. Все още не е ясно дали ще бъдат повдигнати обвинения на майката.", "date": "2017.08.24", "title": "Майка остави бебето си цял ден само в кола в Охайо, детето почина"}
{"url": "https://www.24chasa.bg/novini/article/6406288", "text": "Известният ресторант \"Поко Локо\" в Албена разчита не само на вкусната храна, но и на доброто настроение на клиентите. Голяма част от екипа е съставена от професионални танцьори, които заедно с гостите ежедневно правят атмосферата празнична. Мястото е истински стек хаус, а абсолютният лидер сред поръчките е телешкото бонфиле. Заведението се намира на около 150 метра от плажа, на централната алея, а капацитетът му е за около 300 души. Повечето гости са германци или скандинавци. Сред тях има такива, вече 20 г. се връщат в ресторанта. - От 23 години съм в тази сфера. През целия си професионален път съм се занимавал само с ресторантьорство. - Учих ресторантьорство в Добрич. Голяма част от съучениците ми и техните родителите се занимаваха с дейности в тази област. Така дойде и моето желание. - Нужни са желание за работа и много, много труд. Сезонът при нас започва от май официално, но ние се подготвяме много преди това. Вече не помня откога не съм почивал. През останалото време, извън летния сезон, се занимавам с другия си ресторант в Добрич. - Работя между 16 и 18 часа на ден, но за щастие синът ми, жена ми и дъщеря ми ми помагат. Проблемите са ежедневни, но са преодолими, въпросът е да си позитивен. Така ги решаваме ние. - Избираме способни хора, привличаме ги с коректност и високи заплати. Ще е добре, ако се улесни внасянето на кадри. Това може да се случи, но само ако се намали бюрократичната тежест. - Не само материално. Много е важен и подходът към хората. Имаме седмични оперативки, на които обсъждаме пропуските и как да подобрим нещата. Аз съм постоянно в контакт с клиентите, така че да коригирам своевременно грешките. Държа на абсолютния контрол върху хигиената, качеството на продуктите, обслужването. Но разчитам и на екипа. - Силно се надявам след 5 години да съм прехвърлил всичко на децата си. Те работят с мен, знаят как правилно да се случват нещата и вярвам, че ще се справят.", "date": "2017.08.24", "title": "Телешко бонфиле вече 20 г. връща скандинавци и германци в Албена"}
{"url": "https://www.24chasa.bg/novini/article/6406551", "text": "Един месец преди изборите в Германия, Ангела Меркел продължава да има най-големи шансове за победа, предава AFP, цитирана от Фокус. „Меркел или Меркел, нима това е единственият избор на Германия?“, попитаха в най-популярното неделно токшоу на Германия, след като анкетите и проучванията показват, че християндемократите водят с голяма преднина пред ГСДП. Изданието Die Welt, цитирано от AFP пише, че дори след 12 години власт на канцлера Меркел, германската нация няма желание за промяна. „Нещата вървят твърде добре за германците, та да развият те някакво дълбоко недоволство към правителството“, пише изданието. Експерти твърдят, че обещанията на Мартин Шулц за повече равенство в доходите и инвестиции в образованието и инфраструктурата, не могат да повлияят на избирателите в момент, в който германската икономика е стабилна, а безработицата рекордно ниска. Последните проучвания показват, че ХДС и ХСС имат подкрепата на 38-40 % от германските граждани, докато социалдемократите на едва 22-25 %.", "date": "2017.08.24", "title": "Проучвания сочат, че Меркел ще получи нов мандат"}
{"url": "https://www.24chasa.bg/novini/article/6406554", "text": "Рок концерт в Ротердам снощи бе отменен по сигнал на испанската полиция, предаде Ройтерс, като се позова на холандската национална информационна агенция АНП, цитирана от БТА. Близо до залата, където трябваше да се състои концертът, е бил открит микробус с испански регистрационни номера и газови бутилки, съобщи на пресконференция кметът на Ротердам Ахмед Абуталеб. Той каза още, че шофьорът на превозното средство е бил задържан и отведен за разпит. Не е ясно дали сигнализираната заплаха и открития микробус са свързани, отбеляза кметът на холандския град. Ротердамската полиция уточни в Туитър, че шофьорът на микробуса е испански гражданин, предаде Франс прес. Превозното средство е проверявано от сапьори. Отмененият концерт трябваше да бъде изнесен от американската рок банда от Калифорния Аллах-Лас. Групата бе съпроводена от полицаи, които евакуираха и събралата се в залата публика. Испанската Гражданска гвардия е получила сигнал за възможна атака на концерт в Ротердам снощи, съобщи представител на органите за борба с тероризма в Испания, цитиран от Асошиейтед прес. Тя е споделила информацията с холандските власти и разследва предполагаемата заплаха. Засега Холандия остава встрани от вълната от терористични атаки, която разтърси съседни европейски държави, отбелязва Франс прес. Холандските власти обаче са нащрек заради няколкото сигнала за тревога през последните месеци и съобщенията, че хора, свързани с атентатите в Париж и Брюксел, са били за кратко в страната. Асошиейтед прес припомня, че испанската автономна област Каталуния стана миналата седмица сцена на терористични атаки, при които бяха убити 15 човека.", "date": "2017.08.24", "title": "Откриха бус с газови бутилки до залата на отменения концерт в Ротердам"}
{"url": "https://www.24chasa.bg/novini/article/6406558", "text": "Посланикът на Русия в Судан бе открит мъртъв в басейн в дома му в столицата Хартум, съобщи  . Смята се, че 62-годишният Миргаяс Ширински, който е имал високо кръвно налягане, е починал от естествена смърт, предаде Ройтерс. Според прессекретаря на руското посолство в Судан, дипломатът бил намерен с признаци на остър сърдечен пристъп, предаде ТАСС.", "date": "2017.08.24", "title": "Откриха мъртъв посланика на Русия в Судан"}
{"url": "https://www.24chasa.bg/novini/article/6406564", "text": "Представители на организации за защита на животните, природозащитници и граждани ще излязат на протест срещу фермите за норки в България. Причината за недоволството е проект на Министерството на земеделието за промени в Наредбата за условията за отглеждане на дивеч, съобщава  Ако наредбата бъде приета, ще доведе до увеличаване на екологичния риск за околната среда и здравето на хората в региона, вследствие отглеждането на инвазивен вид, какъвто е американската норка. Проблем е и разрешаването за загробване на трупове в района. Ще се отнеме възможността за граждански контрол върху дейността на фермата, а България ще се превърне в една от малкото страни в Европа, в които този нехуманен бизнес ще се развива, категорични са организаторите на протеста.", "date": "2017.08.24", "title": "Природозащитници на протест срещу фермите за норки в България"}
{"url": "https://www.24chasa.bg/novini/article/6406568", "text": "Турски изтребители отново са прелитали над гръцки острови, като са извършили нарушения на гръцкото въздушно пространство в района на Егейско море, съобщават гръцките медии, цитирани от БТА.                                                                                                                                                                                                                                                                                                                       ", "date": "2017.08.24", "title": "Турски изтребители отново са преминали над гръцки острови в Егейско море"}
{"url": "https://www.24chasa.bg/novini/article/6406572", "text": "Микробусът с испански регистрационни номера и газови бутилки, открит вчера близо до концертна зала в холандския град Ротердам, не е свързан с терористичните атаки в Каталуния миналата седмица, съобщи Ройтерс, като се позова на испански съдебен източник. Сигналът, подаден от испанските власти до холандските, е резултат от разследване, водено от известно време от испанската Гражданска гвардия, предаде БТА. То не е пряко свързано с терористичните атаки в Барселона и Камбрилс, при които бяха убити общо 15 човека. Задържаният в Ротердам шофьор на микробуса е испанец, потвърди испански полицейски източник.", "date": "2017.08.24", "title": "Микробусът в Ротердам не е свързан с атаките в Барселона"}
{"url": "https://www.24chasa.bg/novini/article/6406582", "text": "В публичното пространство се появиха ексклузивни кадри с терористите от Барселона, заснети часове преди кървавото нападение, разказва  На видеозапис от охранителни камери на бензиностанция се вижда как четиримата джихадисти се смеят и с нищо не показват, че подготвят жестоката атака с миниван в центъра на каталунската столица. При терористичния акт на 17 август загинаха 15-има души и десетки бяха ранени. Отговорните за атаката бяха изправени пред съда и магистратите решиха, че трябва да останат зад решетките до края на делото.", "date": "2017.08.24", "title": "Вижте терористите от Барселона часове преди атентата (Видео)"}
{"url": "https://www.24chasa.bg/novini/article/6406588", "text": "На българо-турската граница трафикът е интензивен на ГКПП \"Капитан Андреево\", има колона от около 2 км от чакащи товарни автомобили на изхода, съобщи МВР по данни към 6.00 ч. На ГКПП \"Лесово\" колоната е от около 4,5 км на изхода. На българо-румънската граница, на ГКПП\"Дунав Мост\" при Русе, има колона чакащи товарни коли на изхода от около 2.5 километра, а на пункта при Видин тя е около километър. На границата със Сърбия, Македония и Гърция трафикът е нормален на всички ГКПП. Фериботът Оряхово - Бекет работи само в светлата част от деня поради ниско ниво на Дунав.", "date": "2017.08.24", "title": "Над 4 км е колоната от тирове на ГКПП \"Лесово\""}
{"url": "https://www.24chasa.bg/novini/article/6406574", "text": "На протест се събраха жителите на община Камено заради планираното изграждане на кариера в местността Каята, предаде Стайко Манев, кмет на с. Винарско, обясни пред камерата опасеният,а които споделят всички - че още след първия взрив водата във вододайните източници, които са от римско време, ще секне. Същото увери и кметът на Камено Жельо Вардунски: \"Каквато и технология да се измисли, водата ще изчезне.\" Тонка Атанасова, директор на РИОКОЗ - Бургас, която е също на протеста, обясни, че понеже проектът е голям, е одобрен от Министерството на околната среда и водите и има всички необходими съгласувания. На 4 септември в местността ще има голям протест. Няма да отстъпим и кариера няма да допуснем, зарекоха се хората.", "date": "2017.08.24", "title": "В Камено протестират срещу кариера"}
{"url": "https://www.24chasa.bg/novini/article/6406595", "text": "Сръбските дипломати ще започнат от днес да се завръщат в посолството на Белград в Скопие, а сръбският вицепремиер и министър на външните работи Ивица Дачич и неговият македонски колега Никола Димитров ще се срещнат в петък в Ниш, за да започнат решаването на отворените въпроси с цел развитие на приятелските отношения на двете държави и двата народа, съобщава белградският вестник \"Вечерне новости\",цитирано от БТА. Завръщането на посланика на Сърбия в Скопие се очаква на 31 август. При завръщането си в Скопие посланикът ще поиска среща с премиера Зоран Заев още на 1 септември, пише изданието. Белградските вестници съобщават, че президентът на Сърбия Александър Вучич и македонският премиер Зоран Заев са договорили в телефонен разговор принципите на бъдещото сътрудничество след дипломатическо-политическата криза между двете страни, която възникна след  Телефонният разговор на президента на Сърбия Александър Вучич и премиера на Македония Зоран Заев говори за утихването на бурята в отношенията между двете страни, пише вестник \"Политика\". Изданието отбелязва, че двамата в дълъг и открит разговор са разгледали нововъзникналите обстоятелства в отношенията между двете страни и се съгласили, че Сърбия и Македония само в диалог ще решават всяко евентуално разногласие във взаимните си отношения.", "date": "2017.08.24", "title": "Сръбските дипломати се завръщат в посолството на Белград в Скопие"}
{"url": "https://www.24chasa.bg/novini/article/6406726", "text": "Осъждан мъж е задържан в РУ Свищов за извършен грабеж, съобщи полицията. Нападението станало около 15 ч. в сряда. Г.П. на 49 години от гр. Свищов, криминално проявен и осъждан за кражби, нахлул в зоомагазин в града. След като ударил в лицето собственика,  апашът измъкнал от бюро 650 лева от оборота и избягал. Полицаите обаче бързо влезли в дирите му. Срещу Г.П. е образувано бързо производсвто за престъплението.", "date": "2017.08.24", "title": "Задържаха осъждан, ограбил\nзоомагазин в Свищов"}
{"url": "https://www.24chasa.bg/novini/article/6406768", "text": "Нидерландската полиция извърши втори арест, след като рок концерт в Ротердам бе отменен заради потенциална терористична заплаха, предава AFP, цитирано от \"Фокус\". От изявление на полицията става ясно, че 22-годишен мъж е задържан преди съмване в района на Брабант. В ареста остава и шофьорът на  В превозното средство бяха открити подозрителни газови бутилки.", "date": "2017.08.24", "title": "Втори арестуван във връзка с терористичната заплаха в Ротердам"}
{"url": "https://www.24chasa.bg/novini/article/6406080", "text": "“Няколко дни след историята с разпита в ГДБОП ми звъни телефонът. Беше сутринта. Отсреща чувам: “Ало, добър ден. Удобно ли е. Бойко Борисов се обажда.” Щях да си изпусна кафето. Не съм очаквал такова нещо. Може да го критикувам във фейсбук, да не одобрявам политиката на ГЕРБ, но това, че премиерът се обади на един обикновен човек и се извини, и то заради други хора, е достойна и мъжка постъпка. Думата “извинявай” отваря доста врати. Много от политиците не я познават”, разказва в квартално кафене в София 36-годишният Васил Коцев, който беше потърсен от ГДБОП в дома му заради сигнал от НСО, че ще вдига бунт срещу правителството. На 4 април Коцев публикува във фейсбук статуса: “До Бойко - това, което вършиш, ще те изхвърли не само от властта, а и ще ти отрежем главата! Това ли целиш? Българите да хванат пушките и ножовете! Денят идва!”. Месеци по-късно двама служители от ГДБОП посещават апартамента на Коцев, в който той живее с майка си. Отвеждат го за разговор в службата и час по-късно си тръгва. Мъжът публикува цялата история във фейсбук и така стана популярен. При обаждането на Борисов двамата си говорят и за чл. 39 от конституцията - че всеки има право да изразява мнението си. Васил разказва, че в поста му наистина има вербална заплаха, но тя не е реална. “Всеки има право да ме харесва или да не ме харесва”, казал премиерът. “Критикувал съм във фейсбук и други политици, не е само Борисов Така мога да изразя позицията си, така го правя. Ако управляващите се зачетат в социалните мрежи и се съобразят поне с половината от това, което пишат хората, щяхме да сме много по-добре. Не може да убиват старци за по 10 лв. в малките населени места например. Не може данъците да са толкова високи, заплатите ниски, а администрацията толкова тромава и да убиват всяка инициатива на хората, които искат да се занимават с бизнес. Но най-вече ме дразни, че губим човечността си. Хората са се загледали в себе си и тесния семеен кръг. Други сядат в кръчмата и псуват. Това не е решение на проблемите. Излезте и кажете какво мислите, хора, имате право на това”, пали се Васил Коцев. “В ГДБОП ме питаха дали искам да правя бунт. Аз и бунт? Мога да отговарям за себе си. Едва ли трябваше службата, която бори организираната престъпност, да се занимава с Васил Коцев. Можеше районният инспектор да ме посети, да види за какво става дума и дотам. Но аз разбирам тези момчета. Държаха се човешки и разбраха, че не съм опасен Те си вършат работата, изпълняват заповеди, а в МВР заповед не се оспорва. Не бих искал да ги наказват заради това. Едва ли са имали желание да се занимават с мен. Така или иначе, станах известен, без да искам, което ме притеснява, защото съм обикновен човек”, казва Коцев. Хората го спират по улиците, искат да го черпят, а той отказва, защото с нищо не е заслужил това. Признава, че не харесва управлението на ГЕРБ, но Бойко Борисов умее да се учи от грешките си и се променя - от първия му кабинет през втория и чак досега, докато други политици остават на едно ниво през цялото време. 2009 г., когато ГЕРБ за първи път се яви на парламентарни избори, Коцев за пръв път не гласува. “Спрях се пред урната. Гледах листите на всички партии. В крайна сметка се върнах вкъщи, без да пусна бюлетина. Исках да видя какво ще направи в първия си мандат, защото беше ясно, че ще спечели, и ако изпълни поне половината от обещанията, щях да го подкрепя следващия път”, казва Коцев. Това обаче не се случило. Участвал е в протестите против първото правителство на ГЕРБ през 2013 г. заради високите сметки за ток. Макар и отдавна, Васил Коцев е бил член на партия - ВМРО-НИЕ Имало структура в “Красно село”, където живее. След няколко сбирки се отказал да се занимава с политика и следи процесите като обикновен гражданин. Фейсбук, който го направи популярен за ден, използва от 2008 г. Било модерно. След това усетил силата му за различни каузи. “Имаше случай в Дряново с куче, на което бяха отрязали краката. Свързах се с инициаторите на групата за защита на животните, която възникна по този казус. Участвал съм в протести за това. Обичам животните. Винаги съм искал да имам домашен любимец, но майка ми има алергия. Оттогава следя случаите с насилие към животните и винаги се включвам в защитата им”, обяснява Васил. Той ползва социалната мрежа, за да изразява мнението си, за уговорки с приятели, за контакти с фенове на ЦСКА. Преди време благодарение на фейсбук приятелите си събрал пари за операция на майка си. После ги върнал. Признава обаче, че живее трудно. Разчитат и на пари от чужбина, където живее сестра му. “Винаги мога да напусна България, имам достатъчно роднини и приятели зад граница. Не съм го направил и няма да го сторя. Не искам да се чувствам чужденец. Обичам си родината. Искам да чувам български език около мен, да се срещам с приятелите си”, обяснява Коцев. Роден е в София, но родът му е от Македонския край. Няма нищо общо с ген. Васил Коцев, който е най-дългогодишния шеф на Първо главно управление на ДС. След казармата става студент в Лесотехническия университет. Тогава обаче майка му се разболява и се налага да прекъсне. И досега се грижи за нея. Сестра му живее и работи в Германия. След казармата Коцев работи като охранител. Изпуска шанса си да постъпи в МВР още на 19-20 г. и днес да е колега с тези, които са го търсили за профилактика в дома му. “Служих в жандармерията. Беше 2000 г., а аз бях на 19 Предложиха ми да изкарам школа в академията и като я завърша, да съм лейтенант. Тогава отказах и сега съжалявам. Не ми се носеше униформа цял живот. Но стана така, че след това работих все като охранител. Искал съм отново да кандидатствам в МВР, но сега едва ли ще го направя. Ако ме вземат, ще ме обвинят, че премиерът се е разпоредил”, разказва фейсбук критикът на Бойко Борисов. Последната му работа е като охрана към общинската фирма “Паркове и градини”. Недоумява, че в интернет го изкарват едва ли не служител на високо ниво. Доскоро е бдял за реда в Южния парк. Още си спомня последната зима, когато обикаля из алеите при минус 10 градуса, а навън няма дори кучета. От месец насам не работи там, защото му се струпали нощни смени през ден, но ще подаде документи в друга охранителна фирма.  От малък е фен на ЦСКА и на легендарния “Ливърпул”. Дядо му е бил военен, а чичо му - хандбалист в ЦСКА. И сега най-добрите му приятели са фенове на “червения” отбор, с които редовно ходи на мачове. От “червените” фенове получава и най-голямата подкрепа след историята с ГДБОП. Не е сред хулиганите на стадиона и не одобрява войната между агитките. Преди години е пострадал от хвърлена бомбичка по автобус с фенове. От стъклата го спасяват очилата му. Спомня си, че успява да избута двама души, които са били до него, за да не пострадат. Съжалява за Младен Младенов, фен на ЦСКА, с когото бил в една компания и който бе убит от бомбичка през 2000 г. “Нека да обичаме отборите си, но да не се избиваме помежду си. Хората печелят милиони от футбол, ние даваме сърцата си. Защо трябва да се мразим”, призовава Коцев. Когато става известен в социалните мрежи, приятелите му рязко нарастват от 400 на 800. “С мен се свързаха дори момчета, с които служихме в жандармерията. Бяхме изгубили контактите си през годините. Сега ще се видим”, усмихва се Васил. Във фейсбук вече го наричат комунист заради негова снимка с две знамена на Русия. “Може би си говоря с Путин всяка вечер - смее се Коцев. - Обичам Русия заради културата, песните, литературата, затова, че ни е освободила от турско робство. Спори се дали по времето на комунизма сме били руска колония. Може и така да е било. Сега не е ли същото с Америка?”, казва Васил Коцев, преди да се разделим. Тръгва си усмихнат въпреки трудностите в живота си.", "date": "2017.08.24", "title": "Охранителят, заканил се на премиера във фейсбук: Борисов постъпи мъжки. Каза: “Извинявай”"}
{"url": "https://www.24chasa.bg/novini/article/6406773", "text": "Синоптиците очакват през следващите дни циклонът да се засили, съобщи  . Губернаторът на Тексас Грег Абът обяви тревога на територията на 30 области в американския щат заради подхода на тропическия циклон \"Харви\". Той нареди спасителните служби да повишат готовността за оказване на помощ на населението и справяне на последствията от бедствието. \"Тексасците вярват, че в случай на извънредна ситуация трябва да действаме веднага и да сме бдителни, затова правя предварителни стъпки, преди бедствието да нанесе щети\", каза Абът. Според него, тази мярка ще позволи на щата да реагира пред опасността възможно най-бързо.", "date": "2017.08.24", "title": "САЩ под тревога заради циклона „Харви”"}
{"url": "https://www.24chasa.bg/novini/article/6406779", "text": "Софийският градски съд пусна 18-годишната Юлия Василева, която преди 2 седмици остави 3-месечната си дъщеря в столичния Западен парк. Тя бе освободена с най-леката мярка - подписка.   Дори да бъде призната за виновна Юлия ще бъде освободена от наказателна отговорност. Решението на съда е окончателно. ", "date": "2017.08.24", "title": "Пуснаха майката, оставила бебето си в парка"}
{"url": "https://www.24chasa.bg/novini/article/6406788", "text": "Заедно с министъра на регионалното развитие и благоустройство Николай Нанков и кмета на Годеч Радослав Асенов открихме новоизградена детска площадка в община Годеч. Стойността на проекта е 25 000 лева и е доказателство за доброто взаимодействие между местна и държавна власт. Проектът е подкрепен и от местно предприятие, което подкрепя развитието на региона. Основната ни цел е да правим политики за хората и да развиваме както големите, така и малките населени места. Това написа зам.-председателят на ГЕРБ Цветан Цветанов във фейсбук. \"Полагаме ежедневни усилия да променим цялостния облик на община Годеч. От началото на мандата на кмета Радослав Асенов в общината са усвоени около 5 милиона лева - за подобряване на инфраструктурата и за най-наболелия проблем за Годеч - водопроводът, 1/3 от който ще бъде изцяло подменен до края на годината. Благодарих на жителите на Годеч, че подкрепиха Радослав на изборите през 2015 година, защото той доказа, че е млад човек, който милее за развитието на региона си. Припомних на присъстващите, че с премиера Бойко Борисов полагаме максимални усилия за развитието на Годеч още от 2008 година, когато помогнахме за реконструкцията на църквата тук, която нямаше купол и камбанария цели 70 години\", пише още Цветанов. \"Радостен съм, че на събитието присъстваха и други кметове от София област и зам.-областният управител Галя Георгиева, които чуха много добри новини от министър Нанков за задвижването на големи инфраструктурни проекти в региона:, добави зам.-председателят на ГЕРБ. ", "date": "2017.08.24", "title": "Цветанов и Нанков откриха детска площадка в Годеч (Снимки)"}
{"url": "https://www.24chasa.bg/novini/article/6406823", "text": "Автомобил навлезе с висока скорост в търговска улица в центъра на Саарвелинген, федерална провинция Саарланд, в резултат на която един човек загина, а няколко други бяха ранени, съобщава германското издание Der Spiegel, цитирано от БТА. Точните обстоятелства около инцидента, който напомня на този от Марсилия преди няколко дни, все още остават неясни. Жертвата е жена на 43-годишна възраст. Дванадесетгодишно дете е тежко ранено, още петима души са получили леки наранявания, поясни полицейски служител. Водачът е 26-годишен мъж, който е имал здравословни проблеми. Според свидетели той „е управлявал с много висока скорост\" автомобила по тесните централни улички на града, допълват от полицията. Мъжът е блъснал колата, в която са били жената и детето, след което е ударил още три превозни средства. Вестник Bild съобщи, че той е блъснал автомобила си във веранда. Към момента мъжът се намира в болница с леки наранявания.", "date": "2017.08.24", "title": "Автомобил навлезе в търговска улица в Германия, загинала е жена"}
{"url": "https://www.24chasa.bg/novini/article/6406821", "text": "Цех за мебели изгоря при пожар в Казанлък, съобщават от пресцентъра на Областната дирекция на МВР в Стара Загора, цитирани от БТА. Силният вятър е причина пламъците от горящи сухи треви да обхванат и производствената база. Огънят е изпепелил сградата и намиращите се в нея машини и материали за изработване на мебели и врати. Няма пострадали. Образувано е досъдебно производство", "date": "2017.08.24", "title": "Пожар изпепели цех за мебели в Казанлък"}
