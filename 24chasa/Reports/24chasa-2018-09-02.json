{"url": "https://www.24chasa.bg/novini/article/7035954", "text": "Парични и предметни награди от игри, състезания и конкурси, които не са предоставени от работодател или възложител, ще имат окончателен данък, предвиждат промени в Закона за облагане на доходите. Това означава, че 10% ще бъдат удържани в момента на изплащане на парите. Сега такива приходи се обявяват при подаване на годишната данъчна декларация. В мотивите за промяната е посочено, че тя намалява административната тежест за лицата, които няма да са задължени да декларират тези доходи в годишната си данъчна декларация, както и за предприятията, които плащат наградите, защото те няма да издават служебни бележки. Новите текстове предвиждат и други облекчения за гражданите. Например отпада задължението за прилагане на служебна бележка от работодател към годишните данъчни декларации за физически лица от 1 януари 2020 г. Срокът за подаването им ще започва от 10 януари, вместо от Нова година и ще продължи да бъде до 30 април. С друго предложение се удължава срокът за ползване на 5% отстъпка от данъка при подаване на декларация онлайн. В момента той е 31 януари, а ще стане 31 март. Това също влиза в сила от 2020 г. Годишната данъчна декларация на самоосигуряващите се лица за доходите от 2019 г. нататък е предвидено да се подава само по електронен път. Ще има промени и при данъчните облекчения за деца и за такива с увреждания. С новите текстове се създава възможност за ползване на облекченията и от двамата родители, когато доходите им не позволяват те да се ползват само от единия. От финансовото министерство посочват, че това се среща най-вече при деца с увреждания. Целта е да се даде възможност и на семействата с по-ниски доходи да се възползват от пълния размер на облекчението. При подаването на коригираща данъчна декларация се дава възможност пак да се ползват данъчни облекчения, тъй като няма да се счита, че лицето има задължения към хазната. Целта е да се уеднакви данъчното третиране и да се стимулира доброволното погасяване на задълженията.", "date": "2018.09.02", "title": "Вземат веднага 10% данък при печалба от игри и състезания"}
{"url": "https://www.24chasa.bg/novini/article/7036083", "text": "Турският министър на здравеопазването Фахреттин Коджа съобщи, че 48 души от община Силиври /окръг Истанбул/, за които до момента е установно, че са били в контакт с болни от антракс животни в този район, са били извикани за преглед и изследвания в болници, предаде турският телевизионен канал НТВ, цитиран от БТА. Министърът посочи в писмено съобщение, че само при шестима от изследваните са установени кожи лезии, които са симптоми на антракс, а при останалите не са установени никакви признаци на заболяване. Шестимата пациенти с кожни лезии са без опасност за живота и след лечение вече са изписани от болница, уточни министърът. Същевременно в кварталите Балабан и Санджактепе в Силиври е наложена карантина заради подозрения за заразени с антракс животни, посочва телвизия НТВ. Общо 3 500 животни в двата квартала ще бъдат ваксинирани.", "date": "2018.09.02", "title": "Шестима край  Истанбул със симптоми на антракс в болница"}
{"url": "https://www.24chasa.bg/novini/article/7036097", "text": "2 от 10-те милиона в брой са открити в апартамент на хотел “Маринела”, който се е ползвал от Вълчо Арабаджиев, син на бизнесмена Ветко Арабаджиев, научи “24 часа”. Хотелиерът и съпругата му Маринела се издирват с Европейска заповед за арест заради обвинения за участие в престъпна група и укриване на данъци. Точно от неплатен ДДС са пачките, които прокурори и следователи намериха в техни имоти при акцията от петък, категорични са разследващите. В неделя вечерта Специализираният наказателен съд гледа мерките за неотклонение на тримата арестувани. Това са синът на издирваните - Вълчо Арабаджиев, и Ромелия Кирилова и Елена Караянева, които управляват счетоводни къщи. Заседанието обаче беше при закрити врата. Причината е, че са използвани специални разузнавателни средства, каза в почивката наблюдаващият прокурор Кирил Пейчинов. 21-годишният Вълчо Арабаджиев е обвинен за пране на пари, Кирилова и Караянева - за укриване на данъци. И двете дами имат общо с бизнеса на фамилията Арабаджиеви. До януари 2018 г. Елена Караянева и Вълчо Арабаджиев са били в съвета на директорите на “Виктория Груп ВМ”, в чиито активи са няколко от хотелите на фамилията. След това на тяхно място идват Маринела Арабаджиева и двете ѝ дъщери Александра и Златомира. Собственик на фирмата е офшорката “Океанос консултантс”, регистрирана на Вирджинските острови. Елена Караянева и Ромелия Кирилова са водили и счетоводството на дружествата, контролирани от семейство Арабаджиеви. Наясно са с финансовите операции, документите и фактурите, които са ползвали фирмите на фамилията. Ветко Арабаджиев, който вероятно ще бъде обвинен за ръководител на престъпната група, и съпругата му Маринела още не са се предали. Според доказателствата са осчетоводявани фактури за доставки от кухи фирми, за да се избегне плащането на ДДС. Проверката на разследващите показала, че една от фирмите например е внесла 1000 лв., а е трябвало сумата да е 606 хил. лв. Пачките, открити по шкафове, кутии и куфари, са в банкноти от евро и лева. Беше иззет и луксозният автопарк на фамилията, включително “Ролс-Ройс Фантом” на Ветко Арабаджиев и бентлито на съпругата му Маринела. Засега обвинения имат само трима от фамилията.  Съдията от Специализирания наказателен съд Вилислава Ангелова ще обяви решението си дали Вълчо Арабаджиев и двете счетоводителки остават в ареста тази вечер в 21,30 часа. \"Семейство Арабаджиеви имат 25 милиона лева личен доход през последните години, който многократно е бил проверяван от данъчните\", това съобщи адвокатът на Вълчо Арабаджиев Илиян Василев. Той уточни, че е сигурен, че Ветко и Маринела Арабаджиеви ще се върнат възможно най скоро. Защитникът каза, че той е поискал делото да се гледа при закрити врати, за да не се петни името на 29-годишното момче, което нямало нищо общо с никаква организирана престъпна група. ", "date": "2018.09.02", "title": "2 от 10-те милиона кеш открити в стаята на Вълчо Арабаджиев"}
{"url": "https://www.24chasa.bg/novini/article/7036112", "text": "Утре - 3 септември, започва ремонтът на участъка от път II-16 Своге – София, където стана тежкият пътен инцидент, съобщиха от пресцентъра на АПИ. Отсечката първо ще се фрезова, а след това ще се преасфалтира. Досега предприемането на ремонтни дейности беше невъзможно поради извършваните процесуално-следствени работи. В останалите участъци от път II-16, в които са констатирани дефекти до момента Изпълнителят Сдружение „Трейс Своге“ е извършил следните строително-монтажни работи: изкърпени са всички дупки и неравности от км 23+000 до км 52+000. Това е участъкът малко след тунел \"Елисейна\" до град Своге. Ремонтирани са и две пропадания при км 71+000 - след разклона за село Ромча, и при км 73+000 - в Искърскотото дефиле. Вчера и днес служители на ОПУ - София са направили оглед на всички пътни знаци и където е било необходимо е премахната избуялата от дъждовете растителност за осигуряване на по-добра видимост за шофьорите.", "date": "2018.09.02", "title": "От АПИ обявиха: Утре започва ремонтът на участъка от пътя Своге - София"}
{"url": "https://www.24chasa.bg/novini/article/7035672", "text": "Жител на пловдивско село нанесъл побой на съпругата си, след като я забелязал, че е разменила няколко приказки на улицата с комшия. Обвинил я, че му изневерява, и я насинил. Това съобщиха от организацията за защита на жертви, към която пострадалата се е обърнала. Правистите й помогнали да заведе дело за развод. Тя не е пожелала да подаде молба в съда за заповед за незабавна защита, тъй като такава била издадена на бияча през 2012-а, но имала само временен ефект. Жената разказала, че е подложена на физическо и психическо насилие в продължение на 21 г., колкото трае бракът й. Преди време направила опит да се раздели с партньора си, но тогава непълнолетният им син се противопоставил и двойката останала заедно. \"Положението вече е нетърпимо. Мъжът ми живее в моята къща, издържам семейството, а скандалите и боят са ежедневни\", заявила пострадалата. От организацията твърдят, че в последните 2 месеца са затрупани от обаждания на жени, които се оплакват от домашно насилие. В съда са подадени повече 20 искания за закрила.", "date": "2018.09.02", "title": "Мъж преби съпругата си в Пловдивско, защото говорила със съсед"}
{"url": "https://www.24chasa.bg/novini/article/7035998", "text": "До ожесточени сблъсъци между демонстранти и полиция се стигна на нови протести в германския град Кемниц. По данни на полицията почти 11 000 души са се събрали в два паралелни протеста в събота. Половината демонстранти участваха в акция против мигрантите след убийството на 35-годишен германец, за което се смята, че е извършено от двама мигранти. Организатори на акцията бяха партия “Алтернатива за Германия”, антиислямското движение ПЕГИДА и дясната радикална група “За Кемниц”. Още толкова души се включиха в контрапротест, организиран от профсъюзите, граждански активисти и някои партии, включително “Левите” и социалдемократическата ГСДП. Унищожаване на собственост, телесни повреди, съпротива при арест и използване на знаци на забранени организации са само част от най-малко 25-те престъпления, извършени по време на демонстрациите. Най-малко 300 души бяха задържани, а 18 са ранени, предаде ДПА. Освен демонстрациите в Кемниц беше извършено и нападение срещу 20-годишен афганистанец, който е леко ранен. Според полицията нападателите са четирима неизвестни със скрити лица. След приключването на митинга на крайнодесните организации много протестиращи от двете страни отказаха да напуснат района. Полицията засили присъствието си и докара водни оръдия с падането на нощта. Общо в града бяха разположени 1800 полицаи. Германският министър на външните работи Хайко Маас заяви в интервю за в. “Билд”, че безредиците в Кемниц са шокиращи, а нацистките поздрави по улиците на германски градове са позор за Германия, предаде ТАСС. Министърът каза, че “както жестокото убийство (на 35-годишния германец), така и отвратителните нападения срещу случайни минувачи шокират”. “Всички престъпници трябва да усетят строгостта на правовата държава”, категоричен бе Маас. Германският топдипломат подчерта, че когато става дума за ксенофобия, десен екстремизъм и расизъм, на Германия с основание се гледа особено критично. Маас призова германците “да не извръщат поглед”, а “да застанат с лице срещу неонацистите и антисемитите”.", "date": "2018.09.02", "title": "11 000 на бунт в Кемниц, 18 ранени, 300 арестувани (Обзор)"}
{"url": "https://www.24chasa.bg/novini/article/7035963", "text": "921 служители, които Агенция “Пътна инфраструктура” предстои да назначи, ще обгрижват толсистемата. Това става ясно от промени в правилника за структурата, дейността и организацията на работата на агенцията, които са публикувани за обществено обсъждане. В АПИ се създава Национално толуправление, което ще бъде в структурата на агенцията и за което ще работят тези 921 души. В същото време се запазва дирекция “Пътни такси и разрешителни”, която подпомага агенцията по администриране на събирането на такси за ползване на отделни съоръжения по републиканските пътища и за специално ползване на пътищата и издаването на разрешения. Новото Национално толуправление ще отговаря за събирането на пътните такси и ще оперира електронната система, която ще ги събира. Ще осъществява контрол и надзор над доставчиците на услуги за електронното събиране на такси за изминато разстояние и върху доставчиците на декларирани данни, с които агенцията има сключени договори. Ще събира също парите от електронните винетки и маршрутни карти, ще поддържа и самата система. То ще организира и разпространяването, продажбата и поддръжката на бордови устройства за толтаксуването. До края на тази година в него ще бъдат назначени до 393 служители, като поетапно през 2019 г. ще се назначат и останалите, пише в мотивите на проекта. ", "date": "2018.09.02", "title": "921 служители  ще обгрижват  толсистемата"}
{"url": "https://www.24chasa.bg/novini/article/7036033", "text": "По покана на ГЕРБ днес за първи път паметта на легендарния български войвода Тодор Александров бе почетена съвместно със сестринската партия в ЕНП - ВМРО-ДПМНЕ. Над 250 души от Македония присъстваха на церемонията на гроба на героя в Пирин, традиционно организирана от ВМРО-БНД. На церемонията бе лидерът на българските десни евродепутати Андрей Ковачев. От името на нашите членове на Европейския парламент от ГЕРБ и членовете на партията в Сандански, Петрич и Благоевград бяха поднесени цветя и венци на гроба на Тодор Александров. \"Съвместното отбелязване на нашата обща история допринася за добросъседството и интеграцията на Република Македония в ЕС и НАТО. ГЕРБ ще продължи да подкрепя европейския път на нашите братя и сестри на Вардар! Поклон пред героя Тодор Александров!\", заяви пред \"24 часа\" Андрей Ковачев.", "date": "2018.09.02", "title": "По инициатива на ГЕРБ честваме заедно с македонската десница Тодор Александров"}
{"url": "https://www.24chasa.bg/novini/article/7036038", "text": "Иранският върховен лидер аятолах Али Хаменей заяви днес, че е малко вероятно да има война, но призова иранските въоръжени сили да повишат способностите си за отбрана, предаде Ройтерс, цитиран от БТА. Вчера Иран обяви намерения да повиши капацитета си в областта на балистичните и крилатите ракети и да придобие съвременни изтребители и подводници, за да подобри отбраната си. Това стана на фона на засиленото напрежение със САЩ, след като Вашингтон се оттегли от споразумението за иранската ядрена програма, отбелязва Ройтерс. \"Аятолах Хаменей подчерта, че, въз основа на политическите оценки, няма вероятност да има война, но добави, че въоръжените сили трябва да бъдат бдителни и да повишат способностите на личния си състав и техника\", гласи съобщение на официалната му страница. Иранският върховен лидер е казал това пред командването на противовъздушната отбрана на страната. В петък Иран отхвърли призив на Франция да преговаря по бъдещите си планове в ядрената сфера, своя арсенал от балистични ракети и ролята си във войните в Сирия и Йемен. Миналия месец иранският президент Хасан Рохани заяви, че военната мощ на страната е онова, което спира САЩ да я нападнат.", "date": "2018.09.02", "title": "Иранският върховен лидер: Малко вероятно е да има война"}
{"url": "https://www.24chasa.bg/novini/article/7036061", "text": "Подкрепяното от ООН правителство на Либия обяви извънредно положение в столицата Триполи и нейните предградия заради продължаващите въоръжени сблъсъци между враждуващи милиции, при които загинаха най-малко 39 души, а десетки бяха ранени през тази седмица, предадоха ДПА и Асошиейтед прес, цитирани от БТА. Сраженията избухнаха между въоръжени групировки от Триполи, от една страна, и други от южни предградия, борещи се за контрол над столицата. В днешното си изявление правителството призова враждуващите съперници да прекратят боевете и да спазват договореното с посредничество на ООН примирие. В него се казва, че целта на обявеното извънредно положение е да се защити и гарантира безопасността на цивилното население, на обществената и личната собственост, и да се осигури функционирането на жизнено важните институции. Либия в момента е разцепена между две съперничещи си правителства: едното в Триполи, а другото - в източния град Тобрук.", "date": "2018.09.02", "title": "Либийското правителство обяви извънредно положение в Триполи"}
{"url": "https://www.24chasa.bg/novini/article/7035843", "text": "Гръцките полицаи намериха в колата на 51 годишен българин един килограм хероин , скрит под газовата уредба на автомобила. Наркотикът е бил в две опаковки, които общо са 1 килограм и 32 грама.Заедно с българина са арестувани и двама гърци , получатели на наркотика. Операцията по проследяване на заподоздрените и ареста е ръководена от Отдела за борба с организираната престъпност към Дирекция на полицията в Солун. Полицията е имала информация, че двамата гърци са дилъри на наркотици и са следели контактите им. Във фокуса на властите българинът попада след няколко разговора по телефона с гърците. Арестът е извършен по време на среща , на която се е договаряла цената на пратката хероин, съобщават полицаите. Колата на българина е била паркирана в близост до мястото на срещата между тримата в квартал Евкарпия на Солун и веднага е извършен обиск на автомобила. В домовете на двамата гърци са открити няколко дози хероин и електронна везна за дозировка на наркотика. Мобилните телефони показали няколко разговора между гърците и българина . Разследва се, дали българският гражданин е бил редовен снабдител на дилърите. Задържаните са предадени на прокуратурата в Солун с обвинение за участие в престъпна група за трафик и разпространение на наркотици.", "date": "2018.09.02", "title": "Арестуваха българин в Солун с един килограм хероин в тайник на кола"}
{"url": "https://www.24chasa.bg/novini/article/7035859", "text": "Председателят на управляващата в Полша консервативна националистическа партия \"Право и справедливост\" (ПиС) откри днес предизборната й кампания за местните избори в страната на 21 октомври, предаде Асошиейтед прес, цитирана от БТА. Агенцията отбелязва, че ПиС се стреми на тези избори да затвърди контрола си върху властта. В речта си Ярослав Качински заяви, че поляците \"искат да бъдат в Европейския съюз\" като начин да подобрят живота си. Той изрази надежда, че до 20 години Полша ще бъде \"във всяко отношение\" равна на западните държави. В същото време Качински предупреди, че Полша не бива да \"повтаря грешките на Запада\" и трябва да внимава да не бъде \"заразена със социалните болести\", които доминират ЕС, предаде Ройтерс. Управлението на ПиС е обект на критики от страна на Европейската комисия, която обвинява Варшава, че със съдебната си реформа погазва върховенството на закона и принципите на съюза, припомня АП. Ройтерс отбелязва, че управляващата в Полша консервативна националистическа партия подчертава необходимостта от оставане на страната в ЕС, но критикува съюза, че принуждава държавите членки да се подчиняват на стандарти, които противоречат на традиционните полски семейни ценности. 69-годишният Качински е \"мозъкът\" на водената от ПиС политика на евроскептицизъм, защита на традиционните социални ценности и протекционистка икономическа политика. В намек за близките връзки между Брюксел и либералната опозиция в Полша, Качински обвини критиците, че служат на \"могъщи интереси и правят сделки със силните в света\". Въпреки критиките от ЕС, ПиС остава много популярна в Полша преди местните избори, изборите за Европейски парламент през май и парламентарните избори, които трябва да бъдат произведени в края на следващата година.", "date": "2018.09.02", "title": "Качински иска до 20 г. Полша да се изравни във всяко отношение със западните страни"}
{"url": "https://www.24chasa.bg/novini/article/7035900", "text": "Лидерът на най-голямата опозиционна партия в Македония ВМРО-ДПМНЕ Християн Мицкоски и на днешното протестно шествие в Кичево не заяви определено дали партията ще подкрепи референдума за името на 30 септември или не, като само каза, че не политическите партии, а народът трябва да взема решенията по важни национални въпроси, съобщи македонският портал Фактор. Мицкоски не за пръв път заяви, че договорът за името, постигнат с Гърция, е \"капитулантски\" и управляващата партия Социалдемократически съюз на Македония (СДСМ) оказва натиск върху ВМРО-ДПМНЕ насила да каже становището си по този въпрос. \"Пришпорват ни, карат ни да влезем в капана, който ежедневно ни залагат. Ние не се осмеляваме да бъдем господари на хиляди македонски поколения. Кой е Християн Мицкоски, че да казва на народа какво трябва да прави, кой ми е дал това право? Аз съм слуга на своя народ, а не господар\", каза опозиционният лидер. Той заяви, че не партиите, а народът трябва да решава по важните национални въпроси, и призова за всенароден отпор срещу \"грешните идеи\" на управляващите. Македонският парламент насрочи за 30 септември референдум с консултативен характер, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция (за преименуване на страната на Република Северна Македония)\".", "date": "2018.09.02", "title": "Македонската опозиция още не \nе решила как ще действа на референдума"}
{"url": "https://www.24chasa.bg/novini/article/7035918", "text": "Депутатите на НФСБ ще гласуват против оставките на тримата министри Нанков, Радев и Московски. Това съобщи в Несебър днес лидерът на НФСБ и вицепремиер Валери Симеонов. Изпълнителната комисия на НФСБ излезе с декларация, но тя ще бъде представена официално на брифинг утре, в централата на партията на \"Раковска\" 134, уточни Симеонов. \"Направихме един анализ основно на кадровата политика, която до момента се провежда от коалиционното правителство на ГЕРБ и Обединени патриоти. Като изключим периода на съставяне на правителството тази политика до настоящия момент се извършва еднолично от министър-председателя, в нарушение на коалиционното управление. Според точка 6 той е длъжен да съгласува всички кадрови промени. Направихме анализ на всички тези \"доброзорни\" оставки - точно една дузина. Направихме кратък анализ на всеки един от тези 12 случая. Нашият извод е, че се води еднолична кадрова политика, не в полза на държавността\", каза още Симеонов. Според него по този начин се създавал страх у останалите членове на правителството, особено у тези от ГЕРБ. \"Ние сме притеснени, че след година и 4 месеца от тази коалиционна програма все още има пунктове и задачи, по които почти не се работи. С чести кадрови промени и освобождаване на доказани професионалсти не си помагаме да реализираме това, което българският народ очаква да реализираме\", предупреди лидерът на НФСБ. Той заяви, че не бива да има управленски действия под тротоаро-телевизионен натиск. \"Отговорността на едно управление е точно в това да изпълнява предизборната си програма, без да се подава на всякакъв натиск, в името на точните приоритети с които е съставена тази коалиция\", смята вицепремиерът. Той обаче не отговори на въпроса ще остане ли НФСБ във власта. Каза още, че на двудневното заседание в Несебър не са се коментирали евентуални назначения. \"Не сме претендирали за наши кадрови назначения ,НФСБ с най-малка степен участва с кадри във властта. Водели сме разисквания в две основни посоки - за нескончаемата поредица от принудителни оставки и за вътрешно-коалиционните взаимоотношения, които не са в завидно състояние. Ние получаваме повече нападки и атаки от нашите коалиционни партньори, отколкото от основния си политически опонент ДПС\", призна Симеонов.", "date": "2018.09.02", "title": "Валери Симеонов: НФСБ ще гласува против оставките на тримата министри"}
{"url": "https://www.24chasa.bg/novini/article/7035936", "text": "Федералното бюро за разследване (ФБР) и министерството на правосъдието на САЩ са правили опити между 2014 и 2016 г. да вербуват Олег Дерипаска за свой информатор. Близкият до Кремъл руски олигарх обаче им отказал, като при това уведомил Москва за действията им, пише в. \"Ню Йорк таймс\", цитиран от Франс прес, предаде БТА. Според американския ежедневник, който се позовава на сътрудници на Дерипаска, властите в Съединените щати са искали от милиардера информации по-конкретно за руската намеса в президентските избори през 2016 г. и за евентуалния таен сговор между предизборния щаб на Доналд Тръмп и Москва. Агенти на ФБР се срещнали с Дерипаска в Ню Йорк, за да го питат дали Пол Манафорт - бившият ръководител на кампанията на Тръмп, който миналия месец бе признат за виновен по обвинения в данъчна и банкова измама - е служил като посредник между Кремъл и антуража на милиардера, избран за президент на САЩ. В замяна те обещали на руския олигарх помощ за уреждане на различни негови съдебни и административни проблеми в Съединените щати. Дерипаска отрекъл да е имало какъвто и да било таен сговор между щаба на Тръмп и Русия и дори уведомил Москва за контактите си с представители на американските власти. По-рано руският милиардер вече бил предложил да сътрудничи на разследването, водено в САЩ от специалния прокурор Робърт Мълър, като уверил, че разполага с доказателства, че Русия не е помогнала за избирането на Тръмп за президент. Според \"Ню Йорк таймс\" Съединените щати са се свързали тайно с още неколцина руски олигарси в опит да си осигурят тяхното сътрудничество. За момента обаче без успех. 50-годишният Дерипаска е сред руснаците, на които администрацията на Тръмп наложи икономически санкции. През май Дерипаска бе принуден да подаде оставка като член на ръководството на своята компания, алуминиевия гигант Русал, за да я защити от американските наказателни мерки, припомня Франс прес.", "date": "2018.09.02", "title": "ФБР искало да вербува Дерипаска за свой информатор, но той уведомил Русия"}
{"url": "https://www.24chasa.bg/novini/article/7035947", "text": "І. МЕТЕОРОЛОГИЧНА ОБСТАНОВКА: През нощта ще бъде ясно и почти тихо. На 03.09.2018 г преди обяд ще бъде слънчево. След обяд ще се развива купеста и купесто-дъждовна облачност и главно в западната половина от страната краткотрайно ще превали, в отделни райони е възможно и да прегърми. Ще духа слаб, в Източна България и Дунавската равнина - до умерен вятър от изток-североизток. Максималните температури ще са предимно между 29° и 34°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София – Пловдив; в неделя от 16 ч. до 20 ч. в посока Бургас – София. АМ „Струма“: в събота от 10 ч. до 14 ч. в посока п. в. „Даскалово“ – ГКПП „Кулата“. АМ „Марица“: в неделя от 16 ч. до 20 ч. в посока Свиленград – АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград, като движението се пренасочва по път II-16 Ребърково – Своге – София; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област Бургас: Движението от км 308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. Област софия: Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. АМ „Хемус“: Област София: Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г. Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. Движението по АМ \"Хемус\" от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: Област София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Пампорово“ - забранен за МПС над 3,5 т. Срок: целогодишно; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. Област Враца: Движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. Обходен маршрут за МПС с обща маса над 10 т: - В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. Обходен маршрут за МПС с обща маса до 10 т: - В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Ограничението е сигнализирано с пътни знаци съгласно проект за организация на движението. Срок до 30.10.2018 г. Област София: Движението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г. Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; Движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Област Стара Загора: Движението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. Област Хасково: Ограничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482. Транзитното движение в посока Кърджали и обратно се пренасочва през ПВ „Орфей“ в гр. Хасково по обходен маршрут както следва: От начало гр. Хасково - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. Движението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 07.09.2018 г. Движението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 07.09.2018 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Пазарджик: Движението по с. Габровица – с. Момина клисура, от км 151+000 до км 156+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 03.09.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. Движението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. Област Бургас: Движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. Път ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. Път ІІІ –7306: Движение с повишено внимание по път от км 8+000 до км 9+500 в участъка „Черница-Сунгурларе-Чубра” се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-207: Движението по път III-207 Добротич - Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. Път III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; Път III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. Път II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Обходен маршрут: По уличната мрежа на гр. Козлодуй. Срок 30.09.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. Път III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. Път III-1306: Движението по път III-1306 в участък с. Сухаче – с. Върбица от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 03.09.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. Път II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. Път II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. Ремонтни дейности: Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 07.09.2018 г. Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 07.09.2018 г.; Път ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще бъде затваряно за кратки периоди от 10 мин. Участъкът е сигнализиран с пътни знаци. Ремонтните дейности ще се извършват за времето от 08:00 до 14:00 ч. до 07.09.18 г. Път ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 07.09.2018 г. Път ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. ОПУ-Кърджали: Временно са въведени следните ограничения за движение на МПС: Път II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности. Обходен маршрут през с. Конче – с. Токачка – гр. Крумовград. Срок до 26.12.2018 г. Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради – ремонтни дейности. Срок до 05.09.2018 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. Обходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. Път ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. Път III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. ОПУ-Монтана: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. Обходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323. Обходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. Ремонтни дейности: Път ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. Ремонтни дейности: Път ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 05.09.2018 г. Път ІІ-63: Движението по път ІІ-63 Забел – Главановци от км 55+000 до км 56+200 се осъществява в една лента поради ремонтни дейности на асфалтовата настилка. Срок до 03.09.2018 г. Път ІІІ-637: Движението по път ІІІ-637 Мрамор – Горочевци от км 12+500 до км 12+600 ще се осъществява в едната лента, поради ремонтни дейности. Срок до 07.09.2018 г. Път ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание, поради монтаж на СПО. Срок до 09.09.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: Път ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 07.09.2018 г. Път ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 07.09.18 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. Път II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; Път IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г. Път ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. Път ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. Път ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 31.03.2019 г. Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 07.09.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. Път III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 31.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.09.02", "title": "Вижте състоянието по пътищата на страната за утре"}
{"url": "https://www.24chasa.bg/novini/article/7035730", "text": "Декларация остава ли във властта и каква ще е коалиционната му политика от тук нататък ще разпространи до броени часове Националният фронт за спасение на България /НФСБ/. \"Очаквайте позицията ни по-късно днес, ще я обявим официално\", каза пред \"24 часа\" този следобед вицепремиерът и лидер на НФСБ Валери Симеонов. Той свика извънредно двудневно заседание на Изпълнителния комитет на НФСБ в Несебър, а поводът бе поисканите от премиера Борисов и подадени оставки на трима министри - на МВР  Валентин Радев, на МРРБ Николай Нанков и на транспорта Ивайло Московски, които не били съгласувани с коалиционните партньори. Междувременно се очаква утре премиерът Борисов да се срещне с лидерите на \"Обединени патриоти\".", "date": "2018.09.02", "title": "След двудневно заседание НФСБ излиза с декларация остава ли във властта"}
{"url": "https://www.24chasa.bg/novini/article/7035748", "text": "Бургаският районен съд пусна под домашен арест Димитър Колев, единият от тримата задържани за Колев бил с чисто съдебно досие и имал малко дете, за което трябвало да се грижи. Георги Карчев и Петър Ганев обаче, които са с криминално минало, вече са с постоянна мярка \"задръжане под стража\".  Делото се гледа при закрити врата по разпореждане на съдия Петя Георгиева. Тя обаче не каза какви са мотивите за това. Карчев, Ганев и Колев са с обвинения за хулиганство заради масовия бой в заведението \"Сакса бийч\" на Северния плаж, който върна мутренските временна от 90-те години. \"Прокуратурата няма да толерира подобно поведение. За единия повдигнатото обвинение е в условията на опасен рецидив, за което законът предвижда от 1 до 6 г. лишаване от свобода, за другите двама до 5 г. , коментира районният прокурор Таня Шулева. След инцидента в нощния бар на Северния плаж  Общо четирима души са привлечени като обвиняеми за масовия бой, но единият все още се издирва, самоличността му е установена. Кадри от сбиването обиколиха интернет пространството и възмутиха обществото. Назначена е експертиза на видеозаписите, казаха от прокуратурата.", "date": "2018.09.02", "title": "Пуснаха единия от задържаните за масовия бой в бургаски плажен бар (Видео)"}
{"url": "https://www.24chasa.bg/novini/article/7035777", "text": "Около 10 септември е предвидено да започнат най-неотложните ремонтни дейности на път II-11 Добри дол – Сливата – Орсоя, съобщиха от пресцентъра на АПИ. Агенция \"Пътна инфраструктура\" прави това уточнение по повод искания на граждани за ремонт на отсечката в района на най-голямото свлачище, регистрирано у нас край Орсоя. През 2018 г. е извършван мониторинг на свлачищните процеси в участъка от второкласния път. През 2017 г. са изпълнени най-неотложните работи, свързани с отводняването на пътя и извършването на изкопни работи, които влияят на натиска върху пътното платно. 200 хил. лв. са дадени за изкърпване на отсечката преди зимата, а 50 хил. лв. за отводнителни дейности. Планирано е през 2018 г. при значително затихване на свлачищните процеси около 10 септември 2018 г. да стартират най-неотложните строително-монтажни работи, с оглед подготовката на участъка за новия зимен сезон. В недобро състояние е отсечка от около 7-8 км. Над 6000 кв. м са предвидени за локален ремонт на пътя. Той включва подобряване носимоспособността на основата на пътя и възстановяване на асфалта. Предвидените дейности са за около 1 млн. лв. Път ІІ-11 граница Видин – Добри дол – Сливата – Орсоя – Лом – Ковачица – граница Враца е основна връзка между Видин, пристанище Лом и АЕЦ „Козлодуй“. Пътят е строен преди 1959 г. През 1985 г. са ремонтирани 18.57 км (от км 23+167 до 41+737). През 2011 г. по \"Проект за рехабилитация на пътната инфраструктура” съфинансиран от Световна банка – ЛОТ 1 са ремонтирани общо 35.099 км. Това е отсечката между Видин и Лом, в участъците: от км 0+000 до км 10+924 от км 14+010 до км 16+115, от км 31+873 до км 41+967, от км 49+691 до км 57+747, от км 68+279 до км 70+223, от км 102+200 до км 104+175. Участъкът в близост до свлачището не е ремонтиран заради огромните средства, които държавата трябва да даде за укрепване на най-голямото свлачище, регистрирано преди повече от 35-40 години.", "date": "2018.09.02", "title": "Около 10 септември започват ремонтите на пътя Добри дол – Сливата – Орсоя"}
{"url": "https://www.24chasa.bg/novini/article/7035761", "text": "\"Не винаги ние от ВМРО сме срещали разбиране в политиката си. Години наред назад във времето в Македония бившите управляващи от ДМПНЕ надграждаха мита за македонската нация, фалшифицираха историята и всеки, чувстващ се българин в Македония, не можеше свободно да го заяви. Не мислете, че сега, като има договор за добросъседство, нещата просто ще си останат по старому, а ще провеждаме заедно само общи чествания. Ако управниците в Македония си мислят, че като имат подкрепа за ЕС, то може да върнат старата политика, да знаят, че няма да стане - грешат жестоко. На Балканите руско-сръбското влияние налага стаи схеми. Затова трябва да подкрепим Мкакедония\". Това каза лидерът на ВМРО и военен министър Красимир Каракачанов край гроба на легендарния водач на организацията Тодор Александров над мелнишкото с. Сугарево. Днес там отбелязаха 94 г. от убийството му. \"Ние искаме Македония да бъде свободна, нормална държава и хората от Македония и България да общуват нормално и спокойно. Да няма граници между Македония и България! Това е националният ни интерес, това са и заветите на Тодор Александров и Даме Груев. Днес на това паметно място са българи от двете страни на границата, което е показателно, че бъдещето на двата народа е общо\", допълни Каракачанов. На паметното събитие присъстваха много членове и симпатизанти на ВМРО, българи от Македония, политици от България и Македония - евродепутатите Ангел Джамбазки и Андрей Ковачев, министърът на околната среда Нено Димов, народните представители от ВМРО Атанас Стоянов, Александър Сиди, Калин Поповски, кметът на Сандански Кирил Котев. 50 нови членове се заклеха във вярност към Организацията, целувайки камата, Евангелието и револвера, като по този начин изпълниха дългогодишен, запазен във времето ритуал. Към хората, събрали се да почетат паметта на Тодор Александров, се присъединиха и участниците в тазгодишния едноседмичен поход \"По стъпките на Тодор Александров\". Всяка година членове на ВМРО преминават из Пирин, покоряват върхове и ходят по маршрутите на некоронования цар на планината, както са наричали Александров.  До параклиса \"Свети Илия\" на гроба на Тодор Александров бе отслужена заупокойна молитва. Тържествен залп проехтя като почит към Тодор Александров, отдал живота си на борбата за свобода на българите в Македония.", "date": "2018.09.02", "title": "Каракачанов: В Македония да не мислят, че ще прокарват старата политика на разделяне"}
{"url": "https://www.24chasa.bg/novini/article/7035787", "text": "Китай все още е решен да се реформира и иска да работи с всички, за да изгради отворена към света икономика. Това заяви днес китайският президент Си Цзинпин, цитиран от Ройтерс, предава БТА. Той отново изрази това послание на Китай на фона на търговската война със САЩ. Двете страни си наложиха взаимно поредица мита върху вноса, отбелязва Ройтерс. Китай критикува САЩ, че прибягват до протекционистки и едностранни мерки, и е заявявал, че ще продължи да отваря икономиката си и ще осигури честна и прозрачна среда за чуждите компании. На среща в Пекин с генералния секретар на ООН Антониу Гутериш преди започващия утре китайско-африкански форум на върха Си не спомена изрично напрежението в търговията със Съединените щати. \"Едностранният подход и протекционизъмът надигат глава\", каза обаче той, цитиран от китайското министерство на външните работи. \"Решимостта на Китай да задълбочи напълно реформите си няма да се промени\", увери Си пред Гутериш. \"Готови сме да използваме практически действия, за да накараме всички заедно да се придържаме към либерализирането и улесняването на търговията и да изградим отворена към света икономика\", добави китайският президент.", "date": "2018.09.02", "title": "Си Цзинпин: Китай все още е решен да се реформира"}
{"url": "https://www.24chasa.bg/novini/article/7035792", "text": "Работниците в гръцките фериботни линии обявиха 24-часова стачка за утре, която ще засегне островите, разчитащи на морския транспорт, предаде ДПА, като се позовава на съобщение на Гръцката моряшка федерация. В съобщението се посочва, че няма да се движат фериботите в Егейско и Йонийско море, пише БТА. Преговорите в опит за избягване на стачката са се провалили, съобщи днес гръцкото радио. В сряда Гръцката моряшка федерация поднови искането си за увеличение на възнагражденията на фериботните работници с 5 процента след осемгодишното замразяване на заплатите в сектора. Работодателите предлагат увеличение с 1 процент. Синдикатът е отхвърлил предложението. Гръцката моряшка федерация се надява да упражни максимален натиск върху работодателите по време на активния туристически сезон, като се има предвид, че все още много туристи пътуват към Гърция в началото на септември. Това е също период, когато много гърци се връщат към градовете в континенталната част след почива на островите. Пристанищната полиция не очаква много туристи да бъдат засегнати от стачката, тъй като фериботните компании са ги информирали през седмицата за възможна стачка и не са продавали билети за понеделник. Островите без летище ще бъдат най-силно засегнати от стачката.", "date": "2018.09.02", "title": "Работниците в гръцките фериботни линии излизат в стачка утре"}
{"url": "https://www.24chasa.bg/novini/article/7035798", "text": "Трима загинаха и трима бяха ранени днес в северната афганистанска провинция Балх при катастрофа с хеликоптер, собственост на молдовската компания \"Валан интернешънъл карго чартър\", който превозвал войници, съобщи ТАСС, като се позова на молдовски медии, предаде БТА. По данни на уебсайта deskide.md в катастрофата са загинали трима души, вкл. молдовският пилот, и други трима са били ранени. Хеликоптерът с 13 души на борда е трябвало да транспортира 10 афганистански войници до северната провинция Фаряб. При излитането от база на 209-и афганистански корпус машината е паднала от 15 метра височина и е избухнала в пламъци, съобщи молдовският уебсайт. Говорител на афганистанската армия уточни пред ДПА, че останалите двама загинали са афганистански войници. \"Валан интернешънъл карго чартър\" разполага с три самолета и осем хеликоптера, които превозват товари и хора за нуждите на мисията на НАТО в АФганистан.", "date": "2018.09.02", "title": "Трима загинаха при катастрофа в Афганистан на хеликоптер с войници"}
{"url": "https://www.24chasa.bg/novini/article/7035822", "text": "Проблемите с роуминга и мобилния интернет на абонати на телефонния оператор А1, за които съобщи  , не се дължат на повреда в тяхната мрежа, пише в официално изявление на компанията. „Поради технически причини с мрежата на „Водафон”, клиентите на А1 България започнаха да изпитват затруднения при ползването на мобилна гласова услуга и мобилен интернет в роуминг”, посочват от компанията. В писмото пише още, че „Водафон” са основен партньор на А1 в чужбина и поради тази причина проблемите засегнали голяма част от клиентите им. „Работата по възстановяване на услугите започна веднага и вече всички клиенти на А1 България, които се намират в Гърция, могат да ползват роуминг услуга нормално”, посочват от компанията. От компанията съветват, ако потребителите се намират в Гърция, да рестартират устройствата си. В случай, че се намират в друга държава, трябва да изберат мрежа, различна от тази на „Водафон”, за да ползват роуминг услуга.", "date": "2018.09.02", "title": "А1: Липсата на роуминг и интернет не е заради повреда в мрежата ни"}
{"url": "https://www.24chasa.bg/novini/article/7035835", "text": "Съдия Вилислава Ангелова от Специализирания наказателен съд засекрети делото  за определяне на мярката за неоклонение на Вълчо Арабаджиев, най-малкия син на бизнесмена Ветко Арабаджиев, както и още няколко човека, обвинени в организирана престъпна група за данъчни престъпления. Никой обаче не обясни на десетките медии, които са пред залата, кое налага засекретяване на делото. Жуналистите не чуха и определение за разглеждане на мярката за неоклонение при закрити врата.  По неофициална информация, освен Вълчо Арабаджиев, обвинени са още Ромелия Кирилова и Елена Караянева. Това обаче също не се знае със сигурност, поради това че медиите не бяха допуснати. Гледането на мерки за неотклонение от спецсъда на тъмно не е прецент въпреки основния принцип на правосъдието публичност. В началото на август съдия Пламен Евгениев също закри делото за мерките за неотклонение на аресрувани като част от бандата на Митьо Очите. ", "date": "2018.09.02", "title": "Спецсъдът засекрети делото за мярката на Вълчо Арабаджиев"}
{"url": "https://www.24chasa.bg/novini/article/7035953", "text": "Делото за мярката за неотклонение на Вълчо Арабаджиев и двете счетоводителки Елена Караянева и Ромелия Кирилова е било засекретено заради специални разузнавателни средства. съобщи наблюдаващият прокурор Кирил Пейчинов. Съдия Вилислава Ангелова преценила, че заради разгласяването на тази секретна информация журналистите не бивало да бъдат допуснати в залата. Преди минути е приключила пледоарията на прокурорите и се очаква да започнат пледоариите и на адвокатите. Делото е започнало около 17 часа. Вълчо Алабаджиев и счетоводителките са обвинени в участие в престъпна група за данъчни престъпления.", "date": "2018.09.02", "title": "Мярката на Вълчо Арабаджиев била засекретена заради СРС-та"}
{"url": "https://www.24chasa.bg/novini/article/7035934", "text": "На следващата \"тристранка\" на лидерите на трите партии в коалицията \"Обединени патриоти\" председателят на ВМРО Красимир Каракачанов ще отиде със синя каска, пошегува се той пред репортер на \"24 часа\". \"В кабинета си имам синя каска, символ на умиротворителните сили. Ако се наложи ще я използвам, за да помиря Валери Симеонов и Волен Сидеров\", каза военният министър. Все пак допълни, че \"те са достатъчно големи хора\" и се надява сами да изгладят отношенията си. \"Двамата могат сами да се отбраняват, моето задължение е да отбранявам България\", отговори на въпроса на нашия репортер, ако се наложи кой от двамата би бранил.", "date": "2018.09.02", "title": "Каракачанов отива със синя каска на среща със Сидеров и Симеонов"}
{"url": "https://www.24chasa.bg/novini/article/7035989", "text": "Дините поскъпнаха на едро с цели 11% за една седмица, показват данните на Държавната комисия по стоковите борси и тържищата. Те струват 50 ст. килото, преди още да са стигнали до магазините. Цената на пъпешите също е нагоре с 2,6 на сто, и килото струва 1,18 лв. От зеленчуците най-много са поскъпнали краставиците от открити площи - с 20%, цената им е 1,20 за кг. Затова пък корнишоните леко поевтиняват. Доматите от оранжериите поскъпват с 12,5%, а тези от открити площи - с 4,9 на сто. Цената на зеления пипер се е увеличила с 10,9%, а на червения е паднала с 8,6%. ", "date": "2018.09.02", "title": "Дините   за 7 дни  с 11% нагоре"}
{"url": "https://www.24chasa.bg/novini/article/7035726", "text": "Папа Франциск призова днес за преговори за избягване на хуманитарна катастрофа в Сирия, където се очаква правителствените сили да започнат офанзива в северозападната провинция Идлиб - последния голям бунтовнически бастион в страната, предаде Асошиейтед прес, цитирана от БТА. Главата на Римокатолическата църква прикани международната общност \"и всички замесени играчи\" да използват дипломация, диалог и преговори \"от уважение към международното хуманитарно право и да пазят живота на цивилните\". \"Все още духат ветровете на войната и пристигат обезпокоителни вести за риск от възможна хуманитарна катастрофа\" в сирийската провинция Идлиб, каза Франциск в посланието си пред събралите се на площад \"Свети Петър\" във Ватикана. В Идлиб сирийските опозиционни сили са изкопали окопи около базите си и очакват сухопътна офанзива срещу последната си голяма крепост. Битката за Идлиб може да бъде последната в продължаващата от седем години гражданска война, отбелязва Асошиейтед прес. Стотици хиляди цивилни в района на Идлиб нямат къде да избягат.", "date": "2018.09.02", "title": "Папата призова за преговори за избягване на катастрофата в Сирия"}
{"url": "https://www.24chasa.bg/novini/article/7035652", "text": "Европейската сигурност, борбата с двойния стандарт при храните, предизвикателствата в дигиталния свят бяха във фокуса на дискусията на българските евродепутати от ГЕРБ/ЕНП Емил Радев и Андрей Новаков с участниците в Летния университет на МГЕРБ, който се провежда във Варна под мотото „Само истината, не на фалшивите новини“. Това съобщиха от пресцентъра на ПП ГЕРБ. „Сигурността и миграцията остават основен проблем в Европа поради липсата на единни решения. 70% от мигрантите в ЕС нямат право на убежище, тъй като бягат към Европа по чисто икономически причини. Необходим е ремонт на регламента Дъблин. За нас това е въпрос на справедливост, тъй като полагаме огромни усилия за опазване на външната граница на ЕС и нашата граница е най-добре охраняваната в Съюза”, коментира Емил Радев. Той изтъкна, че без добра охрана на европейската граница Шенген няма да съществува. „България напълно е покрила изискванията, въпреки че заради вътрешнополитически проблеми на други държави-членки вече пета година не може да получи статут на държава в Шенгенското пространство. Ако искаме европейска солидарност, ако сме против двойните стандарти в ЕС, България трябва да бъде част от Шенген”, категоричен бе евродепутатът. Емил Радев повдигна и темата за финансовата сигурност, като запозна младежите с мерките, които се предприемат, за да се ограничи прането на пари и използването на възможностите на дигитализацията за финансиране на тероризма. „Положихме много усилия криптовалутите, банковите сейфове да излязат от анонимност, да направим по-бързо и ефикасно събирането на доказателства в границите на Евросъюза. Предприеха се важни мерки и относно несъстоятелността, така че физическите лица в ЕС ще могат да обявяват фалит”, обясни той, но припомни, че България единствената европейска държава, в която все още има „вечни длъжници”. „Опитваме се в Европарламента да предложим и адекватни решения във връзка с предизвикателствата, пред които ни изправят иновациите. Това включва и законодателни мерки относно автономните безпилотни автомобили и правната рамка, която касае отговорността за инцидентите с тях и възможността да бъдат използвани за терористични цели”, анонсира евродепутатът. По време на политическата академия евродепутатът от ГЕРБ/ЕНП Андрей Новаков изрази задоволството си от одобрения пилотен проект по програмата за двойния стандарт на храните и напитките, който той разработи в съавторство с колегата си от Варна - евродепутата Емил Радев. ЕК отпусна 1 300 000 евро срещу двойния стандарт на храните и напитките. Средствата са за серия от тестове на храните и за сътрудничество между държавите. “Програмата е отворена и за потребителски организации. Очаква се от началото на 2019 г. ЕК да започне да я изпълнява. Решението дойде от България и това ме кара да се гордея много“, коментира Новаков. Той сподели, че обект на двоен стандарт са дори бебешките храни, в които вместо захар се използва глюкозофруктозен сироп. Евродепутатът от ГЕРБ/ЕНП запозна младежите и с идеята му да бъде създадена платформа за обезлюдяващите се села. Той илюстрира концепцията, сравнявайки платформата със социална мрежа, насочена към селата. „Групата, към която се стремим, са българи, живеещи в чужбина – Европа и Америка, които биха желали да живеят в български села, след като се пенсионират, а платформата ще ги информира за всичко случващо се там“, разясни Новаков. Той предизвика интереса на младите хора с предложената от него и одобрена от ЕК нова европейска програма за младежко предприемачество A.L.E.C.O. Името на програмата е вдъхновено от българския писател и пътешественик Алеко Константинов. Чрез новия инструмент ще се предоставя финансова подкрепа на млади предприемачи от страните-членки на ЕС, за да намерят подходящи компании в САЩ, Канада, Сингапур, Япония, Китай и Южна Корея, в които да трупат опит до 6 месеца. С бюджет до 1 млн. евро трябва да бъдат подкрепени до 200 кандидати от България и цяла Европа.", "date": "2018.09.02", "title": "Емил Радев: Сигурността и миграцията остават основен проблем в Европа"}
{"url": "https://www.24chasa.bg/novini/article/7035655", "text": "В населени места из цяла Русия днес се провеждат протести срещу плановете на правителството да повиши пенсионната възраст, предадоха Асошиейтед прес и ТАСС. В центъра на столицата Москва се събраха около 7500 човека по призива на Комунистическата партия. Демонстрации имаше също във Владивосток, в Далечния изток, и в сибирските градове Барнаул и Новосибирск, предава БТА. Процедурата за въвеждане на пенсионната реформа започна през юни, когато тя бе одобрена на първо четене в Държавната дума, долната парламентарна камера. Протестите срещу нея обаче се засилваха и рейтингът на президента Владимир Путин спадна значително. Миналата седмица Путин направи обръщение по телевизията, в което предложи жените да се пенсионират на 60 вместо на 63 години, както предвижда правителственият план. Понастоящем пенсионната възраст за жените в Русия е 55 години. Руският президент предложи също санкции срещу работодатели, които уволняват или отказват да назначат хора в предпенсионна възраст, а също и двукратно увеличаване на размера на помощите за безработни в предпенсионна възраст, както и бонуси за многодетни майки, пенсионирали се на възраст от 50 до 57 навършени години. Предложенията на Путин ще бъдат обсъдени и гласувани на второто четене, което трябва да се състои на 24 септември.", "date": "2018.09.02", "title": "Пореден протест в Русия заради пенсионната реформа"}
{"url": "https://www.24chasa.bg/novini/article/7035657", "text": "Президентът на босненската Република Сръбска Милорад Додик заяви в предаване на местната телевизия РТРС, че в Босна и Херцеговина съществува сериозен план да се задържат голям брой мигранти. Додик каза, че централното правителство на Босна и Херцеговина е наредило в Република Сръбска да се открият три центъра за мигранти, но след като републиката отказала, мигрантите са били настанени в сръбски села в Мюсюлманско-хърватската федерация, предаде БТА. Той предупреди, че ако мигрантите поискат убежище, ще го получат и след 5 години ще станат граждани на Босна и Херцеговина с право на глас. Президентът изтъкна, че сред тези хора има голям брой опасни лица, които представляват заплаха за сигурността, и единственото решение на мигрантската криза в Босна и Херцеговина е депортацията. \"Като член на председателството /президентството/ на Босна и Херцеговина, какъвто със сигурност ще стана, ще искам депортацията им\", заяви Додик. По-рано Милорад Додик предложи на Европейския съюз да отвори границите си и да прибере всички мигранти.", "date": "2018.09.02", "title": "Милорад Додик: Решението на мигрантската криза в Босна и Херцеговина е депортацията"}
{"url": "https://www.24chasa.bg/novini/article/7035462", "text": "При закрити врата започва делото за мерките за неотклонение на трима от биячите в нощен бар в Бургас след минути. Героги Карчев, Петър Ганев и Димитър Колев бяха доведени с белезници в 11 ч. в Съдебната палата, но съдия Петя Георгиева даде 1 час почивка, през която адвокатите на обвиняемите да се запознаят с материалите по делото. Съдия Георгиева не допусна медии в залата и обяви, че делото ще се гледа при закрити врата, но не изтъкна мотиви. Карчев, Ганев и Колев са с обвинения за масовия бой в заведението \"Сакса бийч\"на Северния плаж в Бургас, разразил се на 29 август през нощта. \"Прокуратурата няма да толерира подобно поведение, каквото са извършили тримата обвиняеми. За единия повдигнатото обвинение е в условията на опасен рецидив, за което законът предвижда от 1 до 6 г. лишаване от свобода, за другите двама до 5 г. , коментира районният прокурор Таня Шулева. След инцидента в нощния бар на Северния плаж, който върна мутренските времена от 90-те години, кметът на Бургас Димитър Николов издаде заповед, с която се отнема разрешинелното на заведението за удължено работно време след полунощ. ", "date": "2018.09.02", "title": "Гледат при закрити врата мерките на трима от биячите в бургаски нощен бар (Видео, снимки)"}
{"url": "https://www.24chasa.bg/novini/article/7035495", "text": "\"Не съм притеснен за Обединени патриоти и управляващата коалиция с ГЕРБ. Всичко е въпрос на диалог и дебат. Валери Симеонов обаче е прав за едно - комуникацията в коалицията буксува, а това е проблем. Не мисля обаче, че ще се стигне до сътресение\", каза вицепремиерът Красимир Каракачанов. Той не е притеснен и за смяната на министри от неговата квота. \"Тези, които аз съм продложил, няма как да бъдат сменени, ако нямат провинения\", допълни Каракачанов. Изрази мнението си, че министър Николай Нанков бил изключително подготвен, почтен и професионалист и оставката му не била необходима. Каракачанов допълни, че ако има забележки по отношение на кадрите на ВМРО, ще се обсъжда, но той не знаел за подобни настроения. \"Кой иска оставката на Нено Димов? Една тумба \"зелени\", които рекетират държавата от 20 години и пречат на развитието на туризма. Съжалявам много - да си гледат работата, няма да стане\", отсече вицепремиерът. Нападна отново \"Зелените\", които пречат и спират проекти за развитието в Банско, Пирин и Рила планина. Припомни, че Швейцария е с най-много писти на глава от населението, а финансира проекти, с които спира развитието на ски туризма в България. \"Вмето да развиваме планински туризъм, а не само пияниците от цяла Европа да идват в Слънчев бряг, тази групичка \"зелени\" се изхранва от чужди фондове\", ядоса се Каракачанов.", "date": "2018.09.02", "title": "Каракачанов: Комуникацията в коалицията буксува"}
{"url": "https://www.24chasa.bg/novini/article/7035397", "text": "Изследователи от Китайския университет в Хонконг са разработили нов начин да контролират нанороботите, като са ги направили способни да извършват сложни задачи при минимално инвазивни операции, стана ясно в четвъртък. Екипът от учени е приложил „роячно поведение\" при нанороботите, което позволява контролирани морфологични промени и разделяне, предава  . Роячното поведение е типично за птиците и рибите в природата. Чрез комуникация, тези елементи могат драматично да променят формите на движение и струпване според средата, с която взаимодействат. Вдъхновени от това поведение, учените са създали изкуствен микро-рояк чрез динамичен процес на самосглобяване на милиона магнитни наночастици. Чрез настройване на магнитното поле, нанороботите могат да изпълняват различни действия като разширяване, свиване, разделяне и сливане. Този „рояк\" може да помага на хирурзите да извършват комплексни операции като например навлизане в малки пространства в човешкото тяло. Екипът от учени работи тясно с факултета по медицина към университета за изследване на потенциала за клинични приложения на тези нанороботи.", "date": "2018.09.02", "title": "Учени от Хонконг разработиха нанороботи за минимално инвазивни операции"}
{"url": "https://www.24chasa.bg/novini/article/7035509", "text": "Движението по път I-6 Кюстендил–София при км 33 се извършва в една лента поради ПТП. Това съобщиха от пресцентъра на АПИ. Шофьорите да се движат с повишено внимание и съобразена скорост. Трафикът се регулира от \"Пътна полиция\".                                                                                                                                                                                                                                                                                                                       ", "date": "2018.09.02", "title": "Катастрофа ограничава движението по пътя Кюстендил - София"}
{"url": "https://www.24chasa.bg/novini/article/7035511", "text": "Тази учебна година в 33 училища в Сърбия са записани 344 деца на мигранти, съобщи днес сръбският Комисариат за бежанци и мигранти, цитиран от Танюг. Става дума за деца на мигранти, настанени в приемни центрове, които управлява комисариатът. Всички деца са преминали задължителен медицински преглед и утре ще седнат на чиновете заедно със сръбските деца, предаде БТА. В сътрудничество с министерството на просветата от тази година 33 деца на мигранти ще бъдат включени и в задължителното предучилищно образование. Сред децата на мигранти, които тръгват на училище, има и 27 непълнолетни без придружител, за които се грижат социалните служби. Училищата, които приемат деца на мигранти, се намират в района на приемните центрове. В момента в пет постоянни центъра за бежанци и 10 приемни центъра за мигранти в Сърбия са настанени общо 3360 мигранти, главно от Афганистан, Пакистан, Иран, Ирак и Сирия.", "date": "2018.09.02", "title": "Над 300 деца на мигранти ще учат в сръбски училища"}
{"url": "https://www.24chasa.bg/novini/article/7035521", "text": "Дни преди първия учебен ден стотици родители от цялата страна са в трескава подготовка за новата учебна година. В Русе ученическите униформи варират от 50 до 120 лева, а раниците струват между 30 и 100 лева, предаде  . И отново интересът към учебниците втора употреба е много голям. Пълният комплект за ученик от гимназиалния курс излиза около 150-160 лева, а помагалата и учебните тетрадки също надвишават 100 лева. Най-скъпи са учебниците по история, география и чуждоезиковите.", "date": "2018.09.02", "title": "Учениците купуват учебници \"втора ръка\", защото излизат два пъти по-евтино"}
{"url": "https://www.24chasa.bg/novini/article/7035525", "text": "Косовският президент Хашим Тачи заяви пред дипломати в Прищина, че е време за голямо историческо споразумение между Белград и Прищина, предаде Танюг. На среща с посланиците на САЩ и страните от ЕС и ръководителите на мисиите КейФОР, ОССЕ и ЕУЛЕКС Тачи каза, че \"не можем да се връщаме назад\", тъй като историята на отношенията между Белград и Прищина е \"трагична\", предава БТА. \"Не можем да стоим на място или в пат позиция, няма и какво да чакаме\", каза Тачи, като добави, че отлагането на решението в отношенията със Сърбия води до напрежение, дестабилизация, и големи проблеми не само между двете страни, но и в целия регион. Тачи каза, че Косово се е изморило от изоставането в процеса на вътрешна и международна консолидация, отчасти заради намесата на Сърбия в държавните работи на Косово, отчасти защото ЕС не успя да постигне консенсус за признаване на Косово, или пък защото мнозина са смятали, че нещата в Косово и около Косово ще се решат от само себе си. Президентът подчерта, че Прищина се стреми към трайно споразумение с Белград, а не към още едно временно споразумение, което ще оправи нещата само за няколко години напред. Според Тачи пълното нормализиране на отношенията със Сърбия означава \"официално взаимно признаване между държавата Сърбия и държавата Косово\", което ще даде възможност за членство на Косово в ООН, ОССЕ /Организацията за сигурност и сътрудничество в Европа/ и НАТО и ще му открие перспективи за членство в Европейския съюз. По думите на Тачи, взаимното признаване между двете държави може да бъде съпроводено и от взаимно споразумение за корекция на границите помежду им. \"Знам, че ще бъде много трудно да се постигне споразумение. То има ожесточени противници и тук, в Косово, и в Сърбия. Знам, че целият този процес носи в себе си неизвестни и многобройни рискове. Но за Косово няма по-голям риск от това да продължи да бъде в тази пат позиция като държава\", заяви косовският президент.", "date": "2018.09.02", "title": "Тачи: Време е за голямо историческо споразумение със Сърбия"}
{"url": "https://www.24chasa.bg/novini/article/7035527", "text": "Генерал Остин Скот Милър от Сухопътните сили на САЩ пое днес командването на мисията на НАТО в Афганистан, предадоха Асошиейтед прес и ДПА. На церемония в Кабул в присъствието на афганистански представители и чуждестранни посланици Милър пое поста от генерал Джон Никълсън, оглавил 41-членната мисия през 2015 г., дни след като алиансът прекрати официално бойните си операции в азиатската страна. Оттогава силите на НАТО в Афганистан подпомагат местната армия и полиция в операциите им срещу талибаните и групировката \"Ислямска държава\", предаде БТА. \"Предстоят ни трудни решения\" каза новият командващ на церемонията в централата на мисията \"Решителна подкрепа\" в афганистанската столица. По думите му военният натиск върху бунтовниците е необходим за създаването на условия за политическо помирение. Досега Милър е оглавявал Обединеното командване за специални операции, което координира мисии на елитни части като Шести екип на \"морските тюлени\". През 2011 г., преди мандата на Милър, този екип е изпълнил задачата за ликвидирането на Осама бин Ладен в Пакистан. Служил е като капитан в \"Делта форс\" и командир на сухопътна част в битката за Могадишу през 1993 г. - събития, описани и показани в книга и филм със заглавие \"Black Hawk Down\". Сега Милър ще командва 16 хиляди войници от \"Решителна подкрепа\" и 14 хиляди американски войници в Афганистан с основни задачи като обучение, консултации и подкрепа на афганистанските сили за сигурност.", "date": "2018.09.02", "title": "Американски генерал пое командването на НАТО в Афганистан"}
{"url": "https://www.24chasa.bg/novini/article/7035531", "text": "През септември цените в хотелите на българското Черноморие падат с повече от 30 процента. Първият есенен месец по традиция е топъл и слънчев и предоставя чудесна възможност за морска ваканция, предаде  . В края на август в курортите на северното ни крайбрежие по традиция се забелязва чувствителен отлив на туристи - вероятно, защото основният контингент гости тук са руснаците, които си заминават за началото на учебната година. От 1 септември настъпва времето на тези, които предпочитат почивката им край морето да премине по-спокойно, без жегата и многолюдните улици от разгара на сезона. Пък и понижението на цените не е за пренебрегване.", "date": "2018.09.02", "title": "Цените на хотели по Черноморието падат с над 30% през септември"}
{"url": "https://www.24chasa.bg/novini/article/7035535", "text": "Черногорският премиер Душко Маркович вчера е получил смъртни заплахи на официалната страница на правителството във Фейсбук, съобщи държавната телевизия РТЦГ. Заплахите са били отправени в коментар под съобщението, че премиерът се е подписал в книгата за съболезнования по повод смъртта на американския сенатор Джон Маккейн, предава БТА. Министерството на вътрешните работи съобщи днес, че са предприети действия за идентифициране на автора на заплахите, а на премиера е осигурена отлична професионална защита. Според първоначална информация заплахите са изпратени от профила на мъж от черногорски произход, който живее в САЩ.", "date": "2018.09.02", "title": "Премиерът на Черна гора получил смъртни заплахи във фейсбук"}
{"url": "https://www.24chasa.bg/novini/article/7035571", "text": "Торнадо премина през американския щат Мичиган. Не се съобщава за пострадали хора, но са нанесени материални щети, предаде  .                                                                                                                                                                                                                                                                                                                       ", "date": "2018.09.02", "title": "Торнадо удари американския щат Мичиган"}
{"url": "https://www.24chasa.bg/novini/article/7035566", "text": "Чуждестранните инвеститори в Албания не използват печалбата си за разширяване на дейността, а веднага я прехвърлят в чужбина заради рисковете, които съществуват в страната, предаде агенция МИА. Според експерта по икономика Селами Джепа това е много тревожно явление, тъй като главната полза от чуждестранните инвестиции е реинвестирането на печалбата им, предава БТА. Според Международния валутен фонд /МВФ/ в Албания делът на чуждестранните инвестиции, които произтичат от реинвестиране на печалбата, е само 15 процента и това е един от най-ниските показатели за Европа. Джепа смята, че главната причина инвеститорите да изнасят печалбата си е рискът, произтичащ от политическата нестабилност, от промените в законодателството и от лошия бизнес климат в Албания. Миналата година чуждестранните инвеститори са върнали в страните си 291 милиона евро, с 35 процента повече в сравнение с 2016 г., когато са изнесени 215 милиона евро.", "date": "2018.09.02", "title": "Чужди инвеститори прехвърлят печалбите си от Албания в чужбина заради рисковете в страната"}
{"url": "https://www.24chasa.bg/novini/article/7035586", "text": "Телескопът \"Хъбъл\" засне красиво трептящо сияние над северния полюс на Сатурн, съобщи Прес асосиейшън. Снимките са направени преди и след лятното слънцестоене на Сатурн през 2017 г. и 2018 г. Трептенето се дължи както на слънчевия вятър, така и на бързото въртене на Сатурн - едно денонощие там продължава само 11 часа, предава БТА. Северното сияние на Сатурн има два пика в яркостта - на зазоряване и преди полунощ. Те са резултат от взаимодействието на слънчевия вятър и магнитосферата на планетата. Докато земното полярно сияние достига до 96-320 км в атмосферата, полярните сияния на Сатурн се издигат на повече от 1400 км. Полярните сияния на Сатурн могат да се наблюдават само в ултравиолетовата светлина, защото в атмосферата преобладава водородът.", "date": "2018.09.02", "title": "Телескопът \"Хъбъл\" засне северно сияние на Сатурн"}
{"url": "https://www.24chasa.bg/novini/article/7035600", "text": "Филипинският президент Родриго Дутерте замина на посещение в Израел и Йордания - първата по рода си обиколка, предаде ДПА. Дутерте заяви, че ще затвърди и обнови връзките с двете страни, в които живеят и работят около 76 000 филипинци, предаде БТА. \"Днес заминавам на историческа обиколка, която изтъква нашата визия за страната ни - отговорен член на международната общност, Филипините, които са приятел на всеки и не са враг на никого\", заяви президентът на заминаване за Тел Авив. \"Ще се опитам да затвърдя връзките между нашите народи, които станаха още по-значими заради значима обща история\", добави той. Седемдесет и тригодишният Дутерте заяви, че на първо място в програмата му е да посети живеещите в двете страни филипинци. \"Там обстановката е нестабилна и трябва да сме сигурни, че нашите граждани са напълно защитени\", каза той. И при двете визити филипинският президент се надява да се постигне по-голямо сътрудничество в области като отбраната и сигурността, правоприлагането, икономическото развитие, търговията и инвестициите и труда. В Израел Дутерте ще се срещне с премиера Бенямин Нетаняху и президента Реувен Ривлин и в негово присъствие ще бъдат подписани три споразумения за засилване на сътрудничеството. Той ще посети мемориала \"Яд Вашем\" в Ерусалим и Паметника на отворените врати - мемориал, посветен на филипинците, спасявали евреи от нацистко преследване. Известен със своите скандални изказвания, Дутерте е сравнявал убийствата в хода на своята спорна война срещу наркотиците с убиването на евреи от Адолф Хитлер, отбелязва ДПА. Филипинският президент ще бъде в Израел до сряда. След това той ще замине за Йордания, където ще остане до 8 септември.", "date": "2018.09.02", "title": "Филипинският президент замина на първа по рода си обиколка в Израел и Йордания"}
{"url": "https://www.24chasa.bg/novini/article/7035604", "text": "В Донецк отдават последна почит на лидера на проруските сепаратисти в източната украинска Донецка област Александър Захарченко, който бе убит при бомбен атентат в града в петък, предаде Франс прес. Според властите в самообявилата се Донецка народна република (ДНР) около 100 000 души вече са преминали край ковчега с тленните останки на 42-годишния Захарченко. Сред тях е \"президентът\" на отцепилата се от Грузия сепаратистка република Южна Осетия Анатолий Бибилов, предаде БТА. Множество хора, много от които облени в сълзи и с цвете в ръка, изчакаха реда си, за да се поклонят пред ковчега. В комюнике, разпространено от официалната медия на ДНР, Донецката информационна агенция, Владислав Сурков, близък съветник на руския президент Владимир Путин, нарече Захарченко \"брат\" и \"герой\". Общественият транспорт в Донецк временно е спрян. Въоръжени мъже в униформи регулират движението в центъра на града. На много места се виждат транспаранти с портрета на Захарченко. Сред изписаните лозунги е: \"Ние имаме една майка родина: Русия\". Мнозина от опечалените обвиняват Украйна за убийството на своя лидер. \"Никога няма да забравим тази трагедия, никога няма да простим\", каза 35-годишен мъж на име Сергей Капустин. Проруската сепаратистка ДНР е в тридневен траур до утре. Началото на новата учебна година бе отложено за вторник. Освен Захарченко, при експлозията в ресторант в Донецк загина и неговият бодигард, а 12 души бяха ранени. Проруските сепаратисти в Източна Украйна обвиниха Киев за убийството на лидера на ДНР. Според украинските власти покушението е резултат от вътрешни конфликти в редиците на бунтовниците, определени от говорител на министерството на външните работи като \"марионетки, поддържани и финансирани\" от Москва. Русия определи убийството като провокация с цел засилване на напрежението в региона. Над 10 000 души бяха убити от началото на конфликта в Източна Украйна между проруските сепаратисти и прозападните власти в Киев. Украйна и Западът обвиняват Русия, че оказва военна помощ на бунтовниците - нещо, което тя категорично отрича.", "date": "2018.09.02", "title": "Около 100 000 се прощават с Александър Захарченко в Донецк (Снимки)"}
{"url": "https://www.24chasa.bg/novini/article/7035618", "text": "Министър-председателят Бойко Борисов ще бъде на официално посещение в Черна гора на 2 и 3 септември. Това съобщиха от пресцентъра на Министерския съвет. В Подгорица премиерът Борисов ще проведе срещи с министър-председателя на Черна гора Душко Маркович, с президента Мило Джуканович и с председателя на Скупщината Иван Брайович. По време на разговорите ще бъде обсъден напредъка по европейската перспектива на страните от Западните Балкани, както и регионалното и двустранно сътрудничество. Министър-председателят Бойко Борисов ще бъде награден с орден „Черна гора“ с лента от президента на западнобалканската държава.", "date": "2018.09.02", "title": "Бойко Борисов на официална визита в Черна гора"}
{"url": "https://www.24chasa.bg/novini/article/7035278", "text": "Държавният министър за Близкия изток в британското външно министерство Алистър Бърт посети вчера Иран, предаде Ройтерс. Техеран заяви, че европейските страни трябва да предприемат действия, за да спасят ядреното споразумение след оттеглянето на САЩ от него, предаде БТА. \"Време е европейците да предприемат действия, а не само да изказват политическа ангажираност\", заяви иранският външен министър Мохамад Джавад Зариф пред медиите. \"Тези мерки може да са скъпи, но ако страните искат да получат полза от него и ако вярват, че ядреното споразумение е международно постижение, трябва да са готови да запазят това постижение\", добави той. Великобритания и други европейски страни се опитват да запазят ядреното споразумение, въпреки че президентът на САЩ Доналд Тръмп наложи отново санкции на Техеран. По-рано вчера Бърт се срещна с иранския заместник външен министър Абас Арагчи. Зариф заяви, че Бърт е преговарял за достъпа до банкови ресурси и продажбата на петрол. Иран иска да запази достъпа си до западната банкова система и да продължи да продава петрол, въпреки санкциите на САЩ. Преди посещението си Бърт заяви, че \"докато Техеран изпълнява ангажиментите си по споразумението, Лондон ще продължи да държи на него, защото то е най-добрият начин да се гарантира безопасно бъдеще на региона\". По-късно Зариф разговаря по телефона с френския си колега Жан-Ив Льо Дриан. Двамата обсъдиха двустранните отношения, ядреното споразумение и ситуацията в региона. Ден по-рано Иран отхвърли призив на Льо Дриан за преговори за бъдещите ядрени планове на Техеран, арсенала му от балистични ракети и ролята му във войните в Сирия и Йемен, припомня Ройтерс.", "date": "2018.09.02", "title": "Техеран: Европа трябва да предприеме действия, за да спаси ядреното споразумение"}
{"url": "https://www.24chasa.bg/novini/article/7035280", "text": "Въоръжените сили на САЩ съобщиха вчера, че са взели окончателно решение да спрат помощи за Пакистан на стойност 300 милиона долара, защото Исламабад не се бори достатъчно активно с екстремисти, предаде Ройтерс. Средствата, предназначени за отбранителни цели, са част от по-голямото спиране на помощи, обявено по-рано тази година от президента на САЩ Доналд Тръмп. Той спря помощи за Пакистан, обвинявайки Исламабад, че е отговорил на получената в миналото помощи с лъжи и измами, предава БТА. Администрацията на Тръмп обвинява Пакистан, че дава убежище на бунтовници, които водят продължаващата 17-та година война в съседен Афганистан. Исламабад отрича тези обвинения. Министърът на отбраната на САЩ Джим Матис можеше да разреши изпращането на 300-те милиона долара, ако сметнеше, че Пакистан е предприел конкретни решителни стъпки срещу бунтовниците. Матис обаче реши да не го прави, съобщи говорител на Пентагона. 300-те милиона долара ще бъдат пренасочени към други спешни приоритети, ако Конгресът го разреши, добави говорителят. Той посочи, че по-рано тази година Конгресът спря помощи за Пакистан на стойност 500 милиона долара. Очаква се държавният секретар на САЩ Майк Помпейо и председателят на Съвета на началник-щабовете на САЩ генерал Джоузеф Дънфорд да посетят Исламабад. Матис заяви във вторник, че борбата с екстремистите ще бъде основна тема на дискусиите.", "date": "2018.09.02", "title": "САЩ спират помощи за Пакистан, не се борили достатъчно срещу екстремисти"}
{"url": "https://www.24chasa.bg/novini/article/7035288", "text": "Временно е ограничено движението по път I-1, в участъка Струмяни – Сандански, поради ПТП. Това съобщиха от пресцентъра на АПИ. Обходният маршрут е: Струмяни–Микрево–Драката–Вълково–Сандански - само за леки автомобили.                                                                                                                                                                                                                                                                                                                       ", "date": "2018.09.02", "title": "Катастрофа ограничава движението по пътя Струмяни - Сандански"}
{"url": "https://www.24chasa.bg/novini/article/7035292", "text": "Президентът на Египет Абдел Фатах ас Сиси ратифицира спорен закон, налагащ регулации на социалните медии с цел да се бори срещу разпространението на фалшиви новини, предаде Асошиейтед прес. Законът беше публикуван в египетския държавен вестник вчера и подписан от президента още същия ден. Според неговите разпоредби всички акаунти в социалните мрежи с над 5000 последователи се поставят под надзора на медийния регулационен орган, който може да ги блокира, ако реши, че те разпространяват фалшиви новини, предаде БТА. През август президентът Ас Сиси ратифицира и закон за борба с киберпрестъпността, който позволява на властите да блокират сайтове, публикуващи информация, която бъде сметната за заплаха за националната сигурност. Правозащитната организация Амнести интернешънъл заяви още през юли, че двата закона дават на египетската държава практически пълен контрол над всички печатни, онлайн и електронни медии.", "date": "2018.09.02", "title": "Египетският президент подписа закон за наблюдение на социалните мрежи"}
{"url": "https://www.24chasa.bg/novini/article/7035294", "text": "Британската премиерка Тереза Мей заяви, че няма да прави компромис с Брюксел за Брекзита, в момент, когато британски медии съобщават, че съперници от собствената й партия се готвят да публикуват собствено предложение за по-рязко скъсване с ЕС, предаде Ройтерс, цитирана от БТА. Остават по-малко от два месеца за договаряне на раздялата с ЕС след над 40 години в рамките на блока. Мей се опитва да накара собствената си партия и разделената страна да приеме нейният план за Брекзит, който тя представя като полезен за бизнеса. ЕС приветства колебливо плана, изложен неотдавна на съвещание в правителствената резиденция Чекърс край Лондон, отбелязва Ройтерс. \"Няма да се боря за приемането на компромиси по предложението от Чекърс, които не са в наш национален интерес\", обещава Мей в статия във в. \"Сънди Телеграф\". \"Идните месеци ще бъдат от критично значение за бъдещето на нашата страна и съм наясно със задачата си\", добавя тя. Според сегашния план Великобритания остава в зоната за свободна търговия с ЕС за земеделски и производствени стоки. Някои поддръжници на Брекзита обаче казват, че това означава някои части на британската икономика да спазват правила, изработени в Брюксел. През юли двама министри напуснаха правителството й. Според статия във в. \"Сънди Таймс\", водещи поддръжници на Брекзита от Консервативната партия са готови да публикуват собствен план за Брекзит преди годишната партийна конференция в края на септември. Това ще има за цел да засили натиска над Мей, която трябва да получи одобрение от парламента за евентуално споразумение с Брюксел, отбелязва Ройтерс.", "date": "2018.09.02", "title": "Тереза Мей: Няма да правя компромис с Брюксел за Брекзит"}
{"url": "https://www.24chasa.bg/novini/article/7035297", "text": "Германските органи на реда задържаха най-малко 300 души по време на вчерашните протести в град Кемниц, предаде ТАСС, цитирайки сайта на местната полиция. \"Полицията задържа около 300 души\", се казва на сайта. \"Те изглежда се опитваха да се внедрят в група поддръжници на партията \"Алтернатива за Германия\". Полицията предотврати сблъсъка между различни групи\", се добавя в изявлението. По време на протестите имаше множество сблъсъци с полицията, предава БТА. Полицията съобщи и нови данни за броя на участниците в двата протеста в града, които се оценяват на около 9500. По-рано беше съобщено за общ брой от около 8000 участници. Най-малко 9 души са пострадали при протестите, съобщава ДПА. Отбелязани са най-малко 25 престъпления, включително унищожаване на собственост, телесни повреди, съпротива при арест и използване на знаци на забранени организации. Освен протестите в Кемниц беше извършено и нападение срещу 20-годишен афганистанец, който е леко ранен. Според полицията нападателите са четирима неизвестни със скрити лица. След приключването на митинга на крайнодесните организации, много протестиращи от двете страни отказаха да напуснат района. Полицията засили присъствието си в района и докара водни оръдия, с падането на нощта. Общо в града бяха разположени 1800 полицаи.", "date": "2018.09.02", "title": "300 арестувани и най-малко 9 пострадали при протестите в Кемниц"}
{"url": "https://www.24chasa.bg/novini/article/7035299", "text": "Египетски селяни нападнаха и ограбиха домовете на християни в селище в губернаторство Ал Миня, протестирайки срещу използването на жилища като места за молитва, предаде Франс прес, цитирайки изявление на архиепископа на региона. Християнското коптско малцинство в Египет е около 10 на сто от жителите на предимно мюсюлманската страна и се оплаква от дискриминации. Коптите често стават обект на агресия от страна на екстремисти, понякога поради наличието на църква в селището, предава БТА. Епископът на Ал Миня отец Макариос заяви вчера по телефона, че в петък са били нападнати четири жилища на копти. Извършителите са жители на същото селище и близки населени места. В изявление, публикувано на страницата на архиепископа във Фейсбук, се съобщава, че при нападението в селището Демшау Хашем са били откраднати пари и бижута, унищожени са електрически прибори и някои имоти са подпалени. Ранени са трима души, включително пожарникар. Архиепископът добавя, че като повод за нападенията е послужил фактът, че християните в селището използвали къщи и стаи в селището, за да се молят. Информация за възможно нападение на екстремисти е имало от няколко дни и властите са били предупредени, но силите за сигурност са пристигнали след драмата. Според представител на силите на реда са арестувани 38 заподозрени, които ще бъдат предадени на прокуратурата. Поради административни пречки много църкви в Египет са нелегално построени. През 2016 г. беше приет нов закон за строежа на църкви, който според властите подобрява положението.", "date": "2018.09.02", "title": "Нападнаха и ограбиха домове на християни в Египет"}
{"url": "https://www.24chasa.bg/novini/article/7035301", "text": "Тийнейджър от американския щат Ню Мексико съобщи, че приятелят на майка му го е обучавал за джихад срещу неверниците, предаде Ройтерс, цитирайки документи от федералния съд. При операцията на 3 август срещу лагера в окръг Таос на щата Ню Мексико бяха открити 11 деца и петима възрастни. Заместници на местния шериф откриха склад с огнестрелни оръжия и деца, живеещи в лагера без храна и без чиста вода. По-късно на обекта беше открито заровено тялото на тригодишно момче, предаде БТА. В петък ФБР предяви срещу петимата възрастни, включително 35-годишната лидерка на групата Джейни Левей, обвинения за заговор и за престъпления, свързани с огнестрелни оръжия. Според писмените показания на специален агент на ФБР 13-годишният син на Левей заявява, че 40-годишният Сирадж ибн Вахадж, приятел на майка му, искал да събере армия и да я обучи за водене на джихад. Ибн Вахадж обучил момчето и друг непълнолетен син на Левей на боравене с огнестрелно оръжие и ръкопашен бой и им обяснил, че джихад означава да убиват неверници в името на Аллах. Майката на момчето вярвала, че получава послания от небето и че той я гледа. Тя и Ибн Вахадж извършвали ритуали за прогонване на зли духове върху тригодишното момче, чието тяло е открито. По време на един от тях момчето се задавило и сърцето му спряло, според писмените показания. Според адвокатите на петимата обвиняеми те упражнявали конституционните си права да упражняват религията си и да притежават огнестрелни оръжия. Те смятат, че клиентите им са подложени на дискриминационно отношение, защото са мюсюлмани с тъмна кожа. Петимата били подложени на наблюдение от ФБР през май, след като Левей писала на брата на Ибн Вахадж, призовавайки го да се присъедини към тях и да стане мъченик.", "date": "2018.09.02", "title": "Тийнейджъри се обучавали за джихад в лагер в Ню Мексико"}
{"url": "https://www.24chasa.bg/novini/article/7035303", "text": "Държавният секретар на САЩ Майк Помпейо разговаря вчера по телефона с двама иракски лидери, подкрепяйки усилията за съставяне на умерено националистическо правителство, което да служи на всички иракчани, предаде Асошиейтед прес, цитирайки негова говорителка. Резултатите от иракските избори бяха обявени преди две седмици, позволявайки съставянето на нов парламент, който да избере нов президент и премиер. Те на свой ред ще съставят правителство. Процесът обаче се усложнява от политически спорове, предаде БТА. В разговора с премиера Хайдер ал Абади Помпейо е наблегнал на опазването на иракския суверенитет в този критичен момент. Пред вицепрезидента Аяд Алауи той е изразил надеждата на САЩ, че новото правителство ще включва представители на всички общности и ще служи на целия иракски народ, съобщи говорителката. Помпейо изрази вчера в Туитър притеснения за политическата ситуация в Ирак и подчерта, че създаването на силно правителство в Багдад е важно за победата над Ислямска държава. Вчера в Багдад се срещнаха високопоставени военни от Иран, Ирак, Сирия и Русия. Те обсъдиха сътрудничеството в областта на сигурността и обмяната на информация в Близкия изток, където Ислямска държава, макар и победена на бойното поле, продължава да извършва нападения, предаде Франс прес.", "date": "2018.09.02", "title": "Майк Помпейо говори по телефона с иракски лидери"}
{"url": "https://www.24chasa.bg/novini/article/7035305", "text": "Японският премиер Шиндзо Абе изрази увереност в подобряването на отношенията с Китай и заяви, че отношенията между страните са се върнали към нормалното, предаде Ройтерс, цитирайки интервю на министър председателя за в. \"Санкей\". Очаква се Абе да посети Китай в края на следващия месец. Той заявява в интервюто, че се надява в бъдеще да покани в Япония китайския президент Си Цзинпин, предаде БТА. \"Китайският премиер Ли Къцян посети Япония през май и китайско-японските отношения се върнаха към нормалното\", заяви Абе в интервюто. Пекин и Токио изразиха притеснения за протекционизма на САЩ и засилващия се търговски натиск от Вашингтон, припомня Ройтерс. Япония също иска да постигне напредък в създаването на по-близки отношения с Пхенян, добави Абе в интервюто за в. \"Санкей\", цитирано от ТАСС. \"След срещата на върха между САЩ и Северна Корея бих искал да направя стъпка по пътя към разбиване на преградата на недоверието между Япония и Северна Корея\", заяви премиерът Абе. \"В края на краищата съм длъжен да се срещна с председателя Ким Чен-ун и да направя така, че тези преговори да помогнат за решаването на въпроса с похитените японски граждани\", добави той. Темата за японските граждани, отвлечени от разузнавателните служби на Пхенян е една от най-проблемните между двете страни, които не поддържат официални дипломатически отношения. През 2002 г. Пхенян призна за отвличането на 13 души и позволи на петима да се върнат в родината си. Останалите бяха обявени за починали и на роднините им бяха изпратени останки, но не можа да бъде установено дали те са истинските. През май 2014 г. Токио и Пхенян се споразумяха за ново разследване на отвличанията, но по-късно комисията беше разпусната по инициатива на севернокорейската страна, припомня ТАСС.", "date": "2018.09.02", "title": "Япония: Отношенията с Китай се върнаха към нормалното"}
{"url": "https://www.24chasa.bg/novini/article/7035307", "text": "Иран планира да разшири възможностите на своите балистични и крилати ракети, предаде ТАСС, като цитира изявление на иранския заместник-министър на отбраната Мохамад Ахади. \"Разширяването на възможностите на различните видове балистични и крилати ракети, получаването на ново поколение изтребители, както и плавателни съдове и подводници, съоръжени с различни видове оръжия, е част от новите планове на министерството\" на отбраната, заяви Ахади вчера пред телевизия \"Прес ТВ\". Заместник-министърът подчерта, че санкциите на Съвета за сигурност на ООН не са успели да спрат развитието на иранската отбранителна промишленост, предава БТА. Иран развива ракетна програма от 90-те години на миналия век. Техеран отказва да преговаря за ограничаване на развитието на ракетните си технологии, посочвайки, че съперниците му в региона имат на въоръжение балистични ракети.", "date": "2018.09.02", "title": "Иран: Възможностите на балистичните и крилати ракети са сред плановете ни"}
{"url": "https://www.24chasa.bg/novini/article/7035314", "text": "Турският президент Реджеп Тайип Ердоган призова снощи Киргизстан да вземе мерки срещу групи, свързани с движението на проповедника Фетхуллах Гюлен, когото Анкара обвинява за провалилия се опит за преврат през 2016 г., предаде Ройтерс. Засега Бишкек отхвърля подобни искания. В цяла Централна Азия от десетилетия съществува мрежа от училища и колежи, спонсорирани от намиращия се в САЩ духовник и негови последователи. След преврата от 2016 г. Анкара призова правителствата от региона да затворят тази мрежа, но някои показват нежелание да го направят. Тогавашният киргизстански президент Алмазбек Атамбаев отказа да затвори училищата и просто преименува образователната мрежа, предава БТА. Ердоган повдигна отново въпроса вчера на среща с новия киргизстански президент Сооронбай Жеенбеков. Турският президент увери, че мрежата на Гюлен е заплаха за сигурността. \"Не искаме нашият братски народ да се сблъска с подобни проблеми\", заяви той вчера на съвместна пресконференция с Жеенбеков. \"Те могат да проникнат във вътрешното министерство, във военни структури, подобен преврат може да се случи и в Киргизстан\", предупреди той. Президентът на Киргизстан не прие изрично исканията на Ердоган, но заяви, че сега мрежата от учебни заведения е под контрола на правителството. Съседен Казахстан също отказа да затвори спонсорираните от Гюлен училища и също ги преименува, отбелязва Ройтерс.", "date": "2018.09.02", "title": "Ердоган към Киргизстан: Вземете мерки срещу мрежата на Гюлен"}
{"url": "https://www.24chasa.bg/novini/article/7035316", "text": "Индексът на тържищните цени /ИТЦ/, който отразява цените на хранителните стоки на едро, се покачи тази седмица с 0,32 процента до 1,327 пункта, сочат данните на Държавната комисия по стоковите борси и тържищата /ДКСБТ/. Тази година ИТЦ падна в средата на август до 1,311 пункта. Миналото лято ИТЦ се понижи до 1,309 пункта, преди да започне да се повишава, както обикновено става всяка есен. Базовото ниво на индекса - 1,000, е от 2005 година. Доматите от открити площи поскъпнаха тази седмица с 4,9 на сто и се продават по 1,07 лева за килограм. Градинските краставици поскъпват с 20,0 процента до 1,20 лева средно за килограм. Картофите поевтиняват с 14,9 на сто и се търгуват по 0,53 лева за килограм на едро. Цената на зелените чушки се качва с 10,9 на сто до 1,12 лева за килограм. Червените чушки поевтиняват с 8,6 на сто до 1,27 лева за килограм. Корнишоните се продават по 1,37 лв. /кг. Тиквичките поевтиняват с 5 на сто до 0,95 лева за килограм. Ябълките поевтиняват с 2,4 на сто и се продават по 1,20 лв./кг. Прасковите поевтиняват с 1,5 на сто до 1,35 лв./кг. Цената на дините се качва с 11,1 на сто до 0,50 лв. кг, а пъпешите се търгуват по 1,18 лв./кг. Гроздето поевтинява със 7,2 на сто до 1,42 лева за килограм. Кравето сирене поскъпва с 2,5 процента и се търгува по 6,05 лв./кг; кашкавалът, тип \"Витоша\", се купува по 9,93 лв./кг, а олиото по 1,94 лева за литър. Каймата поевтинява с 0,2 на сто и се търгува по 4,57 лева за килограм. Пакетче краве масло от 125 грама се търгува за 2,26 лева. Пилешкото замразено месо поскъпва с 2,6 на сто до 4,02 лева за килограм на едро.Захарта се търгува по 1,04 лв./кг, а брашното тип \"500\" поскъпва с 2,4 на сто и се продава по 0,84 лева. Яйцата се продават по 0,20 лева за брой на едро в края на седмицата.", "date": "2018.09.02", "title": "Ябълките, прасковите и гроздето поевтиняха, дините - по-скъпи"}
{"url": "https://www.24chasa.bg/novini/article/7035290", "text": "Зам.-шефката на Специализираната прокуратура Даниела Начева е единственият кандидат, който ще се бори за ръководител на спецпрокурорите, които разследват престъпни банди, тероризъм и висока корупция. Сега тя е и.ф. ръководител на прокуратурата, тъй като в средата на юли Иван Гешев бе издигнат в зам.главен прокурор. През последните месеци Начева бе и говорител на спецпрокуратурата, но името й най-вече е познато като прокурор по делото за източване на милиарди от КТБ. Начева заедно с Гешев и колежката им Антоанета Софрониева поддържа обвинението срещу банкера Цветан Василев и други 17-има в съда. Делото засега е на етап четене на обвинителен акт. Начева влиза в съдебната системата през 1998 г. като следовател в Окръжната следствена служба в Пловдив. През 2006 г. облича червена тога и става прокурор в районната прокуратура в града под тепетата. 10 г. по-късно след спечелен конкурс е назначена като прокурор в Специализираната прокуратура в София. Най-големият проблем, който Начева отбелязва в концепцията си пред Висшия съдебен съвет (ВСС), е липсата на желаещи прокурори и следователи да работят в спецпрокуратурата. „50% от щатните длъжности „следовател“ вече 6 г. остават незаети“, каза тя. В момента на „Черковна“ 90 работят 42 прокурори, като 21 са командировани от други прокуратури. Броят на следователите е 21. Начева си обяснява липсата на кандидати с високата натовареност, продължителните командировки в страната и евентуалните рискове за сигурността на следователите, прокурорите и техните семейства.  Друг голям проблем пред спецпрокуратурата е теснотията в сградата на „Черковна“ 90. Четирима прокурори са в една стая, което прави невъзможно да си вършат работата ефективно, пише Начева. Отбелязва обаче че Гешев, главният прокурор Сотир Цацаров и прокурорската колегия на ВСС до голяма степен са овладели работния процес, след като от ноември м.г. на спецпрокуратурата се прехвърлиха делата за корупция по т.нар. високи етажи на властта. За първите 6 месеца на 2018 г. преписките за корупция били 1002. А през цялата 2017 г. едва 803. Начева ще хвърли усилия и върху преодоляването на големия брой върнати дела на прокуратурата от съда. Предстои ВСС да насрочи дата за избор на шеф на Специализираната прокуратура. Преди това обаче на 19 септември съдебните кадровици ще изслушват кандидатите за ръководители на по-горната прокуратурата – апелативната. Желаещите да я оглавят са 2-ма – столичният следовател Бойко Атанасов и градският прокурор на София Емилия Русинова.", "date": "2018.09.02", "title": "Прокурор по КТБ е единственият кандидат за шеф на спецпрокуратурата"}
{"url": "https://www.24chasa.bg/novini/article/7035327", "text": ". Блъснали са се микробус и лека кола. Има заклещени хора в двата атомобила и не се знае още какво е състоянието им. Пътят за Гърция бе затворен след изхода на Струмяни на юг за известно време и движението на леките автомобили беше организирано по обходен маршрут през селата Микрево, Струма, Драката и Вълково. Товарните камиони обаче са на място и изчакват, образувала се е километрична колона от тирове. Полицаи регулират движението и насочват шофьорите по обходния път. По него трафикът е много натоварен. И в двете посоки колите буквално пъплят една след друга.", "date": "2018.09.02", "title": "Хора са заклещени в колите при катастрофата край Струмяни"}
{"url": "https://www.24chasa.bg/novini/article/7035341", "text": "Преди минути главният път Е-79 в участъка между Струмяни и Сандански бе отворен за движение.    Няма жертви, има само пострадали. Движението бе организирано по побходен маршрут, но вече е пуснато в двете посоки. Трафикът е изключително интензивен в посока Гърция. Микробусът бе транспортиран от \"Пътна помощ\", а леката кола бе изтеглена встрани от шосето.", "date": "2018.09.02", "title": "Пуснаха движението към Гърция"}
{"url": "https://www.24chasa.bg/novini/article/7035276", "text": "Директорът на контраразузнавателната служба на САЩ заявява, че китайските разузнавателни служби използват фалшиви профили в LinkedIn, за да вербуват американци с достъп до правителствени и търговски тайни. В интервю за Ройтерс Уилям Иванина, директор на Службата за контраразузнаване, казва, че служители от правоохранителните органи и контраразузнаването са уведомили администраторите на социалната мрежа, собственост на корпорацията \"Майкрософт\", за \"супер агресивните\" действия на Китай в нея. Към администраторите е отправен призив да закрият мнимите профили, предава БТА. Иванина твърди, че кампанията на Пекин включва контакти с хиляди потребители на \"ЛинкдИн\", но не уточнява колко фалшиви профили са били открити, с колко граждани на САЩ са били установени контакти и какви успехи са постигнали китайците във вербуването. По-рано британските и германските власти предупредиха своите съграждани, че Пекин използва \"ЛинкдИн\", за да ги вербува за шпиони. Но това е първият случай, когато официален представител на САЩ публично говори по този проблем и дава знак, че той е по-сериозен отколкото досега. Пред Ройтерс Иванина препоръча на администраторите на \"ЛинкдИн\" да почерпят опит от \"Туитър\", \"Гугъл\" и \"Фейсбук\", които се прочистиха от мними профили, създадени вероятно от иранското и руското разузнаване. Външното министерство на Китай оспори обвиненията на Иванина. \"Ние не знаем с какви доказателства разполагат цитираните от вас отговорни американски представители, за да стигнат до тези изводи. Това, което те казват, е пълна безсмислица и има неясни мотиви\", казва в отговор министерството. Обаче по думите на Марк Уорнър, топдемократът в сенатската Комисия по разузнаване, експлоатирането на \"ЛинкдИн\" от Пекин \"демонстрира колко далеч ще отиде китайското разузнаване и че предизвикателствата за контраразузнаването през 21-ия век са в свят, където всеки има своя онлайн отпечатък\". Пол Рокуел, ръководител на департамента по доверие и сигурност в \"ЛинкдИн\", потвърди пред Ройтерс, че компанията му е в контакт с правоохранителните агенции на САЩ заради шпионската кампания на Китай. \"Ние правим всичко възможно, за да идентифицираме и спрем тази дейност\".", "date": "2018.09.02", "title": "Контраразузнаването на САЩ обвинява Китай в шпионска кампания в LinkedIn"}
{"url": "https://www.24chasa.bg/novini/article/7035350", "text": "Ремонтът на участъка от път II-16 край Своге, в който стана пътният инцидент, ще започне веднага след завършване на процесуално-следствените работи и Агенция \"Пътна инфраструктура\" получи разрешение от разследващите органи. Това съобщиха от пресцентъра на АПИ. В момента Сдружение „Трейс Своге“ отстранява констатираните дефекти по път II-16 Своге - София. Не се работи единствено в участъка на пътния инцидент.", "date": "2018.09.02", "title": "Ремонтират участъка край Своге, където загинаха 17 души, след края на разследването"}
{"url": "https://www.24chasa.bg/novini/article/7035354", "text": "Обикновено притокът на нови членове е повод за радост сред политическите партии, но някои британски консерватори се опасяват, че новите хора може да се присъединяват, за да наложат \"твърд\" Брекзит, предаде Франс прес. От началото на лятото хиляди са поискали да се присъединят към управляващата партия на премиерката Тереза Мей - феномен, на който еврофилите не гледат с добро око. Те се опасяват, че новите членове се опитват да променят съотношението на силите в партията, разделена между тези, които искат пълно скъсване с ЕС и поддръжниците на запазването на тесни връзки, предаде БТА. \"Очевидно има приток на хора, които се присъединяват към Консервативната партия, но не може да се каже с каква цел\", заявява Доминик Грийв, който обаче е убеден, че някои от тях имат за цел да отслабят проевропейските сили. Повод за подобни опасения на депутатите еврофили дава Арон Банкс, съосновател и ковчежник на движението в подкрепа на Брекзита, отбелязва АФП. В статия във в. \"Сънди таймс\" миналата седмица Банкс на практика призова 90-те хиляди членове на движението и 1,4 милиона последователи в социалните мрежи да се присъединят към торите, за да помогнат за избирането на консервативен лидер, подкрепящ твърдия Брекзит, в случай на оставка на премиерката Мей, чиято позиция е нестабилна. Според правилника на британските консерватори всички, членували в партията поне три месеца, имат право да участват в избора на нов лидер. Те обаче ще гласуват между две кандидатури, посочени от депутатите на партията. Според Тим Бейл, преподавател по политически науки в университета \"Куин Мери\" в Лондон, членската маса на торите, която в момента е около 124 000 членове, може да достигне 140 000 души.", "date": "2018.09.02", "title": "Британските консерватори притеснени от притока на нови членове"}
{"url": "https://www.24chasa.bg/novini/article/7035381", "text": "Турският президент Реджеп Тайип Ердоган заяви, че страната му няма намерение да иска от когото и да е разрешение да купи от Русия зенитни ракетни системи С-400, предаде ТАСС. Агенцията цитира турския вестник \"Миллиет\", който съобщава за изказването на Ердоган на бизнес форум в Бишкек, столицата на Киргизстан. \"Сключихме с Русия споразумение за С-400 и това безпокои някои. Извинете, но няма да молим никого за разрешение\", цитира турският вестник думите на президента, предава БТА. На 31 август той заяви, че Анкара се надява да получи С-400 в максимално кратки срокове. Вашингтон предупреди Анкара, че ако купи от Русия тези ракетни комплекси, САЩ може откажат да й продадат изтребители Ф-35.", "date": "2018.09.02", "title": "Ердоган: Нямаме намерение да искаме от някого разрешение за купуване на ракети С-400"}
{"url": "https://www.24chasa.bg/novini/article/7035388", "text": "Огромните икономически ползи от китайските полети за Лондон и Великобритания бяха разкрити от международното летище „Хийтроу\", предаде  . Миналата година те са допринесли с 510 милиона паунда за британската икономика и поддържали 15 000 работни места. 2.8 милиона пътници, с увеличение от 2% спрямо 2016; 137 000 тона карго или ръст от 10%, са преминали директно през летището от и за Китай. Въпреки това съществуват притеснения по отношение на капацитета на летището и свързаните с него рестрикции. Китайските градове са ценни за Острова, но конкурентните летища на континента с по-голям капацитет са способни да се свързват директно с 8 други дестинации в Китай, като Ханджоу, Чънду и Кунмин, което улеснява туризма, търговията и инвестициите в страните. Хийтроу успя да вмести пет нови китайски дестинации тази година, но това е само частичен или ограничен подход. Неотдавна беше одобрена новата писта на летището, но някои анализатори в индустрията се съмняват дали тя ще бъде построена изобщо поради финансови опасения както и такива свързани с околната среда.", "date": "2018.09.02", "title": "Китайските полети на летище „Хийтроу\" инжектират британската икономика с 510 млн. паунда"}
{"url": "https://www.24chasa.bg/novini/article/7035414", "text": "През септември очаквам Кодексът за дезинформацията онлайн да бъде готов, каза днес във Варна еврокомисарят за цифровата икономика и цифровото общество Мария Габриел, която участва в 11-ия летен университет на младежката структура на ГЕРБ, който се провежда край Варна. Тя уточни, че първата версия, която й е била представена, не е отговаряла на очакванията й. Очакваме много конкретни мерки за прозрачност, за борбата с фалшивите акаунти, за алгоритмите и начина, по който те оказват влияние върху нашия информиран избор, обясни еврокомисарят, цитиран от БТА. Септември трябва да ми бъде представен окончателният вариант, а до октомври давам срок, шанс да се покаже, че можем да имаме резултат, каза Габриел и допълни, че ако това не се случи, си запазва правото през декември да излезе с анализ и да предложи следващи мерки, включително и такава от регулаторен характер. Еврокомисарят обясни, че за няколко месеца са успели да вкарат в политическия дневен ред на Европа фалшивите новини и дезинформацията онлайн. Истината е, че фалшивите новини засягат всеки един от нас, засягат и демокрацията, като нейни устои и принципи, и най-негативното последствие е, че те рушат доверието, коментира тя. Киберсигурността ще продължава да бъде водеща тема в Европа, коментира още Габриел. Тя обясни, че ЕК иска силна киберагенция, с човешки и финансов ресурс, така че страните членки да могат във всеки едни момент, когато установят уязвимост, да могат да се възползват директно и пряко от експертизата, която агенцията е натрупала. За първи път предлагаме и европейска система за сертифициране на продуктите, съобщи еврокомисарят. Габриел каза още, че ще продължи работата по създаването на мрежа от центрове, в които киберсигурността да бъде водещ фактор. В тях ще бъдат привлечени експерти, ще се работи да се изпреварват част от действията, защото последствията от кибератаките са изключително големи. Тя съобщи, че анализът показва, че до 2021 година чисто финансово загубите от кибератаки могат да достигнат 6 милиарда евро. Габриел припомни, че имаме увеличение с над 300 процента на кибератаките за последните две години. В отговор на въпрос за европейската инициатива за безплатен безжичен интернет за общините еврокомисарят каза, че се променят две неща. Тя обясни, че общините, които вече са се регистрирали, няма нужда да правят това отново. Освен това са осигурени повече средства, за да може всички кандидатствали общини да са сигурни, че ще получат своя ваучер. Процедурата стартира отново след септември. В отговор на въпрос дали ще е водач на листата на ГЕРБ за европейските избори Габриел нито отрече, нито потвърди. Тя каза, че европейските избори са най-вече момент, в който лидерите на Европа ще дадат ясна заявка въз основа на какви ценности и какви конкретни политики ще дадат отговор на предизвикателствата.", "date": "2018.09.02", "title": "Габриел: През септември очаквам Кодексът за дезинформацията онлайн да бъде готов"}
{"url": "https://www.24chasa.bg/novini/article/7035445", "text": "Германският министър на външните работи Хайко Маас призова сънародниците си \"да станат от дивана и да се борят срещу расизма\", както и за демокрацията, предаде Асошиейтед прес, цитирана от БТА. \"Трябва да станем от дивана и да си отворим устата\", каза той в интервю за вестник \"Билд\". \"Нашето поколение получи даром свободата, върховенството на закона и демокрацията. Не се е налагало да се борим за това; (сега) прекалено много приемаме това за даденост\", предупреди Маас. Германският външен министър заяви в интервюто, че безредиците в Кемниц са шокиращи, а нацистките поздрави по улиците на германски градове са позор за страната, предаде ТАСС. \"На срещата в четвъртък на министрите на външните работи във Виена моите европейски колеги доста често повдигаха тази тема\", отбеляза Маас. Той каза, че \"както жестокото убийство (на 35-годишния германец), така и отвратителните нападения срещу случайни минувачи шокират\". \"Всички престъпници трябва да усетят строгостта на правовата държава\", подчерта Маас. \"Това, което, разбира се, ясно давам да се разбере, е, че мнозинството от германските граждани смятат подобни нападения за неприемливи, те са отворени към света и толерантни\", каза германският външен министър. Маас посочи, че \"когато става дума за ксенофобия, десен екстремизъм и расизъм, на Германия с основание се гледа особено критично\". \"Ако по нашите улици днес отново се показват нацистки поздрави, това е позор за страната ни\", заяви той. Маас призова германците \"да не извръщат поглед\", а \"да застанат с лице срещу неонацистите и антисемитите\".", "date": "2018.09.02", "title": "Хайко Маас: Безредиците в Кемниц са шокиращи"}
{"url": "https://www.24chasa.bg/novini/article/7035427", "text": "Жена от циганската махала на врачанското с. Върбица починала в петък в болницата след брутален побой, съобщиха днес от полицията. 31-годишната Зина Т. от пазарджишкото с. Говедаре била пребита до смърт от криминално-проявения Илия И., с когото живеели на семейни начала. Съседи повикали линейка, но с тежък мозъчен кръвоизлив и гръдна травма жената починала веднага след приемането й в спешното отделение на врачанската болница. Униформените извършили оглед на дома на 48-годишния побойник, вече осъждан за телесни повреди и кражби. Той бил задържан с прокурорско постановление за 72 часа, а срещу него вече е повдигнато обвинение.", "date": "2018.09.02", "title": "Жена почина, пребита до смърт във врачанско село"}
{"url": "https://www.24chasa.bg/novini/article/7035457", "text": "Министърът на околната среда и водите Нено Димов каза, че не е притеснен за министерския си пост, защото изпълнява програмата на Обединените патриоти, от които е номиниран.  \"Всеки един на моето място знае, че винаги може да освободи стола и да подаде оставка, но мисля, че засега изпълняваме нашата програма\", каза министър Димов на въпрос на \"24 часа\" дали няма да е от следващите, на които премиерът ще поиска оставката. Вицепремиерът и министър на отбраната Красимир Каракачанов пък допълни, че освобождаване на министри от квотата на ОП може да стане само с негово знание и по негово предложение, но той е доволен от работата на всички. Каркачанов и Нено Димов пристигнаха за отбелязване на 94 години от убийството на войдводата от ВМРО Тодор Александров край гроба му над мелнишкото село Сугарево. Сред гостите са още евродепутатите Андрей Ковачев и Ангел Джамбазки.", "date": "2018.09.02", "title": "Министър Нено Димов: Не съм притеснен за мястото си"}
{"url": "https://www.24chasa.bg/novini/article/7035470", "text": "Четиридесет и шест човека бяха задържани в китайския град Лейян, провинция Юнан, по време на съпроводена с насилие демонстрация заради проблеми в образователната система. Според разпространено днес съобщение на местната полиция, цитирано от Ройтерс, хората, недоволни от трудностите при записването на своите деца в държавните училища, демонстрирали пред шест училищни и правителствени сгради, като блокирали и улици, предаде БТА. След като изразили гнева си пред кметството, демонстрантите се насочили към полицейски участък, където хвърляли бутилки, тухли и пиратки. Според съобщението 30 полицаи са получили наранявания; повредени са и полицейски автомобили. Органите на реда твърдят, че от 46-те задържани само един е родител на дете в училищна възраст.", "date": "2018.09.02", "title": "Арестуваха 40 в китайски град при протест заради проблеми в образованието"}
{"url": "https://www.24chasa.bg/novini/article/7035472", "text": "Канадски специалисти разработиха таблет, който се навива на руло и лесно може да бъде носен в джоба поради цилиндричната си форма, пише . \"Мейл он сънди\". Новият продукт е с търговска марка \"MagicScroll\" /Вълшебен свитък/. Когато се развие, гъвкавият му екран се изправя. Дисплеят е с висока резолюция и размер от 7,5 инча, прадава БТА. Таблетът може да се ползва и в навито състояние, като четенето става като се върти около оста на цилиндричното тяло. Прототип беше конструиран от специалисти в канадския \"Куинс юнивърсити\" в град Кингстън, провинция Онтарио. Това е първият в света навиващ се таблет, който може да се ползва и с плосък дисплей при разгръщане. Цилиндричната форма на таблета е по-ергономична, когато се използва функцията й на телефон. Таблетът е снабден с два въртящи се кръга в двата края на цилиндричното тяло. С тяхна помощ информацията, изписана върху свитъка, може да се придвижва в две посоки - нагоре и надолу. Екранът е с 2K резолюция и показва много ясни изображения на снимки и видео. \"MagicScroll\" е снабден с камера, която може да се управлява с жестове.", "date": "2018.09.02", "title": "Разработиха таблет, който се навива на руло и лесно може да се носи в джоб (видео)"}
{"url": "https://www.24chasa.bg/novini/article/7035476", "text": "Турските власти задържаха трима заподозрени за стрелба от автомобил срещу турското посолство в Анкара на 20 август, предаде Асошиейтед прес, като се позова на Анадолската агенция. Съдът е наредил тримата да останат в ареста до започване на съдебен процес. Трима други заподозрени, които бяха задържани по-рано, са били освободени вчера със задължението да се явяват редовно в полицията, предава БТА.  Три от шестте куршума улучиха вратата на посолството и един прозорец. При нападението нямаше пострадали. Местните власти съобщиха, че двама от арестуваните са били задържани в деня на нападението и са направили самопризнания. Те бяха идентифицирани като Осман Гюндаш и Ахмет Челиктен. Двамата бяха изпратени в строго охраняван затвор заедно с третия заподозрян Ерсин Байрам.", "date": "2018.09.02", "title": "Задържаха трима, заподозрени за стрелбата по кола от американското посолство в Анкара"}
{"url": "https://www.24chasa.bg/novini/article/7035480", "text": "Двама души изчезнаха безследно и най-малко 13 бяха ранени снощи в Калифорния, след като две увеселителни корабчета се сблъскаха челно в река Колорадо близо до границата с щата Аризона, предаде АП. От противопожарната служба в окръг Сан Бернардино казаха, че силата на удара е била толкова голяма, че единият плавателен съд е потънал, а другият е получил големи повреди, предава БТА. Един от ранените е пострадал тежко и е бил транспортиран до болница в Лас Вегас. Катастрофата е станала в парк \"Моаби\", популярна дестинация за водни развлечения на около 467 км източно от Лос Анжелос.", "date": "2018.09.02", "title": "2 корабчета се сблъскаха в река Колорадо, 2-ма изчезнаха, 13 са ранени"}
{"url": "https://www.24chasa.bg/novini/article/7035624", "text": "Валутните манипулации целят да хвърлят сянка върху силната и здрава икономика на Турция, заяви днес турският президент Реджеп Тайип Ердоган на бизнес форум в Бишкек, съобщава в.\"Хюриет дейли нюз\". Турската лира загуби около 42 процента от стойността си тази година на фона на безпокойства на инвеститорите от икономическата политика на президента Реджеп Тайип Ердоган и на дипломатически и търговски спор между Анкара и Вашингтон. САЩ наложиха санкции на двама турски министри и обявиха, че увеличават митата върху вноса на алуминий и стомана от Турция заради разногласия, свързани със задържането на американския пастор Андрю Брънсън. В отговор турският президент Реджеп Тайип Ердоган обяви бойкот на всички видове американска електроника и повиши митата за 22 вида продукти и стоки, внасяни от САЩ, предава БТА. Ердоган посочи, че зависимостта от долара в международната търговия се е превърнала в голям проблем. Ние трябва постепенно да сложим край на монопола на долара веднъж завинаги като използваме между нас местна и национална валута, каза Ердоган. Спирайки се на икономическите отношения между Турция и Киргизстан, Ердоган заяви, че двете страни си поставят за цел да достигнат търговски стокообмен от 1 милиард долара. Сегашното ниво на двустранния стокообмен е близо 500 милиона долара, каза Ердоган, като призова турските бизнесмени да инвестират в Киргизстан. Турският президент заяви, че здравите връзки между двете страни изискват и силно сътрудничество в областта на образованието, културата и туризма. Турция е решена още повече да развие двустранните връзки с Киргизстан, \"спасявайки ги от сянката на ФЕТО\", посочи Ердоган днес в реч на церемония в университета Манас в Бишкек, на която бе удостоен с титлата почетен доктор, съобщава в.\"Миллиет\". Ердоган отправи предупреждение към Киргизстан във връзка с Фетхуллахистката терористична организация /ФЕТО/, определяйки я като коварна и подла. Турските власти обвиняват групировката ФЕТО на живеещия в САЩ мюсюлмански проповедник Фетхуллах Гюлен, че стои зад опита за преврат в Турция през 2016 г.", "date": "2018.09.02", "title": "Ердоган: Валутните манипулации целят да хвърлят сянка върху силната ни икономика"}
{"url": "https://www.24chasa.bg/novini/article/7035629", "text": "До 3 дни да бъдат ученическите екскурзии по време на учебно време. Тази промяна са записали от министерството на образованието в проект на наредбата за дейностите в училищата, предава Нова тв. Основният мотив е, че така няма да се нарушава учебният процес. Срещу промяната обраче реагираха директори, учители и туроператори.", "date": "2018.09.02", "title": "МОН иска ученическите екскурзии в учебно време да бъдат до 3 дни"}
{"url": "https://www.24chasa.bg/novini/article/7035632", "text": "В Салвадор по време на традиционния за страната празник десетки жители на град Неджапа се замеряха с огнени топки, предаде Нова тв. Фестивалът има за цел да напомня на хората за изригването на вулкан през 1658-а година. Зрелищното събитие няма аналог по света.", "date": "2018.09.02", "title": "Хора се замерят с огнени топки на фестивал в Салвадор (Видео)"}
{"url": "https://www.24chasa.bg/novini/article/7035644", "text": "Най-малко 18 души, сред които трима полицаи, са пострадали при вълненията в източния германски град Кемниц вчера, предаде ТАСС, като се позова на местната полиция. Предишните данни бяха за 11 ранени. Обстановката в Кемниц е напрегната след убийството на 35-годишен германец в града на 25 август, за което бяха задържани иракчанин и сириец, предаде БТА. Вчера в Кемниц се проведоха протести на крайнодесни групи и контрадемонстрация. По уточнени данни в проявите в града са се включили общо над 11 000 човека. Предишните информации бяха за 8000 демонстранти. Нощта в Кемниц като цяло е преминала спокойно. Над 2000 полицаи са били разположени в града, където не са били регистрирани нови инциденти.", "date": "2018.09.02", "title": "Най-малко 18 пострадали, сред които 3-ма полицаи, при безредиците в Кемниц"}
{"url": "https://www.24chasa.bg/novini/article/7035671", "text": "Русия се прости с певеца Йосиф Кобзон на траурна церемония в концертната зала \"Чайковски\" в Москва, съобщи ТАСС. На видеотабло се сменяха снимки на Йосиф Кобзон, а в залата звучаха приглушено негови песни. Към средата на панахидата пред певеца се бяха поклонили 6000 души. Церемонията посети президентът Владимир Путин, министър-председателят Дмитрий Медведев, председателят на Държавната дума Вячеслав Володин, кметът на Москва Сергей Собянин. Алла Пугачова публикува на страницата си в Инстаграм снимка на младия Кобзон и написа: \"В сърцето ми ще останеш такъв. Сбогом.\" Церемонията продължи пет часа. През цялото време опашката от хора, дошли да се простят с певеца, не намаля. Йосиф Кобзон почина на 80 години на 30 август. Той се лекуваше от рак. Певецът ще бъде погребан до майка си на Востряковското гробище в Москва. В репертоара на Йосиф Кобзон имаше около 3000 песни. Най-популярни от тях са \"Смуглянка\", \"А у нас во дворе\", \"Старый клен\", \"С чего начинается Родина\", \"Мгновения\", \"Темная ночь\".", "date": "2018.09.02", "title": "Русия се прости с певеца Йосиф Кобзон (Снимки)"}
{"url": "https://www.24chasa.bg/novini/article/7035712", "text": "Осем души са загинали, а осемнайсет са ранени при катастрофа днес между микробус и камион, превозващ сезонни работници в района на Огузели, окръг Газиантеп /Югоизточна Турция/, съобщава в.\"Миллиет\". В камиона са пътували работници, отиващи да берат фъстъци. Четирима души са загинали на място, а четирима са починали по-късно в болница, предава БТА.", "date": "2018.09.02", "title": "Микробус и автобус се сблъскаха в Турция, 8 загинаха, 18 са ранени"}
{"url": "https://www.24chasa.bg/novini/article/7035720", "text": "Бивш годеник на Арета Франклин, когото тя е наричала \"моят приятел навеки\", изяви претенции за дял от наследството й, настоявайки, че 30-годишната им връзка му дава такова право, макар и да е била с прекъсвания, съобщи в. \"Сънди експрес\", цитиран от БТА. Претенцията на пенсионирания 71-годишен полицай Уили Уилкърсън раздели роднините на Арета Франклин и по нея ще се произнесе съдия. Уилкърсън и Арета Франклин се запознават през 80-те години на миналия век на среща с нейни фенове в Детройт. Те се сближават, но след това се разделят и отново се събират. Арета Франклин нарича връзката им \"огнена\". Двамата отменят годежа си през 2011 г. Арета Франклин, която се е омъжвала два пъти, казва в интервю: \"Радвам се, че той прави разлика между жената и певицата, защото не всички мъже могат\". По късно те се сдобряват и връзката им продължава, макар и бурно, до смъртта й. Двамата по-възрастни синове на певицата - Кларънс и Едуард, които се на 63 и 61 години, са склонни да бъде постигнато споразумение. По-малките обаче - Тед и Кикалф, които са на 54 и 46 години, са \"напълно против\". \"Неговото искане напълно раздели четиримата й сина\", каза близък на семейството. Тед и Кикалф \"мислят, че той само е преследвал парите й и е гледал на нея като на билет за безплатен обяд и неограничен личен пенсионен фонд\".", "date": "2018.09.02", "title": "Бивш годеник на Арета Франклин изяви претенции за наследството й"}
{"url": "https://www.24chasa.bg/novini/article/7035722", "text": "Възстановено е движението по път I-6 Кюстендил–София при км 33, съобщиха от пресцентъра на АПИ. Трафикът временно се осъществяваше в една лента .                                                                                                                                                                                                                                                                                                                       ", "date": "2018.09.02", "title": "Възстановиха движението при 33-ия км на пътя Кюстендил–София"}
