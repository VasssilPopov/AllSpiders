{"url": "https://www.24chasa.bg/novini/article/6968780", "text": "ГЕРБ внася сигнал в прокуратурата срещу говорителя на парламентарната група на БСП Елена Йончева заради общ бизнес 50/50 с Цветан Василев. Това обявиха на брифинг в парламента депутатът Делян Добрев, избран от същия район като журналистката - Хасково, и бившият народен представител Антон Тодоров. Документите, които партията на Бойко Борисов прати в държавното обвинение и които са достъпни в интернет, навеждали на съмнение за пране на пари, извършвано от въпросното дружество на банкера и соцдепутатката. ГЕРБ прати данните също до Комисията за противодействие на корупцията и за отнемане на незаконно придобито имущество и до НАП. Йончева е имала обща фирма с офшорка на Василев, за която се казва, че чрез нея е ставало източването на КТБ, разясни Тодоров. И отсече: “Имам усещането, че една кака от БСП е с двата крака в батака. Мисля, че най-накрая хванахме натясно онова, което наричаме “задкулисие”. Тодоров напомни, че когато преди месеци питал Йончева какви са отношенията ѝ с Василев, тя уверила, че няма такива. А от извадените документи се вижда, че двамата са съдружници. “Не знаем дали в ДАНС имат тези данни, защото, за да ги имат, те би трябвало да са сезирани и да им е насочено вниманието към тях”, обясни Тодоров защо ГЕРБ праща документите на органите. “Това е пореден опит за клевета срещу депутат и журналист”, мигновено реагира Йончева пред журналистите в парламента. Тя даде изявление, плътно подкрепена от лидера на БСП Корнелия Нинова. Йончева се зарече: “Ще заведа дело за клевета, така както заведох дело за клевета срещу Бойко Методиев Борисов - дело, което спечелих. Направеното изявление от Делян Добрев и Антон Тодоров е престъпление.” “Тази заплаха, това набеждаване, тази клевета няма да спре нашето разследване за къщата в Барселона, информация, за която вече се появи в медиите, контраатакува Йончева.  ” Всичко останало ще чуете в съда, отвърна тя на директни въпроси за съдружието ѝ с укриващия се в Белград банкер.", "date": "2018.07.18", "title": "ГЕРБ откри документи как Елена Йончева е съдружник в офшорка с банкера Василев, дава я на прокурор (Обзор)"}
{"url": "https://www.24chasa.bg/novini/article/6968882", "text": "Доналд Тръмп каза днес, че няма друг американски президент, който да се е държал толкова \"твърдо\" към Русия като него, съобщиха осведомителните агенции. Изявлението бе направена на фона на продължаващите критики към Тръмп заради поведението му на срещата в Хелзинки с руския му колега Владимир Путин, предаде Асошиейтед прес, цитирана от БТА.  \"Никога не е имало президент, който е бил толкова твърд по отношение на Русия като мен\", заяви Тръмп в края на заседание на кабинета и добави, че Путин \"знае това по-добре от всекиго, със сигурност по-добре от медиите\". Като пример за твърдата си позиция към Русия Тръмп посочи американските санкции срещу Москва и експулсирането на предполагаеми руски шпиони от САЩ. Вчера президентът на САЩ се отметна от думите си на общата пресконференция с Путин в Хелзинки, с които постави под съмнение заключенията на разузнавателните служби на САЩ, че Русия се е намесвала в президентските избори в САЩ през 2016 г. Днес на въпрос днес дали САЩ продължават да са \"мишена\" на Русия, Тръмп отговори отрицателно и влезе в противоречие с предупрежденията на шефа на американските разузнавателни служби Дан Коутс за опасност от кибератаки във връзка с предстоящите междинни избори в САЩ. Преди заседанието на правителството Тръмп заяви, че европейската му обиколка, включително срещите в НАТО, срещите с британското ръководство и руския президент, са били \"огромен успех\".", "date": "2018.07.18", "title": "Тръмп: Никой президент на САЩ не е бил толкова твърд към Русия като него"}
{"url": "https://www.24chasa.bg/novini/article/6968832", "text": "Режим на водата ще засегне милиони хора в Северна Англия заради горещото и сухо време, предаде Асошиейтед прес. Забраната ще влезе в сила на 5 август. Ще бъде ограничено ползването на маркучи и на пръскачки за миене на коли, както и поливането на градини. По-рано този месец властите в Ирландия наложиха сходни забрани в Дъблин и района му заради небивалата суша. От юни 2018 г. много райони по света се пържат в адски температури, които причиниха горски пожари, унищожиха реколтата и убиха стотици хора, пише “Дойче веле”. За южноевропееца 30 градуса не са нищо особено. Но това е жега във Великобритания и Ирландия, където нормалните температури през юни не надвишават 20 градуса. В края на месеца в Глазгоу, Шотландия, беше 31,9 градуса, а в Шанън, Ирландия - 32.  Германците се радваха на над 30 градуса през май и юни. Гореща вълна завладя също Русия, Япония и Северна Америка, като в Монреал, Канада, беше бит 147-годишен температурен рекорд, а жегата уби над 70 души. Юни е бил един от най-горещите месеци, регистриран в архивите досега. ", "date": "2018.07.18", "title": "Режим на водата заради суша в Англия, адски жеги по света"}
{"url": "https://www.24chasa.bg/novini/article/6968820", "text": "Задълженията в приватизационни договори за инвестиции и трудова заетост да не могат да се вменяват за повече от 5 г. на новия собственик, предвиждат окончателно приети промени в Закона за приватизацията и следприватизационния контрол. Промените да важат и със задна дата. Този текст предизвика скандал между коалиционните партньори ГЕРБ и “Обединени патриоти”. С промените се задължават собствениците на дружества да изпълняват специфичните задължения по приватизационна сделка за 5 г., а не както досега за 10 години. Друга промяна предвижда търговците на ток да бъдат с по-ниски банкови гаранции. Досега те трябваше да обезпечават 150% от най-високата месечна стойност в 1 г. Сега това се понижава 100% и ще бъде средноаритметично за 6 месеца. С промените, внесени от Николай Александров, се създава и платформа за продажба на имоти - частна държавна собственост. ", "date": "2018.07.18", "title": "Приеха промени в Закона за приватизация"}
{"url": "https://www.24chasa.bg/novini/article/6968888", "text": "Най-малко осем души починаха и повече от 2000 бяха хоспитализирани днес в Япония заради топлинни удари. Японската метеорологична служба предупреди, че много части на страната са обхванати от гореща вълна, която е \"опасна за живота\", предадоха местни медии, цитирани от ДПА и БТА.  Починалите са предимно възрастни хора, 24 души са в критично състояние. В някои части на Япония за пръв път от пет години термометрите показват 40 градуса по Целзий. Миналата седмица най-малко 12 души починаха, а 9956 получиха топлинен удар от екстремните горещини. Прогнозите са, че жегите ще продължат до края на юли. Само преди седмица 220 души загинаха в резултат на наводнения и свлачища, предизвикани от поройните дъждове в Западна Япония. Към днешна дата около 4700 души се намират в евакуационни центрове вследствие на наводненията, съобщи правителството.", "date": "2018.07.18", "title": "Осем души починаха, а хиляди са в болница заради горещата вълна в Япония"}
{"url": "https://www.24chasa.bg/novini/article/6968859", "text": "Връщате се от ваканция, но в последния момент самолетната компания ви съобщава, че полет няма да има. Предстои ви мечтан отпуск, но часове преди полета превозвачът ви уведомява, че полетът е анулиран, така че губите най-малко ден от него. Има много и най-разнообразни варианти за вгорчаване на почивката ви още преди да е започнала, но като че ли напоследък най-чести са случаите с отменените полети на нискотарифните компании. Доста българи, пътували през последните месеци до Италия, могат да го потвърдят. Какви обезщетения можем да поискаме в тези случаи и от кого да си търсим правата? Първото нещо, което се прави в подобен случай, е Веднага след това обаче трябва да вземем нещата в ръце и да попълним формуляр за обезщетенията, които ни се полагат в много от случаите. Помнете – искането за обезщетение се прави до 10 дни след връщането ви от ваканция, дори ако се отнася до полета ви на отиване. Мнозина се отказват да го правят, защото не им се занимава или пък не вярват, че ще получат нещо, но правата им са защитени от европейска норма 261/2004. Ако полетът ви бъде отменен без предупреждение от поне 2 седмици (или 7 дни, ако се предлагат алтернативни полети), пътникът има право да си получи сумата за билета, а освен нея и обезщетение от 250-600 евро. То зависи от дължината на полета, а не от цената на билета. Ако например имате билет за Рим-Ню Йорк и полетът закъснява, в този случай независимо дали сте си купили билета за 50 или 500 евро.  Ако полетът ви е анулиран и не ви предложат алтернативен до вашата дестинация или пък ако закъснението надвишава 5 часа и не ви се иска повече да летите, то тогава може да поискате да ви върнат пълната цена на билета от самолетната компания. Ако самолетът ви има закъснение между 2 и 4 часа (зависи от дължината на маршрута), и то не е съобщено на пътника поне 24 часа по-рано, то тогава имате право на Имате право да си получите сумата за билета, ако закъснението прави ненужно пътуването ви. Полага ви се и икономична компенсация за частта от ваканцията, която сте изпуснали - в случай че сте си купили пакет на туроператор. Самолетната компания не е длъжна да ви обезщети само в случая, когато отменянето или закъснението на полета се дължи на изключителни обстоятелства – като например поражение от мълния. Повреда в самолетния двигател обаче не се тълкува като изключително обстоятелство, тъй като компанията е длъжна да ви предостави годен за летене самолет. Необходимо е да представите билета си, включително и ако е електронен, бордовата карта или имейл с потвърждение за резервацията. Освен това е необходимо фотокопие на ваш документ за самоличност. Как се иска обезщетение? Всички самолетни компании имат сайтове, на които могат да се намерят онлайн формуляри.  Подаването им не става срещу заплащане. Експерти съветват потребителите да се застраховат още по-добре и да изпратят на компаниите искането си за обезщетяване и с препоръчано писмо. Ако полетът е бил част от ваканционен пакет, купен от туроператор, то тогава пратете и на него Не е лошо в писмото да прибавите и фотокопие от европейската норма EC261, която защитава правата на пасажерите на самолетните компании – така ще покажете, че знаете правата си. Ако самолетната компания не ви даде задоволителен отговор или пък въобще не ви отговори в рамките на 6 седмици, то тогава може да направите рекламация пред Националната служба за гражданска авиация ENAC (ако полетът ви е бил до Италия). Тази стъпка не струва никакви средства на потребителя и има за цел да бъде глобен превозвачът - за резултата от нея ще бъдете информирани. Въпросната служба обаче не е в състояние да наложи на компанията да ви обезщети. – най-добре е това да стане чрез някоя асоциация за защита правата на потребителите. Тя ще ви поиска само символична такса. Друг вариант е да се обърнете към някой частен международен център за легална помощ – например AirHelp. Обикновено този вид центрове не искат авансово заплащане на услугите им, а 20-25% от сумата, която са успели да издействат за вас.", "date": "2018.07.18", "title": "Отменят полета ви, на какво имате право"}
{"url": "https://www.24chasa.bg/novini/article/6968802", "text": "100 млн. лв. целево финансиране през 2020 г. ще получи БДЖ, за да си купи нови влакове. Проектът за инвестиционен разход “Придобиване на нов подвижен състав за нуждите на “БДЖ-Пътнически превози” беше одобрен от правителството в сряда. В БДЖ почти са готови с документацията за обществена поръчка за купуване на 42 мотриси, прогнозната им стойност е 450 млн. лв. Условието е тези влакове да се плащат разсрочено за 10 години, като финансирането е капиталовият трансфер от държавата, който е 35 млн. лв., съобщиха от министерството на транспорта. Тези 100 млн. лв., които държавата ще даде през 2020 г., са вероятно междинно или крайно плащане на поръчаните нови мотриси. Очаква се обществената поръчка да бъде обявена до края на месеца.", "date": "2018.07.18", "title": "Отпускат 100 млн. лв. на БДЖ за нови 42 мотриси"}
{"url": "https://www.24chasa.bg/novini/article/6968749", "text": "Министърът на регионалното развитие и благоустройството Николай Нанков инспектира строителството на новия участък на автомагистрала „Хемус“ между Ябланица и п.в. „Боаза“. В нея се включиха също областният управител на Област Ловеч Георги Терзийски и председателят на Управителния съвет на Агенция „Пътна инфраструктура“ инж. Светослав Глосов. Вече са изпълнени приблизително 30% от предвидените по проекта дейности. За по-малко от 4 месеца са направени над 1.2 млн.куб.м изкопи и над 1 млн.куб.м насипи. Работи се по големи съоръжения, включително водостоци и селскостопански подлези. Работи се и по надлез, по който ще минава пътят за пещерата „Съева дупка“, констатира при обиколката на трасето министърът. На 27 март тази година стартира изграждането на нови 9.3 километра от автомагистрала „Хемус“ между Ябланица и п.в. „Боаза“. Участъкът ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза. Етапна връзка в близост до с. Брестница ще осигурява свързаност с път I-4 Коритна – Белокопитово. Изпълнител на обекта е Консорциум „ХВП Ябланица“ ДЗЗД. Договорът за проектиране и строителство е на стойност 54 990 000 лв. без ДДС. Строителният надзор осъществява ДЗЗД „Консултанти Хемус 1 – 2016“ с договор на стойност 595 899,10 лв. без ДДС. В рамките на следващите три години ще бъдат изградени или ще се изграждат 170 км от АМ „Хемус“. АМ „Хемус“ е от изключителна важност за пътната безопасност и икономическото развитие на Северна България.", "date": "2018.07.18", "title": "Министър Нанков инспектира строителството на новия участък на „Хемус“"}
{"url": "https://www.24chasa.bg/novini/article/6968765", "text": "Днешната среща в рамките на диалога за нормализиране на отношенията между Белград и Прищина бе тежка, \"най-лошата среща, която имахме със Сърбия през последните шест години\", заяви президентът на Косово Хашим Тачи, цитиран от Танюг. Трябва да постигнем \"окончателно споразумение за добросъседски отношения, мир и стабилност на Балканите и интеграция в НАТО и ЕС. Имахме среща на ниво президенти, беше кратка, нелека, най-кратката и най-лошата от всички срещи през последните шест години\", каза Тачи, цитиран от БТА.  Таой все пак добави, че \"продължава да вижда светлина в края на тунела\", макар че по думите му това ще бъде изключително тежко. \"Сърбия продължава да гледа на Косово като на своя територия. Президентът Вучич и Сърбия трябва да разберат, че Косово е суверенна държава. Ще работим за постигането на окончателно споразумение, което ще бъде добро и за двете страни, но през следващите дни и месеци ще има още по-големи трудности\", каза той. Сръбският президент Вучич също заяви, че днешните разговори в Брюксел са били много сложни. \"Албанците и Тачи искат всичко, а ние искаме компромис, никой да не бъде унизен\", каза той", "date": "2018.07.18", "title": "Хашим Тачи: Вучич трябва да разбере, \nче Косово е суверенна държава"}
{"url": "https://www.24chasa.bg/novini/article/6968677", "text": "Изявени специалисти от практиката ще бъдат привличани да преподават в университетите. След решение на съответния факултетен съвет те ще поемат до 10% от общия хорариум на учебните часове при бакалаврите и до 20% от хорариума на магистрите. Това решиха депутатите от парламентарната комисия по образование, които гласуваха на първо четене поправката в Закона за висшето образование, внесена от шефката на комисията Милена Дамянова. Хора от практиката ще участват и в комисиите за оценка на дипломни работи и при защита на държавните изпити. Правим предложението, за да бъдат завършващите висше образование адекватни на пазара на труда, обясни Дамянова. Министерството на образованието и науката подкрепя предложението, то напълно отговаря на стратегията за развитието на висшето образование и запълва някои дефицити, каза зам.-министърът на образованието Петър Николов. Добре е промените да влязат в сила от 2018/2019 г., допълни ректорът на УНСС и зам.-председател на Съвета на ректорите проф. Стати Статев. “Ако целта е само да се обслужи бизнесът, съм против. Висшето образование няма задача да обслужва бизнеса, а да създаде хора с компетентности”, коментира депутатът от БСП Иво Христов. Според него тези хора трябва да се нарекат гост-преподаватели и да са от целия спектър на публичния живот, каквато практика е имало и в миналото. Според проф. Статев не е необходимо тези лектори да са доценти или професори. В практиката имало такива професионалисти, които са “повече професори от професорите”.", "date": "2018.07.18", "title": "Бизнесът води 1/10 от лекциите във вуз"}
{"url": "https://www.24chasa.bg/novini/article/6968770", "text": "Българските пациенти да не се изпращат в чужбина, а при необходимост доказани специалисти да бъдат викани у нас, за да ги лекуват. Така българските лекари щели да придобиват опит и освен това да се пестят около 150 млн. лв. годишно. Тази промяна е заложил в програмата си за управление единственият кандидат за шеф на здравната каса д-р Дечо Дечев. “Преди 4 г. в болницата  приехме дете, нуждаещо се от ендоваскуларно лечение. Поканихме един от най-известните специалисти, който с екип от болницата извърши процедурата. От болницата на този професор близките бяха получили оферта 20 пъти по-висока от хонорара, който платихме ние Придобиването на опит тук доведе до това да имаме подготвени кадри на най-високо ниво в тази област”, разказа Дечев пред депутатите от здравната комисия на парламента. Около 80% от разходите за лечение в чужбина не отиват при екипа, извършил лечението, а за логистика, придружители, посредници и за самата болница, допълни той. Дечев предлага Комисията за лечение към здравното министерство и Фондът за лечение на деца да се влеят в НЗОК. “Екип от опитни специалисти там ще осъществи контакт с професионалисти в чужбина, с които ще се сключат рамкови договори за ползване на услугите им, когато се налага. Така цялото лечение ще се извършва у нас”, допълни той. Лечението на редките заболявания да се прехвърли от бюджета на касата към здравното министерство като национална програма, предлага още кандидатът за шеф на касата. Според Дечев били нужни и спешни мерки в лекарствената политика, защото заради неефикасното ѝ провеждане през годините разходите за медикаменти и за болнична помощ тази година щели да се изравнят. “Подобни разходи са непознати за нито една друга страна. Съотношението им трябва да е минимум 1:2. Това води до налагане на ограничения в други пера на бюджета, основно в този на болниците”, подчерта бъдещият шеф на НЗОК. Заради това той щял да настоява да се застъпи по-силно принципът “ефективност - ефикасност”. “При трима пациенти с една диагноза, на които се прилагат различни терапии, но се постига еднакъв резултат, казваме, че критерият “ефективност” е постигнат. Разходите за лечението им обаче са различни, т.е. имат различна ефикасност”, обясни Дечев. Той предлага да се въведат еднакви терапии за лечение и в болниците, които да се заплащат на база на международно признати критерии и ръководства. Това ще доведе до равнопоставеност на пациентите с еднаква диагноза, както и до стабилност и прогнозируемост на бюджета. А ако някой иска по-скъпо лечение, ще трябва да си доплати, допълни Дечев. Същата система предлага и за медицинските изделия. Медицинският одит да се прехвърли към НЗОК, да се намалят регионалните каси и да се създаде аналитично звено, за да се засили и подобри контролът, предлага още той. Ключов фактор обаче били и пациентите. Според Дечев, ако всеки месец или на три месеца те получават информация за заплатени дейности и лекарства и открият несъответствия, ще подават сигнали в НЗОК. Новият шеф на касата ще иска и реално остойностяване на медицинските дейности и да се преразгледа основният пакет на здравната каса, който не бил достатъчно финансиран. До 3 месеца да представи детайлни мерки за провеждане на политики, които да доведат здравната каса до финансова стабилност, обеща Дечев в края на изслушването му от депутатите. Комисията го одобри за шеф на НЗОК с 14 гласа “за”, но в петък предстои одобрение и от целия парламент.", "date": "2018.07.18", "title": "Новият шеф на здравната каса: Вместо лечение в чужбина, чужди лекари да идват в наши болници"}
{"url": "https://www.24chasa.bg/novini/article/6968794", "text": "В последния ден, в който трябваше да се подпише договор за 35-годишната концесия на летище Пловдив, стана ясно, че китайците от “Хайнан” се отказват от нея. “Доколкото знам, не са се обадили, а срокът изтече. Трябваше да отидат в София и да подпишат”, заяви пред “24 часа” областният управител на Пловдив Здравко Димитров. Процедурата за концесиониране на аеропорта бе спечелена от консорциум с водеща фирма HNA Group и регистрираната в Холандия Plovdiv Airport Invest. “24 часа” отправи питане до министерството на транспорта, но до редакционното приключване на броя не получи отговор. Сделката трябваше да се финализира на 15 юни, но срокът бе удължен с месец. Според запознати избраният концесионер и тогава не се обадил. Експерти допускат, че от “Хайнан” са загубили интерес към концесията, предполага се, че една от причините е внезапната смърт на президента на компанията Уан Джиан, който загина преди 3 седмици при инцидент във Франция. Мълчанието изненада местната власт, тъй като на 15 юни представители на “Хайнан” се срещнаха с кмета на Повдив Иван Тотев и с шефката на бюджетната комисия Менда Стоянова. Неофициално обаче източници, близки до транспортното министерство, съобщиха, че китайците са се отказали да станат концесионери заради опозицията, по-точно предложението на БСП да се спре концесията на летище София. Ако сделката с китайците се провали, процедурата предвижда да бъде поканен класираният на второ място. Това е консорциум между транспортната фирма ПИМК и “Тракия икономическа зона”.", "date": "2018.07.18", "title": "Китайците не подписаха за  концесия на летище Пловдив"}
{"url": "https://www.24chasa.bg/novini/article/6968751", "text": "Гражданска защита навърши вчера 82 г. от създаването си, но ще отбележи празника си на 20 юли - Илинден, тъй като св. Илия е покровител на пожарникарите. Не всички знаят, че службата отдавна не е самостоятелна - през 2011 г. тя се вля в пожарната. Затова в сградата на Главна дирекция “Пожарна безопасност и защита на населението”в София на Илинден ще има водосвет за здраве, ще бъдат положени венци пред мемориала и параклиса в двора и ще се отслужи заупокойна молитва за загиналите служители. От 2011 г. целият състав на Гражданска защита е минал през обучение за пожарникари и днес почти няма служители, които да се занимават само с аварийно-спасителни дейности. Гражданска защита е създадена с указ 310 на цар Борис III на 18 юли 1936 г. С него са разработени правилници и инструкции за защита на цивилното население, като са разпоредени задълженията и на въоръжените сили, и на държавните служби.  Това е първата в историята на България организирана държавна политика за защита на населението. Тогава времето е било военно, имало е бомбардировки и химически атаки. През първите години Гражданска защита реагира при въздушни нападения и други военни действия. В началото на 70-те г. на дневен ред излизат бедствията, инцидентите с техника. Службата често сменя имената си. В началото е Управление за противовъздушна и химическа защита, а през 1946 г. става “Противовъздушна и противохимическа отбрана”. От 1950 до 1962 г. е на подчинение на МВР. Тогава е преименувана на Гражданска отбрана и минава към Министерския съвет. 9 г. по-късно я преместят към военното министерство. През демократичния преход службата е кръстена Гражданска защита. Минава последователно през МО и вече несъществуващото министерство на извънредните ситуации, известно време е самостоятелна агенция към правителството. През 2009 г. става дирекция в МВР. От 1 януари 2011 г. е закрита и преместена към пожарната. Празникът на Гражданска защита се отбелязва от 1993 г. ", "date": "2018.07.18", "title": "Момчета от Гражданска защита вадят хора от коли над пропасти, за 6 месеца ходят на  14 125 сигнала"}
{"url": "https://www.24chasa.bg/novini/article/6968782", "text": "Информацията за полета и пътниците на частния самолет, който излетя от летище София до Гърция без гранична проверка в петък, е била подадена още преди излитането от летателната база в габровското село Драгановци. Това разказа пред “24 часа” собственикът на машината и пилот Мирослав Хинков. Той заяви още, че често пилотира самолета си извън границите на страната и според него подобен гаф може да се случи на много други летища, където пътниците също могат да излетят без проверка.  “Всъщност случи се по-малък проблем, отколкото можеше да се случи. При кацането в София метеорологичната обстановка беше много неблагоприятна и имаше сериозен риск. Бяхме притеснени и бързахме да излетим, защото идваше поредният облак”, анализира ситуацията габровският бизнесмен. В петък ,13-и, Хинков и семейството му решили да пътуват за уикенда до Гърция. Понеже трябва да минат проверка на международно летище, кацнали в София. Обикновено пътували от летището в Горна Оряховица, но в случая габровецът имал да занесе документи в София и решили да съчетаят деловата част с преминаването през граничния контрол. “Подадохме си документите за кацане в София, пуснахме планове, разрешиха ни. Кацнахме, дойде рамп агент да ни посрещне, но понеже самолетът трябваше да се зареди с гориво, това обикновено става доста бавно, а аз нямах много време, помолих служителя да ме закара до терминала, за да мога да напусна зоната, а съпругата ми да остане по време на зареждането”, връща събитията Хинков. Заедно с него тръгнали и останалите пътници - синът и дъщеря му и нейният приятел. Като стигнали до терминала, рамп агентът ги оставил в зала на неутралната зона, а бизнесменът бил преведен през паспортна проверка и излязъл в града. След по-малко от час Хинков се върнал, минал отново през проверките, съпровождан от служител, и влязъл при пътниците. Оформили документите за дължимите такси, натоварили ги на две коли и ги откарали до самолета. “Въобще и не съм се усетил, че те може да не са минали паспортна проверка Излетяхме. Веднага като кацнахме в Гърция, ми звънна телефонът. Обаждаха се от Гранична полиция и казаха, че пътниците не са минали проверка. Аз тогава разбрах какво е станало. Помолиха ни да се свържем с гръцката гранична служба и да направят копия на документите ни”, разказа Хинков. Гърците изпратили копията в София и семейството на бизнесмена сметнало нещата за приключени. Но след като се върнали в България в неделя, този път на международното летище в Горна Оряховица, им връчили призовки за свидетели. В понеделник били в столицата при разследващ полицай и обяснили какво е станало “Казаха, че към нас претенции нямат. Изпитвам много голяма вина, даже на жена ми по едно време направо ѝ се доплака. Много е неприятно, хората искаха да ни помогнат и всичко да премине както трябва, нищо умишлено не е направено. Надявам се, че няма нищо сериозно да им се случи. Те по-скоро трябва да бъдат похвалени, защото първо службите са отреагирали, а освен това не е имало нищо нередно. Самият аз бях проверен точно както трябва, информация за пътниците имаше подадена, ненапразно от Гранична полиция успяха толкова бързо и телефона да ми разберат, и да се обадят. Трябваше само да направят идентификация, да видят, че това са хората, които са в списъка. Това стана в Гърция”, обяснява бизнесменът. Той е категоричен, че до подобна ситуция може да се стигне не само у нас. “Вероятността да не се проверят пътниците е доста голяма, а на някои места не ги проверяват изобщо, в Англия сме влизали без проверка”, допълни още той. Бизнесменът е инженер изобретател по образование, лети от 2006 г. Тогава си купил малко самолетче, а преди няколко години - и по-голям. Направил си и частна летателна база, защото край Габрово нямало летище. “Ние основно летим от Горна Оряховица. Летището там не е натоварено и просто няма как да стане пропуск. Отдавам грешката на това, че столичното е запълнено с много хора и самолети”, казва Хинков. Мирослав Хинков е мажоритарен собственик на габровската фирма “Мехатроника”, останалите дялове са на швейцарски партньори, оборотът ѝ за миналата година е 14 млн. лв. Произвежда машини. Съпругата му Николинка Хинкова е мажоритарен собственик на “СТС холдинг груп”. Фирми от групата произвеждат паста за зъби, шампоани и козметика, както и туби за тях. С израелски партньори, с които имат равни дялове, инвестират към 10 млн. евро в завод за производство на туби за паста. Хинков обаче се е концентрирал върху “Мехатроника”, каза самият той. Общо със съпругата си имат участие в 10 фирми. Самолетът, с който кацна на летището в София, е “Пайпър М 600”, в него са били съпругата му, синът, дъщеря им и нейният приятел. Пилотирал е Хинков. Съпругата му пилотира, но малък самолет - “Текнам”. Летищната площадка в Драгановци е на тяхната фирма “Агро Фермер”. Първи за излетелия без гранична проверка на пътниците самолет съобщи на пресконференция на АБВ председателят ѝ Румен Петков. “В петък, 13, между 17 и 19 ч самолет с определен брой пътници на борда е излетял от летище София без каквато и да е проверка от граничните власти - нито на пътниците, нито на техния багаж. Ако това е вярно, първо би било абсолютно непочтено ръководството на МВР да се опита да прехвърли отговорността върху летищните власти”, каза Петков. По-късно главният секретар на МВР Младен Маринов потвърди, че такъв случай има. Той обясни, че полетът тръгнал от Габрово и спрял в София, откъдето самолетът излетял, без да бъде проверен. На борда имало петима души. Наземният оператор на полета на столичното летище не е уведомил Гранична полиция, обясни шефът ѝ Светлан Кичиков и допълни, че това е сериозна грешка. От транспортното министерство съобщиха, че летище София води разследване по случая. Предварителните данни сочат за човешка грешка, свързана с обслужването на полета от наземния оператор. До изясняване на обстоятелствата рамп агентът, който обслужва самолетите на рампите, е с отнет служебен пропуск и отстранен от изпълняване на служебните си задължения. Заради пропуска летищните оператори и Гранична полиция се съвещаваха в сряда, но от транспортното министерство отказаха информация какво се предприема, за да не се повторят такива случаи. ", "date": "2018.07.18", "title": "Пилотът бизнесмен: Провериха ме два пъти, пропуснали са пътниците"}
{"url": "https://www.24chasa.bg/novini/article/6968678", "text": "Новата наредба за обществения ред в София ще бъде гледана от Столичния общински съвет наесен. Правилата срещу шума трябваше да бъдат приети от общинарите на 26 юли, но се отлагат за септември. \"Преценихме, че не можем в толкова кратък срок да отразим всички промени. Само тази седмица постъпиха 15 предложения, затова решихме да отложим гласуването на наредбата\", обясни пред \"24 часа\" шефът на комисията по обществен ред към СОС Иван Илиев. Сред предложенията в проекта е шофьорите, които са позволили и са платили да им измият стъклата на колата, докато чакат на кръстовище, да бъдат глобявани. По преценка на полицията нарушението може да мине с фиш до 50 лв. или, ако не е маловажно, санкцията да е по наредбата - от 100 до 300 лв. Глоба ще отнасят и миячите на стъкла. \"Става дума само за шофьори, които са си платили за миене на стъклата и така стимулират тази дейност. Подобно нещо правят под 1% от шофьорите в София, а санкцията е превантивна\", уточни Илиев. Сред другите предложения е забрана на каскади с ролери и байкове по фонтани и детски площадки. От текста ще отпаднат стълбите и бордюрите. Новата наредба ще забрани и строително-монтажни дейности от 14 до 16 ч и от 22 до 8 ч. За есента ще се прецизират дейностите, попадащи под забраната за обекти в жилищни квартали - като разбиване на бетон и къртене. За шумни домашни ремонти в забранените часове пък ще е нужно съгласие от съседите.", "date": "2018.07.18", "title": "Отложиха наредбата за шума в София за есента"}
{"url": "https://www.24chasa.bg/novini/article/6968700", "text": "Заплахата на лидера на НФСБ и вицепремиер Валери Симеонов, че ще напусне управляващата коалиция, ако бъдат приети промените в Закона за приватизацията, не дава основание за сериозни притеснения. Това каза вчера министърът на отбраната и вицепремиер Красимир Каракачанов пред медиите. Той отдаде заплахата на Симеонов на натрупаното напрежение преди лятната ваканция. \"Аз мисля, че е от сезона - хората са уморени и изнервени. Малко повече спокойствие трябва да има\", каза вицепремиерът. Каракачанов се съгласи, че промените в Закона за приватизацията и следприватизационния контрол са спорни. \"И аз да бях в парламента, сигурно щях да се зачудя как точно да гласувам, защото нещата се развиха много бързо - има две коренно противоположни тези и по-голям политически сблъсък\", каза той. Вицепремиерът обаче отрече с промените в закона коалицията съзнателно да действа в полза на Домусчиев, както твърди Валери Симеонов. Каракачанов беше категоричен, че без НФСБ управляваща коалиция не може да има, тъй като те са част от \"Обединени патриоти\". Той отрече още между лидерите на партиите, които са част от ОП, да има съперничество кой да бъде лидер на коалицията. Вицепремиерът призова за диалог, който да доведе до компромисно решение. \"За мен голямата цел е да успокоим ситуацията и да търсим нещата, които трябва да направим за държавата. Животът е компромис, всеки един от нас го знае. Въпросът е, че, когато водим някакъв диалог, трябва да го водим на базата на принципи. Така че мисля, че нещата ще се успокоят.\"", "date": "2018.07.18", "title": "Симеонов бил стресиран преди ваканцията, заради това заплашвал да развали коалицията"}
{"url": "https://www.24chasa.bg/novini/article/6968651", "text": "Знамето е един от символите на държавността. Това каза министърът на отбраната Красимир Каракачанов в словото си при откриването на изложбата „Спасените бойни знамена на България“ в Националния военноисторически музей. С нея музеят ще отпразнува 100-годишнината от края на Първата световна война. Тя е още в чест на 140-годишнината от създаването на Българската армия и само едно от събитията, които музеят организира, за да я отбележи. “Факт е, че нито едно българско знаме не е било предадено на враговете. Има много истории за това как са били спасявани българските знамена. Хубаво е това да се знае от поколенията”, каза вицепремиерът. “Героизмът, славата на българското оръжие, честта и достойнството на българския войник и офицер, с които те са защитавали Българската държава, държавност и национални идеали, като че ли и до ден днешен остават в страни от държавната политика за възпитание на младите български поколения. Искам да благодаря на Военноисторическия музей за това, че с изложбите, които организират, всъщност ни връщат към онези ценности, идеали и каузи, за които нашите деди са живели и умирали, ценности, за които и днес си заслужава човек да живее и да се бори”, продължи Каракачанов. Изложбата за първи път представя всички спасени знамена на Българската армия от Първата световна война. Те припомнят перипетиите през които са преминавали войниците, хванати в плен, за да укрият знамената и да ги върнат на българска земя. Повод за национална гордост е, че наш боен флаг никога не е попадал във вражески ръце, благодарение на храбростта на българските воини. Директорът на Националния военноисторически музей доц. Соня Пенкова посочи, че за първи път музеят показва едновременно оригиналите на всички 14 спасени знамена на полковете, задържани като заложници след подписването на Солунското примирие от 30 септември 1918 г. по време на Първата световна война. Както е известно, някои от българските офицери и войници, останали в заложничество, свалят от дръжките знамената и, за да не ги предадат във вражески ръце, с риск за живота си, ги укриват и пренасят в България. Наред с тях изложбата показва и знаци за спасяване, връчени на някои от спасителите, които музеят притежава, както и лични вещи на някои от тях. „С цената на много животи, нито едно българско знаме не е падало в плен“, припомни директорът на НВИМ доц. Пенкова. Изложбата ще продължи до 19 август.", "date": "2018.07.18", "title": "Каракачанов: Знамето е един от символите на държавността"}
{"url": "https://www.24chasa.bg/novini/article/6968654", "text": "“Без БСП, без всеки един редови член на левицата, тук - днешният празник по повод откриването на паметника на Васил Левски, нямаше да се случи”, това каза заместник-председателят на БСП Кирил Добрев днес в Руен. “Почти 9 години тази инициатива се проточи, но накрая, със съдействието на Националния съвет и парламентарната група на “БСП за България”, паметникът на този велик българин вече е факт”, допълни той. “Аз съм сигурен, че макар и да не се чу от микрофона, че левицата е спомогнала за този празник, хората го знаят” - коментира още заместник-председателят на БСП. Добрев подчерта, че с осъществяването на днешната инициатива, всеки един член на левицата в община Руен, може да се гордее и да има самочувствие. “Няма как да имаме претенции, че можем да управляваме тази държава, ако нямаме самочувствие”, добави той. “Хората вървят след победители, те тръгват след лидери със самочувствие и ако нещо трябва първо да променим в БСП, то това е самочувствието във всеки един от нас” - допълни Кирил Добрев. “БСП винаги е носила отговорност за действията си, БСП не е политическа еднодневка и скоро ще отбележим поредната си годишнина на Бузлуджа” - коментира зам.-председателят на левицата. “Поколения, свързани с тази партия ще се съберат на върха, за да отбележат своя празник” - каза пред присъстващите той. Добрев припомни, че в събота ще бъде представен проект на “Визия за България”, където ще бъдат засегнати 4 основни теми: здравеопазване, образование, регионално развитие и икономика и доходи. “Тази визия тръгва за обсъждане в цялата партия - във всяка една организация. Отделно ще бъде представена пред обществото - ще бъде предоставена на експерти, специалисти, браншови и НПО-организации, за да могат да кажат своите предложения”, допълни Кирил Добрев. “Целта е тази визия да стигне до всеки български гражданин, който да направи своето предложение, защото само програма, която е минала на обсъждане през народа, може да се нарече управленска програма” - подчерта заместник-председателят на БСП.", "date": "2018.07.18", "title": "Кирил Добрев: Най-важна е паметта, която носим и предаваме на поколенията"}
{"url": "https://www.24chasa.bg/novini/article/6968657", "text": "Танцьорката Габриела Медарова, която потроши 10 коли и разби носа на момиче в Пловдив, пети ден не може да излезе от ареста. Това алармира адвокатът й Орлин Търновалийски. По думите му 2-месечният законов срок е изтекъл в събота, но клиентката му продължавала да стои под ключ. Защитникът обмисля да отнесе въпроса до съда в Страсбург. Търновалийски твърди, че е входирал в районната прокуратура искане за освобождаване на 21-годишната Габриела още на 11 юли. Той недоумява защо осем дни няма реакция. Първо искал да клиентката му да излезе на свобода, а после щял да мисли какво да предприема. ДВъзнамерявам да сезирам някои институции\", обяви юристът. От прокуратурата отговориха, че делото е изпратено по куриер на 17 юли в съда и допълниха, че спазват закона, а досъдебното производство било в срок.", "date": "2018.07.18", "title": "Танцьорката Габриела още в ареста, жали се в Страсбург"}
{"url": "https://www.24chasa.bg/novini/article/6968671", "text": "Французинът Жан-Клод Арно, който предизвика шумен скандал в Шведската академия, ще бъде съден за изнасилване през месец септември, предаде Франс прес. Арно е женен за бивш член на Шведската академия, институция с над 200-годишна традиция, присъждаща Нобеловите награди за литература. Седемдесет и една годишният французин е обвинен в изнасилвания на жена в Стокхолм през 2011 година. Датите на съдебния процес в Районния съд в Стокхолм са насрочени за 19,20 и 24 септември. Според обвинението Арно е принудил потърпевшата, обзета от панически страх, да встъпи в орално и вагинално сношение с него в стокхолмски апартамент на 5 октомври 2011 година. След това жената е била отново изнасилена в нощта на 2 срещу 3 септември същата година, докато спяла. Обвиняемият отрече всички повдигнати срещу него обвинения. Преди време шведският вестник \"Дагенс нюхетер\" публикува свидетелствата на 18 жени, станали жертва на сексуални посегателства на Арно. Скандалът с французина предизвика сътресения в Шведската академия, с която Арно поддържаше тесни връзки от дълги години. Възникнаха спорове между 18-те члена на Академията, като шестима от тях си подадоха оставката, сред които личеше името и на постоянния секретар на институцията Сара Даниус.", "date": "2018.07.18", "title": "Французинът, предизвикал скандалите в Шведската академия, ще бъде съден за изнасилване"}
{"url": "https://www.24chasa.bg/novini/article/6968679", "text": "Все още не е прекалено късно да спасим Брекзит, заяви вече бившият британски министър на външните работи Борис Джонсън, цитиран от Би Би Си и Ройтерс. Той обвини премиера Тереза Мей в нерешителност по въпроса за стратегията на Обединеното кралство за излизане от ЕС, предаде БТА. В реч в Камарата на общините, в която изложи мотивите за оставката си, Джонсън заяви, че през последните 18 месеца по въпроса за излизането на Обединеното кралство от ЕС е имало \"ненужна сянка на неувереност\". Макар и да похвали Мей с думите, че тя е проявила \"кураж и издръжливост\", Джонсън заяви, че изложеният от нея план \"Чекърс\" (стратегията на Великобритания за излизането от ЕС) не дава ясна представа какво очаква страната. Той каза, че е подал оставка, защото не е могъл да подкрепи плана на премиера за отношенията с ЕС. Джонсън добави, че \"ясните гаранции\" след референдума за Брекзит през 2016 г. са изчезнали и сега Обединеното кралство рискува да изпадне в положение на \"икономически васал\", ако приеме правилата на ЕС за търговията. Бившият външен министър нарече подхода на Мей \"Брекзит само на думи\" и заяви, че поради това не може да го подкрепи, както вече е казал и на заседанието на кабинета в (правителствената резиденция) Чекърс. \"Радвам се, че сега мога да се изкажа открито против\", каза той пред депутатите. \"Все още не е прекалено късно да спасим Брекзит\", подчерта той. \"Имаме още време за преговори. Веднъж вече сменихме курса и можем да го направим отново\", каза Джонсън. Някои от критиците на Тереза Мей виждат в бившия кмет на Лондон Борис Джонсън неин възможен приемник, в случай че тя бъде принудена да се оттегли заради Брекзит. През 2016 г. той оттегли от битката за лидерския пост на партията, след като ръководителят на неговата кампания Майкъл Гоув реши също да се кандидатира. За шеф на партията обаче бе избрана Мей. Джонсън говори пред парламента в момент, когато напрежението в Консервативната партия е високо заради плановете как точно да бъде осъществен Брекзит през март 2019 г. През последните 48 часа правителството спечели на косъм поредица гласувания по въпросите за търговските и митническите договорености въпреки бунта на проевропейски настроените тори. Както се твърди, вчера те са били предупредени, че ако се противопоставят на правителството по въпроса за митническия съюз, това ще доведе до вот на доверие и евентуално до общи избори. В крайна сметка правителството спечели гласуването с разлика от шест гласа. По-късно днес Тереза Мей ще отговаря на въпроси за Брекзит в парламентарна комисия, след което ще говори на среща на депутатите от Консервативната партия. Във Великобритания има отдавнашна традиция на подали оставка министри да се дава възможност да произнесат реч в парламента, за да обяснят мотивите си. Подобни речи може да бъдат драматични и понякога политически взривоопасни. Сред по-запомнящите се подобни случаи са критиките на сър Джефри Хау към управленския и преговорен стил на Маргарет Тачър през 1990 г.. Смята се, че те са , проправили пътя за падането й от власт. Помни се и речта на Робин Кук, в която той заклейми подкрепата на правителството на Блеър за войната в Ирак през 2003 г. През последните години подаващите оставка министри до голяма степен се въздържаха да произнасят речи в парламента. Дейвид Дейвис, който подаде оставка като министър за излизането от ЕС само броени часове преди Джонсън, се отказа от тази възможност. Вместо това даде поредица телевизионни интервюта, за да обясни различията си с премиера, но и личната си подкрепа за нея.", "date": "2018.07.18", "title": "Борис Джонсън: Все още не е прекалено късно да спасим Брекзит"}
{"url": "https://www.24chasa.bg/novini/article/6968689", "text": "Най-важният въпрос е как да се спасят и животните, и хората, защото без животните как ще оцелеят тези хора в българските села. Това каза вицепрезидентът Илияна Йотова в студиото на \"Още от деня\" по . Но на първо място е справянето със заразата, бе категорична тя. Според нея гласът на експертите беше заглушен от политиката. Тя открои и че трябва да има обществен контрол как ще се поискат обезщетенията от ЕК и как ще бъдат компенсирани стопаните. Според нея много хора са влезли в заразените села. Притеснявам се да не сме си изиграли по-лоша шега. Трябва да има голям обществен контрол, каза още тя. Вицепрезидентът коментира и Европредседателството ни: \"Българското европредседателство наложи свой почерк, успех на кратко разстояние, трябва да покажем дали можем да бягаме и на дълги разстояния. Западните Балкани и централното им място в нашето председателство има отличен 6\". Тя отбеляза обаче, че не е бил поставен въпросът за Шенген и мониторингът.", "date": "2018.07.18", "title": "Йотова  за заразата: Гласът на експертите бе заглушен от политиците"}
{"url": "https://www.24chasa.bg/novini/article/6968687", "text": "Учени се натъкнаха на останки от древен гигантски носорог от доледниковата епоха в откритата през това лято пещера в Крим, съобщи ТАСС, цитирана от БТА.  Пещерата е била разкрита край село Зуя в Белогорския район на полуострова при строителството на магистралното трасе \"Таврида\". Строителните работи в този участък са преустановени, докато не приключат изследванията. Пещерата ще помогне на учените да си изяснят как е изглеждал Крим до настъпването на Ледниковата епоха. Откритият древен гигантски носорог е от вида Elasmotherium. Това са били огромни животни с размерите на слон. Те са живели в доисторическия период и най-вероятно са послужили за изграждането на образа на еднорога в митологията. Древното животно е било дълго около 3,5 метра, а височината му на нивото на холката - над два метра.", "date": "2018.07.18", "title": "Учени откриха останки от гигантски носорог в пещера в Крим"}
{"url": "https://www.24chasa.bg/novini/article/6968702", "text": "Първото, което видях щом се събудих, бяха цветовете на трибагреника ни. Усмихнах се. После усетих болка (няма да крия). С болкоуспокояващото дойде новината, че операцията е успешна. Пак се усмихнах. Не ми пукаше за болката, тя и без това ще изчезне... както и лошото усещане от анестезията. Всичко това минава! И мина! Това написа дъщерята на Маргарита Петкова Надежда Огойска във фейсбук след направената й операция. Преди време майка й - известната поетеса сподели публично, че голямата й дъщеря е болна от онкологично заболяване.   Стотици се включиха с помощ - всеки с каквато може да отдели сума. Даряват ѝ хора, които живеят в различни точки на света - не само от България, Англия, но и от Италия, Испания, САЩ. Вежди Рашидов дори дари депутатската си заплата за лечението на Надежда. Ето какво написа още тя:  Даже ме изведоха от интензивното доста по-рано от очакваното!Първата битка е спечелена!!! Успяхме!!! Всички ние! Благодаря! ?? ...сега трябва да почивам... , щастлива! Благодаря! Благодаря! Благодаря!", "date": "2018.07.18", "title": "Надежда Огойска: Операцията е успешна, първата битка е спечелена. Успяхме!"}
{"url": "https://www.24chasa.bg/novini/article/6968720", "text": "Черногорската полиция задържа членове на престъпна група, заподозрени, че са планирали убийства на няколко души, включително на специалния прокурор за организирана престъпност Миливое Катнич, предаде агенция МИА, цитирана от БТА.  Черногорският в. \"Побиеда\", позовавайки се на източници, запознати с разследването, съобщи, че членове на групата известно време са следили Катнич и изучавали ежедневните му навици. Групата била формирана преди една година с цел да подготви убийствата на няколко действащи и бивши служители на службите за сигурност, включително и на Катнич. Според резултатите от разследването за убийство на служител на Агенцията за национална сигурност членовете на групата искали по 500 000 евро, а за ликвидация на други лица - по 200 000 евро. Специалният прокурор Катнич няколко пъти досега заявява, че срещу него и срещу специалната прокуратура се води \"война\".", "date": "2018.07.18", "title": "Черногорски престъпници са планирали убийство на специалния прокурор"}
{"url": "https://www.24chasa.bg/novini/article/6968724", "text": "Британската компания \"Ролс Ройс\" съобщи, че разработва миниатюрни роботчета-хлебарки, които ще бъдат пускани в самолетните двигатели на фирмата, за да откриват недостатъци, информира официалният сайт на производителя, цитиран от БТА.  Проектът беше представен на авиационното изложение във Фарнбъроу, Великобритания. По думите на инженерите от \"Ролс Ройс\" технологията ще ускори проверката на състоянието на двигателите и ще отстрани необходимостта от демонтирането им при ремонта им. \"Стандартната проверка на двигателя отнема пет часа, а с новите малки роботчета тя ще трае не повече от 5 минути\", изтъкна разработчикът на проекта Джеймс Кел. В създаването на механичните хлебарки са се включили специалисти от Харвардския университет и от университета в Нотингам", "date": "2018.07.18", "title": "Роботчета-хлебарки ще проверяват самолетни двигатели"}
{"url": "https://www.24chasa.bg/novini/article/6968730", "text": "Москва разбира, че Атина е била подложена на \"силен натиск\" да изгони руските дипломати, заяви днес говорителката на руското външно министерство Мария Захарова, цитирана от ТАСС. \"Ние прекрасно разбираме, че натискът, на който е била подложена Гърция, е бил много силен. Със сигурност мога да кажа, че се опирам на факти\", каза Захарова, като добави, че Атина е успяла да устои на \"първите вълни на натиска\", и по-конкретно в ситуацията, при която солидарността се използваше като аргумент за въвличане на страните в \"провокационната дейност на Великобритания\", предаде БТА.  \"В този случай това беше игра, в която, разбира се, Гърция беше въвлечена. Играта беше многоетапна, ние просто знаем това\", каза говорителката на министерството. Тя подчерта, че в случая натиск над Атина са оказали не само британски представители, но и американските им партньори. Захарова изрази съжаление по повод решението на Атина да изгони руски дипломати, като отбеляза, че подобни инциденти не остават без последствия и за съжаление помрачават двустранните отношения. Атина обяви миналата седмица, че е изгонила двама руски дипломати и е забранила на други двама достъп до страната, като ги обвини в намеса във вътрешните работи чрез насърчаване на демонстрациите срещу споразумението за името на Република Македония. Дипломатите бяха обвинени също, че са опитали да подкупят гръцки официални представители.", "date": "2018.07.18", "title": "Русия разбира, че Гърция е била подложена \nна натиск да изгони руски дипломати"}
{"url": "https://www.24chasa.bg/novini/article/6968736", "text": "Учени от холандската прохождаща компания \"Моса мийт\" получиха финансиране от 10 милиона долара за стартиране на промишленото производство на изкуствено телешко месо, което ще служи за пълнеж на хамбургери, пише в. \"Дейли мейл\", цитиран от БТА.  Новата продукция може да се появи на пазара през 2021 година, а първите клиенти на \"Моса мийт\" ще станат ресторантите. Методът за създаване на изкуствено месо е сравнително прост. Синтетичното телешко се получава чрез стволови клетки от мускулна тъкан на обикновени крави. След това клетките, които притежават способността да се регенерират, се култивират в разтвор с хранителни вещества. Подобна храна първоначално беше разработена за космонавтите, но много скоро пролича нейният търговски потенциал. Специалистите изтъкват, че след няколко години подобни продукти ще престанат да бъдат нещо необичайно, а освен изкуствено телешко е възможно да се появи и изкуствено пилешко месо.", "date": "2018.07.18", "title": "Холандски учени започват производство на изкуствено месо"}
{"url": "https://www.24chasa.bg/novini/article/6968641", "text": "„За една седмица ситуацията в Мизия е преодоляна, почистени са улиците и започна тяхното асфалтиране“. Това съобщи министърът на регионалното развитие и благоустройството Николай Нанков след като се запозна на място с възстановителните работи след наводнението в Мизия, цитиран от пресцентъра на регионалното министерство. Кметът на града Виолин Крушовенски и хората лично му благодариха за навременната помощ за преодоляване на щетите от поройните дъждове. Жителка на Мизия благодари на премиера Бойко Борисов, на министър Нанков и на кмета за това, че улицата, на която живее, ще бъде асфалтирана. Така детето й, което е инвалид, ще може да излиза от дома им. Още в деня на бедствието на 10 юли, по разпореждане на Николай Нанков АПИ и пътноподдържащи фирми изпратиха 24 тежки машини за разчистване на калта. А на 11 юли министърът отиде до Мизия, за да подпомогне организацията по овладяване на кризисната ситуация. Дъждовният канал вече е закрит и предстои рехабилитация на канализацията за дъждовна вода със средства от Междуведомствена комисия за възстановяване и подпомагане към Министерския съвет, стана ясно при посещението на министъра. Николай Нанков обясни, че от другата седмица Министерството на икономиката започва работа по решаване на проблема с язовирите в община Борован. Предстои тяхното ремонтиране с държавния финансов ресурс, който получи икономическото ведомство. Целта е да се реши дългосрочно проблемът с язовирите по цялото поречие на р. Скът, по протежение на общините Борован, Хайредин, Мизия и Оряхово. На язовир Рогозен продължават аварийно – възстановителните дейности. По уверение на кмета на Хайредин, вече са започнали дейности по възлагане ремонта и на яз. Бързия. „Вършим си работата в максимално бързи срокове и с необходимото качество, за да осигурим нормалния живот на хората тук и резултатът се вижда - Мизия вече се връща към нормалния житейски ритъм“, каза министър Нанков. Около 2,4 млн.лв. са щетите по публичната инфраструктура в община Мизия. Другата седмица ще бъде свикано извънредно заседание на Междуведомствена комисия за възстановяване и подпомагане.", "date": "2018.07.18", "title": "Започна асфалтирането на улиците в Мизия"}
{"url": "https://www.24chasa.bg/novini/article/6968594", "text": "Европейската комисия потвърди днес, че Косово изпълнява и последните две изисквания за отпадането на визите за ЕС, съобщи БТА. Еврокомисарят по вътрешните работи Димитрис Аврамопулос призова Европейския парламент и Съвета на ЕС скоро да вземат решение за отпадането на европейските визи за косовските граждани. По неговите думи ще бъде необходимо преди отпадането на визите гражданите на Косово да бъдат добре запознати с правата и задълженията си при безвизово пътуване до ЕС. Той отбеляза, че новата европейска визова система ще може лесно да засича онези, които се опитват да емигрират, както и представляващите заплаха за европейската сигурност косовари. Аврамопулос добави, че ЕС разполага и с механизъм за отмяна на веднъж въведения безвизов режим с дадена страна. Еврокомисарят отчете смелостта и политическата решимост на косовските власти за постигането на очаквания напредък в борбата с корупцията и организираната престъпност, както и при решаването на граничните спорове с Черна гора. Той добави, че Косово сътрудничи добре с ЕС по случаите на обратно приемане на своите граждани. По неговите думи днес се поставя началото на задълбочено сътрудничество между Косово и ЕС. На съвместна пресконференция Аврамопулос и президентът на Косово Хашим Тачи заявиха, че към косовските власти не е отправяна молба за разкриването на миграционен център на ЕС. Самостоятелна държава сме, при всяко положение ще вземем решението сами, но никой не е говорил с нас по този въпрос, посочи Тачи.", "date": "2018.07.18", "title": "Еврокомисията: Косово изпълнява изискванията  за отпадането на визите за ЕС"}
{"url": "https://www.24chasa.bg/novini/article/6968600", "text": "Русия смята, че би било логично да се постави въпросът за смекчаване на санкциите срещу Северна Корея в Съвета за сигурност на ООН. Това заяви днес руският посланик в Пхенян Александър Мацегора пред РИА Новости. \"В резолюциите, налагащи санкции на Северна Корея, е записано, че на адекватното поведение на Пхенян ще се реагира със стъпки за отслабване и по-нататъшно премахване на санкциите. Сега позитивните промени на Корейския полуостров са налице. И, разбира се, би било логично в Съвета за сигурност на ООН да се постави въпросът за смекчаване на санкциите\", заяви руският дипломат, цитиран от БТА.  Той каза също, че Русия е готова да помогна за модернизиране на севернокорейската енергийна система, ако санкциите срещу Пхенян бъдат вдигнати и страната успее да осигури финансиране на проектите. Но процесът на обсъждане на въпроса за смекчаване на санкциите срещу Северна Корея е \"доста сложен\", каза руският дипломат и добави, че в Съвета за сигурност има страни, които смятат, че санкциите не бива да бъдат отслабвани до пълното решаване на въпроса за денуклеаризацията. Мацегора каза също, че сега \"на дневен ред\" е срещата на върха между лидерите на Русия и Северна Корея, която може да се състои по време на международния икономически форум през септември в далекоизточния руски град Владивосток.", "date": "2018.07.18", "title": "Русия: Трябва да се мисли за облекчаване на санкциите срещу Северна Корея"}
{"url": "https://www.24chasa.bg/novini/article/6968570", "text": "6 години след ужасяващия терористичен акт на \"Хизбула\", тук, на летище Сарафово сякаш времето е спряло. Само за един момент на днешната дата преди 6 години се промени животът на близките на шестте жертви, България също бе променена завинаги. Процесът срещу терористите от \"Хизбула\" продължава, призоваваме правосъдието да възтържествува. Лицата, дали самостоятелно или като пратеници на терористична организация, никога няма да получат прошка. Това заяви преди минути посланикът на Израел Ирит Лилиан на възпоменателната церемония в памет на жертвите от атентата на летище Сарафово от 18 юли 2012г. Тя призова международната общност да е единна и по-добре координирана в борбата с тероризма. \"Все още не е открит лек срещу омразата и фанатизма, нужно е да сме единни, Израел и България ежедневно демонстрират това\", каза още посланик Лилиан. Близките на петимата израелски туристи, които намериха смъртта си на бургаското летище, отправиха молба към българското правосъдие и съдебната система да бъде приложен закона в цялата му строгост срещу \"Хизбула\". Техен представител подчерта, че тримата атентатори са били пратени от терористичната организация с цел да убият колкото се може повече израелски туристи, дошли на почивка у нас. \"Никаква кауза не може да признае убийството, а битката за доброто трябва да се води на всички фронтове\", бе част от обръщението на президента Румен Радев, който изпрати съболезнователен адрес към близките на загиналите.  Малко след 17 часа роднини на убитите израелци запалиха свещ в тяхна памет на мемориала, изграден на лобното им място - паркингът пред стария терминал \"Пристигащи\" на летището. Свещичка за българския шофьор Мустафа Кьосов запали областният управител на Бургас Вълчо Чолаков. На церемонията, която продължава и в момента с поднасяне на венци и цветя, присъстват още зам.-министърът на МВР Стефан Балабанов, главният секретар Младен Маринов, председателят на парламентарната група на ГЕРБ Цветан Цветанов, който по време на атентата беше вътрешен министър, депутати, шефът на Апелативната прокуратура Любомир Петров,и на полицията старши комисар Калоян Калоянов. Церемонията протича при засилени мерки за сигурност, а на покрива на стария Терминал - пристигащи са разположени снайперисти.", "date": "2018.07.18", "title": "Посланикът на Израел за атентата в \"Сарафово\": Няма прошка за терористите (Снимки)"}
{"url": "https://www.24chasa.bg/novini/article/6968408", "text": "Голямо количество контрабандни цигари иззеха при съвместна операция служители на РУ - Несебър и ГД \"Национална полиция\". Това съобщиха от пресцентъра на МВР. При проверка в база в Слънчев бряг, в багажника на товарен автомобил \"Рено Трафик\" с пловдивска регистрация, собственост на частна фирма, били открити общо 200 000 цигари от различни марки без акцизен бандерол, разпределени в 21 найлонови плика. С полицейска мярка за срок до 24 часа са задържани 39-годишен пловдивчанин, управител на фирмата, както и двама негови съграждани, 46 и 41 години. По случая е образувано досъдебно производство.", "date": "2018.07.18", "title": "Иззеха 200 000 цигари без бандерол от база в Слънчев бряг, 3-ма са задържани"}
{"url": "https://www.24chasa.bg/novini/article/6968428", "text": "Служители от Девето РУ установиха и задържаха извършителка на грабеж. Действия по разследването стартирали в началото на месец март, след като възрастна жена сигнализирала в полицията, че пред жилищен блок в ж.к. \"Люлин\" била нападната от непозната, която й нанесла побой и отнела портфейла й с лични документи и пари. Това съобщиха от пресцентъра на МВР. В резултат на оперативно-издирвателните действия, предприетите в рамките на образуваното досъдебно производство, полицаи от Девето РУ съвместно с техни колеги от сектор \"Грабежи\" - СДВР установили и задържали авторката на деянието - 27-годишна от Своге. След доклад на събраните материали в Софийската районна прокуратура на задържаната е повдигнато обвинение за престъпление по чл. 198 от НК. Наложена й е мярка за неотклонение \"подписка\".", "date": "2018.07.18", "title": "Хванаха крадла, пребила възрастна жена и й взела портфейла"}
{"url": "https://www.24chasa.bg/novini/article/6968438", "text": "52-годишен мъж е задържан, след като предложил подкуп на служители на РУ - Тутракан. Вчера, около 17.00 часа, той управлявал товарен автомобил \"МАН\" в посока Силистра, но в района на село Търновци бил спрян от пътни полицаи, тъй като гумите на ремаркето му били с нарушена цялост, съобщиха от пресцентъра на МВР. В хода на проверката полицаите тествали водача с дрегер, който отчел положителен резултат за употреба на алкохол. В опит да избегне санкцията за установените нарушения, мъжът подхвърлил в полицейския автомобил банкнота от 50 леве. Униформените задържали мъжа и уведомили за случая дежурната част на районното управление в Тутракан. Оперативна група извършила оглед на местопроизшествието, а водачът бил задържан за срок до 24 часа. По случая е образувано бързо производство.", "date": "2018.07.18", "title": "Задържаха 52-годишен, предложил подкуп на полицаи в село Търновци"}
{"url": "https://www.24chasa.bg/novini/article/6968437", "text": "30-годишен димитровградчанин е задържан за съхранение на наркотик. Това съобщиха от пресцентъра на МВР. Вчера в 17.30 часа младежът е проверен на улица \"Простор\" в града. В него е открито жълто кристално вещество с тегло 0,48 грама, реагиращо при полеви наркотест на метамфетамин. Последвала е проверка в дома му, откъдето е иззето бяло кристално вещество - 1,48 грама амфетамин. Образувано е досъдебно производство.", "date": "2018.07.18", "title": "Арестуваха димитровградчанин заради притежание на наркотици"}
{"url": "https://www.24chasa.bg/novini/article/6968429", "text": "Чуждестранен турист, отседнал в Слънчев бряг, сигнализирал в РУ - Несебър вчера около 10 часа,, че през нощта, в ресторант в курорта, е било откраднато портмонето му, в което имал 600 евро, 100 щатски долара, 300 лева и лични документи, съобщиха от МВР.                                                                                                                                                                                                                                                                                                                       ", "date": "2018.07.18", "title": "Чуждестранен турист в Слънчев бряг: Откраднаха ми портмоне и документи"}
{"url": "https://www.24chasa.bg/novini/article/6968449", "text": "Бързо производство е образувано спрямо извършили кражби на територията на област Пазарджик. Вчера в РУ - Септември бил получен сигнал от собственик на кафе-аперитив в село Бошуля - от хладилна витрина били откраднати над 230 сладоледа. Това съобщиха от пресцентъра на МВР. На мястото е извършен оглед, а със случая се заели криминалистите от РУ - Септември. Не след дълго били установени авторите на посегателството - двама жители на същото село на 23 и 22 години. В дома на единия от тях е открит и откраднатият сладолед.", "date": "2018.07.18", "title": "Откриха 2-ма, откраднали витрина с 230 сладоледа в Пазарджишко"}
{"url": "https://www.24chasa.bg/novini/article/6968478", "text": "В полицията са задържани двама жители на Търговище, на 41 и 29 години, за нанесен побой. Спречкването възникнало вчера, около 17 часа, в близост до жилищен блок в кв. \"Запад\". Това съобщиха от пресцентъра на МВР. По случая е образувано досъдебно производство по чл. 325, ал. 1 от Наказателния кодекс /за хулиганство/.", "date": "2018.07.18", "title": "Задържаха двама от Търговище, сбили се"}
{"url": "https://www.24chasa.bg/novini/article/6968466", "text": "Германският външен министър Хайко Маас заяви днес, че изисква \"минимално ниво на надеждност\" от страна на президента на САЩ Доналд Тръмп, когато става дума за международни отношения, предаде ДПА, цитирана от БТА. \"Доста трудно е да правиш политика, когато информацията или фактите имат срок на годност 24 часа\", каза Маас на съвместна пресконференция в Берлин с гостуващия пръв дипломат на Чили Роберто Ампуеро. \"Изглежда такова е единодушното мнение и в Съединените щати\", добави германският министър. Маас имаше предвид безпрецедентния поврат в позициите на Тръмп - да признае, че Русия се е намесвала в президентските избори в САЩ през 2016 г., а ден преди това да приеме публично твърдението на президента Владимир Путин, че няма такава намеса. Изявленията на Тръмп на съвместната с Путин пресконференция в Хелзинки предизвикаха буря от критики в САЩ и други държави, припомни ДПА.", "date": "2018.07.18", "title": "Маас изиска от Тръмп минимално ниво на надеждност в международните отношения"}
{"url": "https://www.24chasa.bg/novini/article/6968494", "text": "Министърът на земеделието Румен Порожанов съобщи пред протестиращите пред сградата на МС животновъди, че е получил уверение от премиера, че има възможност за изплащане на помощта \"де минимис\" за овцевъдите и козевъдите в размер на 15 лева. В момента ставката за подпомагане за една овца-майка и/или коза-майка е седем лева. По отношение на искането за \"де минимис\", което към момента е седем лева, получих уверение от премиера, че наесен ще получим допълнителни средства, така че на този етап, с наши разчети, които имаме по бюджета на нашето министерство, ще можем да го увеличим на 15 лева, но не и на 20 лева, тъй като става голямо като възможност за изплащане, обясни Порожанов. По отношение компенсациите по Наредба 3 министърът информира, че \"ще се направи анализ от гледна точка на производители, които не са успели да получат плащания по обвързаното\", и след анализа ще се заложат средства за 2019 г. в бюджета. Протестиращите съобщиха, че са получили всичко, което са поискали и са удовлетворени. Стадата ще бъдат възстановени в началото на следващата година защото има шест месеца карантина. Решението на премиера бе взето след срещата на министъра на земеделието с представители на протестиращите животновъди. Министър-председателят разпореди на министър Порожанов да освободи също така директорa на дирекция \"Животновъдство\" Златка Възелова, директорa на Дирекция \"Директни плащания и идентификация на земеделските парцели\" Георги Праматаров, както и съветника на министъра Бойко Синапов.", "date": "2018.07.18", "title": "Протестите на животновъдите приключиха, исканията им са удовлетворени (Видео)"}
{"url": "https://www.24chasa.bg/novini/article/6968509", "text": "Само с пари не се решава проблема, важен е и диалогът. Това заяви президентът Румен Радев в Болярово на среща със собственици на избитите животни и кметове от селата в района на чумата, цитиран от прессекретариата на държавния глава. Призовавам правителството за диалог с протестиращите и със стопаните на място, когато се взима всяко едно решение и особено за начина, по който това решение се изпълнява. Начинът на унищожаване на животните тук унищожава крехкото доверие на гражданите в българските институции. Това заяви президентът Румен Радев в отговор на журналистически въпрос в Болярово. Президентът посети града, за да се срещне със засегнатите стопани в района на Странджа и проведе среща с кмета на Община Болярово Христо Христов, в която участваха и кметовете и кметските наместници на Воден, Странджа, Шарково и Крайново, представители на полицията и на ветеринарните служби. Държавният глава подчерта, че в региона има сериозен проблем, който не се изчерпва само със сектор „Животновъдство“. „Това е проблем за поминъка на хората и тяхната съдба в този беден граничен регион, както и за националната сигурност, държавността и функционирането на нашите институции. Тази празнина, която се получи между хората тук и властта, не може да се запълни само с финансови компенсации. Трябва дълготрайна, устойчива политика на държавата за възстановяване на поминъка на тези хора“, добави Румен Радев. Президентът призова правителството да обърне внимание на проблемите на хората, така че те да почувстват държавата на своя страна. „Очаквам най-сетне да има един продуктивен диалог, не може само с механичен подход, механично изтребване на животните и механично даване на пари до следващата криза“, каза още президентът. Румен Радев беше категоричен, че абдикирането на държавата от много важни функции като наблюдение, профилактика, карантина и пристъпването към крайната и най-лесна мярка – просто унищожаване на животните, не е решение. Попитан дали ситуацията налага да бъде свикан Консултативен съвет за национална сигурност, президентът заяви, че всички последствия от това заболяване трябва да бъдат ограничени по възможно най-бързия и ефективен начин и е нужно първо да се оцени как ще бъдат извършени тези дейности и какви дългосрочни стъпки ще бъдат предприети за възстановяване и стабилизиране на поминъка на местните хора. Представителите на местните власти призоваха за възможно най-бързо възстановяване на традиционния поминък, какъвто е животновъдството в засегнатите места, за да не се допусне обезлюдяване на района и поискаха юридическа помощ за запазване на субсидиите за използваните пасища. Отправен беше и апел за осъществяване на програмата „Странджа-Сакар“, в която са включени проекти за 70 млн. лева за развитието на пограничните райони. .", "date": "2018.07.18", "title": "Радев от Болярово за проблема с избитите животни: Само с пари няма да стане (Обновена)"}
{"url": "https://www.24chasa.bg/novini/article/6968506", "text": "Мъж и жена от Ливан получиха условни наказания от 6 месеца „лишаване от свобода“ с 3-годишен изпитателен срок и глоби от по 200 лева за незаконно преминаване на границата на България с Румъния, след като Районният съд в Генерал Тошево одобри споразуменията, сключени между подсъдимите, техните защитници и прокуратурата. Двамата се признаха за виновни, че на 14 юли т.г., между 62-ра и 63-та гранични пирамиди, в землището на село Бежаново, са излезли през границата на страната ни без разрешение на надлежните органи на властта и не през определените за това места. Ливанските граждани декларираха, че са подписали доброволно споразуменията и са наясно, че те имат последствията на влезли в сила присъди. Подсъдимите са осъдени да платят и сторените по делата разноски. Постановените съдебни актове са окончателни и влизат в сила веднага.", "date": "2018.07.18", "title": "Условни присъди за мигранти,\nминали незаконно границата ни с Румъния"}
{"url": "https://www.24chasa.bg/novini/article/6968521", "text": "Служители на босненската Държавна агенция за разследване и защита /СИПА/ заловиха 665 килограма канабис в района на пристанищния град Неум, предаде агенция Фена. Наркотикът бил открит снощи при обиск на товарен автомобил, чийто шофьор имал двойно хърватско и босненско гражданство. Марихуаната била предназначена за черния пазар в Западна Европа. Шофьорът е арестуван за незаконна търговия с наркотични вещества.", "date": "2018.07.18", "title": "Заловиха над половин тон марихуана в района на босненския град Неум"}
{"url": "https://www.24chasa.bg/novini/article/6968533", "text": "Американският президент Доналд Тръмп е поискал осем пъти да се срещне с иранския си колега Хасан Рохани в кулоарите на Общото събрание на ООН миналата есен. Това заяви днес директорът на кабинета на държавния глава на Иран, предаде Франс прес. \"При последното посещение в Ню Йорк на Рохани за сесията на Общото събрание Тръмп поиска осем пъти от иранската делегация да се срещне с президента\", каза Махмуд Ваези, цитиран от иранската информационна агенция Мехр и БТА. Той уточни, че иранският екип не е отговорил на молбите, отправени точно след като американският президент обяви, че вече не може да потвърди, че Иран спазва сключеното през 2015 г. ядрено споразумение, подготвяйки по този начин почвата за оттегляне на Вашингтон от тази спогодба. \"Ние водим прозрачна политика и имаме ясна позиция, що се отнася до отношенията ни със САЩ. . . Няма да се поддаваме на натиск\", увери Ваези. Тръмп каза, че е отворен за преговори за ново споразумение с Иран, което да не се отнася само за ядрената програма, но и за регионалната роля, и за програмата за балистични ракети на ислямската република. Иран заяви, че няма да предоговаря ядреното споразумение, което сключи през 2015 г. със световните сили. В момента Техеран преговаря с европейските и азиатските си партньори, за да намери начини за заобикаляне на американските санкции, които се очаква да му бъдат наложени отново през идните месеци.", "date": "2018.07.18", "title": "Тръмп поискал осем пъти да се срещне с Хасан Рохани, но не уважили молбата му"}
{"url": "https://www.24chasa.bg/novini/article/6968550", "text": "Еврокомисарят по вътрешните работи Димитрис Аврамопулос и македонският министър на вътрешните работи Оливер Спасовски подписаха днес в Брюксел споразумение за общи действия на ЕС и БЮРМ срещу незаконната миграция. По силата на това споразумение граничари от ЕС ще могат да работят по македонските граници. Документът дава право на европейски гранични екипи да действат в Македония, съвместно с македонски граничари, особено в случаи на приток на мигранти. Аврамопулос отбеляза, че подобна договореност бе постигната през февруари с Албания и се водят преговори с останалите държави от Западните Балкани, информира БТА. По неговите думи преговорите със Сърбия, Босна и Херцеговина и Черна гора, напредват. Не предвиждаме разкриването на миграционни центрове на ЕС в БЮРМ, уточни той в отговор на въпрос. Спасовски коментира, че днешното споразумение отваря вратите за повече взаимодействие на неговата държава с ЕС, основано на доверието и взаимното уважение. Той поясни, че се очаква в БЮРМ да действат граничари от съседни от ЕС страни, които ще работят по южната македонска граница. В отговор на въпрос той посочи, че край Скопие ще бъде изграден нов център за мигранти, защото досегашният, разположен в столицата, не отговаря на необходимите изисквания за достойни условия. Досега само 70 чужденци са поискали закрила от БЮРМ, около 40 са в миграционния център. Незаконната миграция нараства, но чужденците не преминават повече през нашата страна, добави министърът.", "date": "2018.07.18", "title": "ЕС и Македония подписаха споразумение срещу незаконната миграция"}
{"url": "https://www.24chasa.bg/novini/article/6968549", "text": "Върховният административен съд на Гърция отхвърли на първа инстанция жалба на група граждански \"всемакедонски\" сдружения срещу договора за името Република Северна Македония, предаде агенция Бета, цитирана от БТА. В жалбата се посочва, че договорът нарушава чл. 27 от гръцката конституция, според който подписването на международни договори трябва да се гласува в парламента, и то с квалифицирано мнозинство, тъй като \"предполага промяна на географски понятия\" в региона Македония. Съдът не прие основното становище на групата, че договорът е задължителен дори ако не влезе в сила. Подателите на жалбата твърдят, че решението на НАТО да \"покани условно\" Република Македония да влезе в алианса, ако изпълни задълженията по договора, както и решението на Европейския съюз, също \"условно\", да започне преговори за членство на тази страна, \"ще поставят гръцкия парламент пред свършен факт, когато трябва да гласува за ратифициране на договора\". Искането договорът да бъде анулиран като неконституционен, което е главното сред редица други искания на групата, ще бъде разгледано още веднъж на декемврийското пленарно заседание на Върховния административен съд.", "date": "2018.07.18", "title": "Гръцки съд отхвърли жалба на граждански сдружения срещу договора с Македония"}
{"url": "https://www.24chasa.bg/novini/article/6968565", "text": "І. МЕТЕОРОЛОГИЧНА ОБСТАНОВКА: През следващото денонощие ще се задържи ветровито. Ще духа умерен временно до силен вятър от запад-северозапад. Облачността ще е променлива и до полунощ ще се развива купеста и купесто-дъждовна облачност. На места, главно в източната половина от страната ще има краткотрайни валежи, придружени с гръмотевици. Максималните температури ще са между 24° и 29°, за София около 24°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София – Пловдив; в неделя от 16 ч. до 20 ч. в посока Бургас – София. АМ „Струма“: в събота от 10 ч. до 14 ч. в посока п. в. „Даскалово“ – ГКПП „Кулата“. АМ „Марица“: в неделя от 16 ч. до 20 ч. в посока Свиленград – АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград, като движението се пренасочва по път II-16 Ребърково – Своге – София; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област Стара Загора: При км 218+500 дясно посока Бургас и на км 226+300 средна разделителна ивица, посока София се затваря периодично изпреварващата или аварийната лента поради извършване на ремонт на мантинели. Срок до 19.07.2018 г. АМ „Хемус“: Област София: Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Движението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. АМ „Струма“: няма. АМ „Марица“: няма. АМ „Черно море“: Движението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; Движението в участъка Варна – Бургас от км 0+000 до км 8+600 се осъществява с повишено внимание поради ръчно косене на тревни площи. Движението се осъществява съобразно създадената ВОД. Срок 21.07.2018 г. АМ „Люлин“: Област София: Движението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. Област Перник: Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Област София: Забранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; Движението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. Движението по път I-1 Ботевград - София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 20.07.2018 г. Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област София: Движението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. Област Плевен: Движението по път І-3 Бяла – Ботевград в участъка между Долни Дъбник и Радомирци от км 111+352 до км 135+344 се осъществява с повишено внимание, поради отстраняване на растителност от пътните банкети. Срок до 20.07.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението по път I-4 „п. в. Коритна – Севлиево“ в участъка от с. Брестница до с. Сопот от км 9+600 до км 24+000 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 25.07.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Област Стара Загора: Движението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. Област Хасково: Движението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Движението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. Движение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: Движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 20.07.2018 г. Област Бургас: Движението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. Движението в участъка от с. Тополчане до с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. Област Бургас: Движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път II-73: Движението по път II-73 Вълчаново ханче – Константиново от км 38+000 до км 78+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 19.07.2018 г.; Път II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; Път III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. Път III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; Път III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. Път III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. Път III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. Обходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. Път III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. Обходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Обходен маршрут: По уличната мрежа на гр. Козлодуй Ограничението е сигнализирано с пътни знаци, съгласно проекта за временна организация. Срок 31.08.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. Път IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. - Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. - Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. Път II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. Път II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. Път III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. ОПУ-Кюстендил: Временно са въведени следните ограничения за движение на МПС: няма. Ремонтни дейности: Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. Път ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. Обходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. Път II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. Обходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. Ремонтни дейности: Път ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г. Път II-81: Движението по път ІІ-81 Бързия – Благово от км 51+840 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 20.07.2018 г. Път II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. Път II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. Път II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. Път ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 23.07.2018 г. ССТ: Движението по ССТ посока Варна от км 2+500 до км 3+000 се осъществява в една лента поради монтаж и оборудване на стационарна контролна система за събиране на таксите за ползване на Републиканската пътна мрежа в активната лента при км 2+750. Движението се извършва в изпреварващата лента. Срок 19.07.2018 г. ОПУ-Стара Загора: Временно са въведени следните ограничения за движение на МПС: Път II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Обходен маршрут: през гр. Нова Загора. Срок до 29.08.2018 г. Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. Път III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: Път III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. ОПУ-Шумен: Временно са въведени следните ограничения за движение на МПС: Път III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 31.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.07.18", "title": "Вижте ограниченията по пътищата на страната за утре"}
{"url": "https://www.24chasa.bg/novini/article/6968086", "text": "Със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров. Решението на премиера е взето след срещата на министъра на земеделието, храните и горите Румен Порожанов с представители на протестиращите животновъди, съобщиха от пресслужбата на кабинета.  Министър-председателят Борисов разпореди на министър Порожанов да освободи също така директорa на дирекция „Животновъдство“ Златка Възелова, директорa на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов.", "date": "2018.07.18", "title": "Борисов освободи зам.-министъра на земеделието Цветан Димитров"}
{"url": "https://www.24chasa.bg/novini/article/6968091", "text": "Руснак, живеещ постоянно в санданско село, бе глобен 100 лв. за хулиганска проява по време на мач от световното първенство. 31-годишният В. В. се сбил с прокурор и се наложило полицията да арестува пияния руснак. На 25 юни вечерта чужденецът пристигнал в заведение в центъра на селото. Там десетки мъже гледали по телевизията мача Испания-Мароко. Руснакът застанал до маса, на която седял прокурор и негови познати, така, че пречил на мъжете да имат визуален поглед към телевизора. На няколко пъти те го помолили да се премести, защото им пречел да гледат мача. В. обаче почнал да се заяжда и да обижда прокурора. След края на мача чужденецът съборил на земята прокурора и започнал да го удря да отправя нецензурни думи и закани. Другите мъже се намесили и ги разтървали. Прокурорът се обадил ан тел. 112, дежурен полицейски автопатрул и заради това, че В. продължавал да бъде агресивен бил задържан. Съставен му е акт за дребно хулиганство за нарушаване на обществения ред, скарбване и сбиване. Пред съда в Сандански руснакът се признал за виновен и изразил съжаление за случилото се и получи 100 лв. глоба.", "date": "2018.07.18", "title": "100 лв. глоба за пиян руснак, сбил се с прокурор по време на мач от световното"}
{"url": "https://www.24chasa.bg/novini/article/6967653", "text": "Турската полиция е конфискувала 14 килограма хероин, скрит в резервната гума на ван, съобщи Анадолската агенция, позовавайки се на изявление на полицията, предаде БТА. Колата била спряна за проверка в района на град Ердемит, окръг Ван, във вторник. Шофьорът е арестуван за трафик на наркотици. Отделно в източния окръг Сакария полицията е спряла автобус и е открила 670 грама хероин в една от пътничките, съобщиха полицейски представители. Жената е задържана за наркотрафик, поясниха източниците, които говориха при условие за анонимност.", "date": "2018.07.18", "title": "Турската полиция конфискува 14 кг хероин, скрит в резервната гума на ван"}
{"url": "https://www.24chasa.bg/novini/article/6968098", "text": "Глoбaтa e нaлoжeнa нa Gооglе зa злoyпoтpeби c дoминиpaщoтo влияниe нa oпepaциoннaтa cиcтeмa Аndrоіd. Интepнeт гигaнтът e oбвинeн, чe пpинyждaвa пpoизвoдитeлитe нa cмapтфoни, кaтo нaпpимep Ѕаmѕung и Нuаwеі, дa инcтaлиpaт oнлaйн ycлyгитe GооglеЅеаrсh и GооglеМарѕ в cвoитe Аndrоіd ycтpoйcтвa, предаде  . Oбвинeниятa ca тeжки. EK cчeтe, чe кopпopaциятa злoyпoтpeбявa c дoминиpaщaтa poля нa мoбилнaтa oпepaциoннa cиcтeмa Аndrоіd. Tя ce изпoлзвa зa дa yвeличи пoпyляpнocттa нa пpилoжeниятa и ycлyгитe нa aмepикaнcкaтa кopпoтaция. Mapгpeт Becтaгep зaяви, чe Gооglе изпoлзвa нeзaкoнни пpaктики, зa дa зaтвъpди дoминиpaщaтa пoзиция нa cвoятa интepнeт тъpcaчкa. Koмиcиятa oбяви, чe кopпopaциятa e пpинyждaвaлa пpoизвoдитeлитe нa Аndrоіd cмapтфoни пpeдвapитeлнo дa инcтaлиpaт GооglеСhrоmе и GооglеЅеаrсh в тexнитe мoбилни ycтpoйcтвa, зa дa ce ocигypи дocтъпa дo мaгaзинa зa пpилoжeния нa кopпopaциятa и дo GооglеРlау. Becтaгep кaзa oщe, чe интepнeт гигaнтът e плaщaл нa пpoизвoдитeлитe нa cмapтфoни, зa дa cи гapaнтиpa, чe тe щe инcтaлиpaт пpилoжeниeтo зa тъpceнe в cвoитe ycтpoйcтвa. Имa и дpyги oбвинeния. Haлaгaнeтo нa глoбaтa бe oчaквaнo, нo cyмaтa e нeвepoятнa. Bcички oчaквaт oтгoвopa нa Gооglе.", "date": "2018.07.18", "title": "ЕК глоби Google с рекордните 4,3 милиарда евро"}
{"url": "https://www.24chasa.bg/novini/article/6968099", "text": "Правителството прие промени в Правилника за устройството и организацията на работа на органите на медицинската експертиза и на регионалните картотеки на медицинските експертизи. Целта е Правилникът да бъде синхронизиран с последните промени на Закона за здравето. Това съобщиха от пресцентъра на Министерския съвет. Очаква се също така с направените изменения да се намали административната тежест за освидетелстваните лица чрез въвеждане на организационни промени в работата на ТЕЛК и НЕЛК - по-кратки срокове за освидетелстване, неангажиране с явяване пред ТЕЛК и НЕЛК за извършване на клиничен преглед, когато медицинската документация обективизира здравословното състояние напълно. Друга цел на промяната е по-лесното сформиране на съставите на ТЕЛК и създаване на по-гъвкава работа на комисиите предвид възможността лекарите да осъществяват и други дейности освен медицинската експертиза, както, и поради премахване на изискването те да работят в ТЕЛК задължително на трудов договор и на пълен работен ден. Правителството одобри промени и в Наредбата за медицинската експертиза, с което се цели осъвременяване и обективизиране на експертизата. Предлага се и опростяване на модела на оценяване като се премахва математическата формула на изчисление при множество увреждания. Очаква се с промените в Наредбата да се елиминира субективизмът при определяне на крайния процент трайно намалена работоспособност (ТНР) на лицата с увреждания. Това ще се постигне с въвеждането на точни и медицински обосновани критерии при определяне на инвалидизиращите увреждания в съответствие със съвременните медицински достижения. Всичко това ще допринесе за по-обективна проследимост на работата на органите на медицинската експертиза и за по-лесен контрол върху целия процес на медицинската експертиза. С промените хората с увреждания ще могат да разчитат на повишена прозрачност, обективност и яснота при извършването на медицинската оценка на ТНР/степента на увреждането им.", "date": "2018.07.18", "title": "Кабинетът прие прoмени в правилника за работа на ТЕЛК"}
{"url": "https://www.24chasa.bg/novini/article/6968119", "text": "Военнослужещи от 78-ми батальон – София и механизиран взвод от 42-ри механизиран батальон – Ямбол от състава на Втора механизирана бригада участват в националното военноморско учение с международно участие „Бриз - 2018”, съобщиха от пресцентъра на министерството на отбраната. Личният състав на механизирания взвод с ръководител старши лейтенант Светозар Урумов изпълнява задачи, свързани с охраната и отбраната на вътрешния периметър на базата и действия като група за бързо реагиране. Военнослужещите отработват и демонстрират умения за организиране и осъществяване на пропускателния режим, провеждане на пеши и механизирани патрули, извършване на контрол и проверка на автомобилния трафик, поддържане на готовност за отразяване на нападения от паравоенни формирования срещу базата. Това е поредното участие на личен състав от 42-ри механизиран батальон – Ямбол в учението „Бриз“. По време на двадесет и второто издание на “Бриз - 2018” продължава отработването на междуведомственото сътрудничество в многонационална среда с участие на държавни организации, институции и ведомства от няколко министерства, местни органи на управление, неправителствени организации в целия процес на планиране, подготовка и ръководство на учението.", "date": "2018.07.18", "title": "Сухопътните войски също участват във военноморското учение „Бриз - 2018”"}
{"url": "https://www.24chasa.bg/novini/article/6968118", "text": "„Искаме да спре унищожаването на българското земеделие, да не се унищожава Сранджа. Искаме и тези, които вече пострадаха, да получат справедливи обезщетения. Това, което виждаме на протеста, е гневът на народа срещу държавата”. Това каза председателят на НС на БСП Корнелия Нинова по време на протеста на животновъди пред Министерски съвет, съобщиха от пресцентъра на БСП. Тя заяви, че другите искания на левицата и на протестиращите са- да спре убиването на животни, докато не се изясни наистина ли става въпрос за чума. „Това, което им се предлага, е нищо спрямо загубите, които претърпяха. Методиката, която се използва не е справедлива. Няма как за една патица да се изплаща обезщетение от 250 лв., а за една овца – 190 лв. Искаме да се направи програма \"Странджа- Сакар\" за възстановяване на района. Една жена от Шарково преди малко ми каза:”Те не убиха само животните, те убиха нас, семействата ни и България, по този начин”, каза още лидерът на левицата. Тя припомни, че БСП иска оставката на министър Порожанов вече трети ден. „Нещата, вече отиват към премиера. Има ли премиер в държавата? Не може 15 дни да мълчи, докато народът му се вдига на крак срещу него и правителството му. Вече въпросът не е само за оставката на Порожанов, Бойко Борисов носи отговорност, че изправи държавата срещу народа”, каза Корнелия Нинова. „Дойдохме с хората от Шарково и цяла България, защото искаме да им помогнем. Това е българската храна, българското производство, българската икономика. Това е животът на хиляди хора. Те имат нужда от подкрепа и ние трябва да сме до тях през цялото време”, заяви още лидерът на БСП.", "date": "2018.07.18", "title": "Нинова: Борисов изправи държавата срещу народа"}
{"url": "https://www.24chasa.bg/novini/article/6968127", "text": "Продължилото две години извънредно положение в Турция, наложено след неуспешния опит за преврат през юли 2016 г., ще приключи днес, но правителството вече предложи проектозакон със строги мерки за борба с тероризма, който да го замести, предаде ДПА. Основната опозиционна Народнорепубликанска партия (НРП) критикува проекта, като твърди, че по този начин се запазват мерките от периода след преврата вместо да бъдат отменени, предаде БТА. \"Сега те внасят тези закони в парламента, за да направят извънредното положение постоянно\", заяви лидерът на НРП Кемал Кълъчдароглу. Извънредното положение беше наложено на 20 юли 2016 г. след опит за преврат на фракция от армията. Оттогава то беше удължавано седем пъти, всеки път за период от три месеца. Настоящото удължаване изтича в 1.00 часа в четвъртък. Проектозаконът за борба с тероризма, предложен от управляващата Партия на справедливостта и развитието (ПСР) на президента Реджеп Тайип Ердоган, ще бъде обсъден от парламентарна комисия в четвъртък, предаде Анадолската агенция. Очаква се законите да бъдат приети без проблем, тъй като ПСР и коалиционният й партньор Партия на националистическото действие (ПНД) имат мнозинство в парламента.", "date": "2018.07.18", "title": "Турция прекратява извънредното положение"}
{"url": "https://www.24chasa.bg/novini/article/6968134", "text": "30-годишен софиянец е изчезнал безследно, а сестра му призова за помощ в социалните мрежи. Илиан Димитров Грозданов е видян за последно на 15 юли около 19,30 ч. Младият мъж е висок 173 см, с къса кестенява коса и кафяви очи. \"Последно е бил локализиран на 35-ия километър от София на магистрала Хемус (посока Варна). Облечен е с черна тениска, черно долнище на анцуг и зелени кецове. Моля, ако някой го види или получи някаква информация за него, да се обади на номер 0885 024 000\", каза сестра му Йоанна Грозданова.", "date": "2018.07.18", "title": "Издирват 30-годишен софиянец"}
{"url": "https://www.24chasa.bg/novini/article/6968131", "text": "Дванайсетте момчета и техният треньор по футбол, които бяха блокирани в наводнена пещера в Северен Тайланд, се появиха за пръв път публично, след като бяха спасени, предоха ДПА и Франс прес. Облечени с бяло-зелени футболни фланелки с образа на глиган, по името на клуба им \"Диви глигани\", 12-е момчета се смееха и си играеха с футболна топка докато отиваха към подиума за излъчваната на живо по телевизията пресконференция в Чианг Рай, предаде БТА. Медийното събитие е организирано седмица след драматичното извеждане на момчетата от международен екип водолази. На пресконференцията всички момчета се представиха един по един, след като си размениха по няколко футболни паса на импровизирано игрище в залата. След спасяването си младите футболисти и наставникът им прекараха седмица в болница в Чианг Рай, на около 60 км южно от дългата 10 км пещера Там Луанг-Хун Нам Нанг Нон. Младежите бяха принудени да прекарат повече от 2 седмици в пещерата, след като отидоха да я разгледат след тренировка на 23 юни, а придошлата вода блокира изхода. \"Това е чудо\", разказа 14-годишният Адул Сан-Он, който отговори на английски на британските водолази, които ги откриха след 9 дни без никакъв контакт с външния свят.", "date": "2018.07.18", "title": "Момчетата, изведени от пещерата \nв Тайланд: Спасението ни е чудо"}
{"url": "https://www.24chasa.bg/novini/article/6968126", "text": "Гранична полиция няма пропуск в работата си по случая с непроверените пътници в частния самолет преди дни. Това каза директорът й Светлан Кичиков пред журналисти, предаде БТА.  Пилотът е бил наясно, че трябва да минат през граничен контрол, но рампагентът не ги е завел, обясни Кичиков. За полета \"Гранична полиция\" научила, след като самолетът излетял.", "date": "2018.07.18", "title": "Шефът на \"Гранична полиция\": Няма пропуск по случая с непроверения самолет"}
{"url": "https://www.24chasa.bg/novini/article/6968149", "text": "Мнозина играчи се сдобиха със супер печалби от играта „Еврошанс“ на „Евробет“. Фаворитът в числовите игри зарадва почитателите си от различни населени места, носейки им чудесни суми. Тон за успех дава Мария Паунова от София, която прибавя   в банковата си сметка. Добро попадение реализира и Светозар Домозинов от Белене, който печели   от „Еврошанс“. Две суми по   ще радват жители на Своге и Бенковски. 8 от 8 числа донесоха   на късметлия от София,  са предназначени за майстор на предвижданията от Две могили, а   пътуват към Кърджали. Още една печалба в Кърджали, но този път от , спечелена в пункта на „Евробет“ на ул. „Отец Паисий“ 35. Същата сума отива и в сметката на познавач от Шумен. Щастливец от Чорбаджийско ще харчи  , а други   са повод за усмивката на софиянец. Тегленията на играта   можете да следите в пунктовете на „Евробет“ и онлайн на  .", "date": "2018.07.18", "title": "Страхотни печалби от играта „Еврошанс“ на „Евробет“"}
{"url": "https://www.24chasa.bg/novini/article/6968130", "text": "Турски съд нареди днес продължаване на предварителния арест на американския пастор Андрю Брънсън, съден по обвинение в \"терористична\" дейност, предаде АФП. Случаят подхранва напрежения между Вашингтон и Анкара, припомня агенцията. Решението бе взето на днешното трето заседание от процеса, който се води в съд в Алиага /окръг Измир, Западна Турция/, според журналистка от АФП, присъстваща на място. Следващото съдебно заседание е насрочено за 12 октомври. Турските власти обвиняват пастор Брънсън, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Анкара разглежда тези две организации като терористични. Турция обвинява Гюлен и неговото движение за организирането на опита за преврат от юли 2016 г., информира БТА. Пастор Брънсън, който живее в Турция от двайсетина години, е обвинен също в шпионаж с политически или военни цели. Той рискува да получи присъда до 35 години затвор, ако бъде признат за виновен в този процес, започнал на 16 април. Случаят допринесе за обтягане на отношенията между Вашингтон и Анкара, които вече бяха влошени заради редица разногласия, специално по въпроса за американската подкрепа за сирийските кюрдски милиции Сили за защита на народа и отказа на САЩ да екстрадират Гюлен, който живее в Пенсилвания. През септември Ердоган спомена идеята за размяна на пастор Брънсън срещу Гюлен - хипотеза, която бе отхвърлена от Вашингтон.", "date": "2018.07.18", "title": "Американският пастор Андрю Брънсън остава в ареста в Турция"}
{"url": "https://www.24chasa.bg/novini/article/6968161", "text": "МВР затяга контрола в района с чума по животните, каза вътрешният министър Валентин Радев след заседание на щаба, който беше сформиран за решаването на кризата. Всички ходове и изходи на населените места, в които има чума по животните са под контрол. Същото важи за влаковете и границите, предава БТА.  Заместник-земеделският министър Атанас Добрев съобщи, че Националният епизоотичен щаб се събира за изчисляване на икономически щети. Започва полагането на бодлива тел по границата от Силистра до Дуранкулак, за да се предотврати влизане на свине с африканска чума от Румъния в България. Шефът на БАБХ Дамян Илиев уточни, че в района на ямболските села вече има доста изследвания с отрицателни резултати. Днес се очаква още голяма група нови резултати. Не можем да отстъпим пред призива \"ние обичаме животните\", допълни той. Не може да се каже дали огнищата намаляват, защото бяхме възпрепятствани да си свършим работата, каза вътрешният министър. Остават три активни огнища. Министър Радев е притеснен от изострянето на напрежението в региона. Няма друг начин за справяне със ситуацията. Полицията от утре ще е много строга, обеща той и призова да не се събират повече протестиращи.", "date": "2018.07.18", "title": "Валентин Радев: МВР затяга контрола в района с чума по животните"}
{"url": "https://www.24chasa.bg/novini/article/6968162", "text": "Конгресмен от Демократическата партия в САЩ призова днес американската преводачка, присъствала на срещата на четири очи между президентите Доналд Тръмп и Владимир Путин, да даде показания пред Конгреса за съдържанието на разговора между двамата лидери. Това съобщи американското политическо издание \"Хил\", специализирано в отразяването на новини от Конгреса и Белия дом, предаде БТА. Конгресменът от Ню Джърси Бил Паскрел написа писмо до ръководителите на Комисията по надзор и правителствена реформа към Камарата на представителите на американския Конгрес с призив да чуят показания от преводачката Марина Грос, която е била единствената друга американка в стаята. \"Предвид публичните отстъпки, които президентът Тръмп направи пред руския президент Владимир Путин, заемайки неговата страна срещу американската разузнавателна общност, правоохранителните служби и нашите военни представители по въпроса с атаката на Русия срещу нашата демокрация, Конгресът и американското общество заслужават да узнаят подробности за разговора им на четири очи\", написа Паскрел. Тръмп и Путин разговаряха в продължение на повече от два часа преди съвместната си пресконференция в понеделник. На нея Тръмп отрече да е имало руска намеса в изборите през 2016 г. и обвини разследването на специалния прокурор Робърт Мълър, че е влошило руско-американските отношения.", "date": "2018.07.18", "title": "Конгресмен зове преводачката на Тръмп да каже какво са си говорили с Путин"}
{"url": "https://www.24chasa.bg/novini/article/6968229", "text": "Месечният размер на целевата помощ за отопление за предстоящия зимен сезон ще е 74,83 лв, съобщиха от пресцентъра на МТСП. Общият размер на помощта за целия отоплителен период 1 ноември 2018 г. - 31 март 2019 г. ще се увеличи на 374,15 лв. Сумата е с 9,05 лв. по-висока в сравнение с изплащаната през миналата зима. Новият размер на помощта е определена със заповед на министъра на труда и социалната политика Бисер Петков. Съгласно нормативната уредба месечният размер на целевата помощ за отопление се определя на база левовата равностойност на 385 квтч електроенергия, от които 280 квтч дневна и 105 квтч нощна електроенергия, по осреднена крайна продажна цена на електроенергията за битов потребител към 31 октомври на текущата календарна година. Право на целева помощ за отопление имат лицата и семействата, чийто средномесечен доход за предходните 6 месеца преди месеца на подаване на заявлението-декларация е по-нисък или равен от диференциран минимален доход за отопление и отговарят на условията, регламентирани в Правилника за прилагане на Закона за социално подпомагане. Кандидатстващите за целева помощ могат да подават документи в дирекциите \"Социално подпомагане\" до 31 октомври т. г. Заявленията се подават по настоящ адрес на кандидатите. Увеличението на пенсиите от 1 юли с 3,8 на сто няма да се отрази на правото на достъп до този вид помощ. За миналия отоплителен сезон 2017/2018 г. беше изплатена енергийна помощ на 204 635 лица и семейства на обща стойност 74 323 833 лв. Заявление-декларация за отпускането на целева помощ за отопление може да се изтегли от уеб-страницата на Агенцията за социално подпомагане в раздела \"Административни услуги\" на следния линк http://www.asp.government.bg/web/guest/services, информират от МТСП.", "date": "2018.07.18", "title": "Увеличават помощта за отопление за \nпредстоящия зимен сезон на 374,15 лв."}
{"url": "https://www.24chasa.bg/novini/article/6967740", "text": "Парламентът отхвърли проекторешението на \"БСП за България\" за прекратяване на действията по предоставяне на концесия на летище София с 59 гласа \"за\", 95 \"против\" и 7 въздържали се. \"За\" прекратяване на процедурата гласуваха от левицата и от \"Воля\". От ГЕРБ, \"Обединени патриоти\" и ДПС бяха \"против\" и \"въздържал се\", с което на практика подкрепиха концесията на столичното летище, предаде БТА.  Министърът на транспорта, информационните технологии и съобщенията Ивайло Московски беше в пленарната зала по време на дебатите и призова политическите сили да подкрепят концесията на летище София. Той посочи, че с това ГЕРБ изпълнява предизборната си програма. По думите му БСП отрича нормална европейска практика за управление на летищна инфраструктура. Московски разказа, че на тръгване от Министерски съвет си говорил с министър Кирил Ананиев, който коментирал по адрес на БСП, че Тодор Живков бил по-прогресивен от тях. От \"БСП за България\" посочиха, че летище София е печелившо и определиха като пълен абсурд с парите от концесията да се финансира БДЖ. Те изразиха притеснение, че след концесионирането му ще бъде намален персоналът и ще се увеличат летищните такси. Според ГЕРБ от концесията ще има икономическа и финансова полза за държавата и ще се генерират нови работни места - по време на инвестиционните дейности и на експлоатацията на обектите на летището. Като друга полза управляващите изтъкнаха осигуряването на бързи и качествени летищни услуги и развитието на аеропорта като модерен бизнес център. Георги Свиленски от левицата отбеляза, че преди две седмици са поискали анализите на Световната банка, но до ден днешен ги няма. Той посочи, че един от мотивите за концесията на летище София е, че трябват 500 млн. лева за БДЖ. \"Даването за 47 години и шест месеца си е чиста продажба\", коментира той. Ние искаме 600 млн. евро за 47 години, Белград искат 732 млн. за 25 години, направи той сравнение между концесията на летищата. В нашата документация няма изискване за повишаване на пътниците, искаме да ни дават 15 млн. лева на година, на десетата година да направят един терминал, който не е ясно къде. Те ще решат дали да правят втора писта, коментира Свиленски. По думите му третият терминал ще е боядисване на ВИП-а. Първата и основна полза от концесията ще бъде за държавата - тя ще е икономическа и финансова, първоначално ще влязат 550 млн. лева плюс ДДС, коментира Иван Вълков от ГЕРБ. Общо изчислената прогнозна стойност на концесията за 35 години е в размер на 6 778 765 лева, посочи той. Когато сте отдали на концесия летищата в Бургас и Варна, те са били печеливши, обърна се Вълков към БСП и добави, че когато друг трябва да го прави, от левицата са против. По думите му това граничи с политическата перверзия. Халил Летифов коментира, че ДПС няма да подкрепи прекратяване на действията по предоставяне на концесия за летище София. По думите му концесията не е непременно нещо лошо. Ако е защитен общественият интерес, тя е добра, добави той. Министърът Ивайло Московски съобщи, че има съгласие от международните консултанти по концесията за предоставяне на всички анализи, с изключение на финансовите и икономическите, заради използваната методика. Записани са 35 години концесия, всякакви варианти за 45-6-7 години, каквито цитирате, не са записани никъде, отговори той. Московски обвини БСП, че сравняват некоректно стартовите показатели на процедурата за концесия на летище София с резултатите от завършилата процедура за летището в Белград. За последните 20 години летище София е платило на държавата като дивидент 173 млн. лева, какви милиарди смятате, не мога да разбера, отговори той на БСП. Московски посочи, че от концесията на летището приходите за държавата ще са приблизително 2 млрд. само от концесионните такси плюс авансовото плащане. Той обясни, че третият терминал ще бъде там, където възвръщаемостта на инвеститора ще е най-добра, заложени били и анализи дали има нужда от втора писта. Московски коментира, че в предишната процедура за концесия на летище София писмено са заявили участие шест компании - от Германия, Великобритания, Франция, Швейцария, Хонг Конг и една от Турция. Къде ги видяхте тези две турски фирми, обърна се той към БСП.", "date": "2018.07.18", "title": "Парламентът подкрепи отдаването на концесия на летище София (Снимки)"}
{"url": "https://www.24chasa.bg/novini/article/6967774", "text": "„БДЖ-Пътнически превози“ ЕООД ще получи до 100 млн. лева целево финансиране през 2020 г. за новите влакове. Проектът за инвестиционен разход „Придобиване на нов подвижен състав за нуждите на „БДЖ-Пътнически превози“ ЕООД“ беше одобрен от правителството. Това съобщиха от пресцентъра на Министерския съвет.", "date": "2018.07.18", "title": "БДЖ ще получи до 100 млн. лева за нови влакове"}
{"url": "https://www.24chasa.bg/novini/article/6967791", "text": "Криминално проявеният С.И. (20 г.) от град Добрич е задържан в момент на разпространение на наркотични вещества в района на жилищен квартал „Дружба”. Това е станало на 17 юли, около 13,30 ч., съобщиха от Областната дирекция на МВР-Добрич. При последвалите полицейски действия в апартамент, обитаван от мъжа, са установени и иззети по надлежния ред суха тревна маса с тегло 30 грама, реагираща на канабис, и бяло прахообразно вещество с тегло 15 грама, реагиращо на амфетамин. Работата по установяване и документиране на цялостната престъпна дейност на задържания продължава.", "date": "2018.07.18", "title": "В Добрич задържаха наркопласьор и разбиха склада му"}
{"url": "https://www.24chasa.bg/novini/article/6967804", "text": "Правителството прие наредба, с която се транспонира основна част от изискванията на директива за ограничаване на емисиите във въздуха на определени замърсители, изпускани от средни горивни инсталации. С промените се намаляват рисковете за здравето на човека и околната среда от емисиите на серен диоксид, азотни оксиди и прах. Това ще доведе до намаляване на общите годишни емисии на серен диоксид и азотни оксиди, съгласно Националната програма за намаляване на общите годишни емисии на серен диоксид, азотни оксиди, летливи органични съединения и амоняк в атмосферния въздух. Изменя се също Тарифата за таксите, събирани в системата на Министерството на околната среда и водите и се въвеждат нови за регистриране на средни горивни инсталации. Променя се и Наредбата за норми за допустими емисии на серен диоксид, азотни оксиди и прах, изпускани в атмосферата от големи горивни инсталации, с което се постига съответствие с европейското законодателство. С изменение в Наредбата за изискванията за качеството на течните горива, условията, реда и начина за техния контрол, се въвежда нов срок за докладване пред ЕК, което е във връзка с изискванията на европейска директива.", "date": "2018.07.18", "title": "Приеха наредба за ограничаване на емисиите от горивни инсталации"}
{"url": "https://www.24chasa.bg/novini/article/6967814", "text": "Президентът и върховен главнокомандващ на Въоръжените сили Румен Радев ще посети утре в 10.00 часа авиобазата \"Граф Игнатиево\", съобщиха от прессекретариата на държавния глава. Там той ще присъства на ритуала по откриване и освещаване на параклиса \"Свети Великомъченик Мина\".                                                                                                                                                                                                                                                                                                                       ", "date": "2018.07.18", "title": "Радев ще посети авиобазата \"Граф Игнатиево\""}
{"url": "https://www.24chasa.bg/novini/article/6967817", "text": "Определен е концесионер на морски плаж „Св. св. Константин и Елена – юг“, община Варна, област Варна. След проведен конкурс, Министерският съвет упълномощава министъра на туризма да сключи договор за концесия със „Свети Свети Константин и Елена Холдинг“ АД, в едномесечен срок от влизане в сила на правителственото решение за определяне на концесионер на морския плаж. Концесионерът се задължава да предлага за целия срок на договора за концесия от 15 г. цена за 1 бр. чадър в размер до 10 лв. и цена за 1 бр. шезлонг в размер до 10 лв. в зоната за платени плажни принадлежности на морския плаж. Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 13,8% без ДДС или 100 979,71 лв. с ДДС за първата година от срока на концесията. Началната дата на концесията е датата на влизането в сила на концесионния договор, но не по- рано от 1 януари 2019 г..", "date": "2018.07.18", "title": "Определиха концесионер на морски плаж „Св. св. Константин и Елена – юг“"}
{"url": "https://www.24chasa.bg/novini/article/6967822", "text": "Министерският съвет одобри на днешното си заседание проекта на нов договор за застраховка „Обща гражданска отговорност“ на АЕЦ „Козлодуй“. Застрахователният договор ще бъде сключен с Гражданско дружество „Български национален застрахователен ядрен пул“ за срок от една година. Срокът на досегашния договор изтича на 31 юли 2018 г. От 2002 г. „АЕЦ Козлодуй“ ЕАД сключва ежегодно договор за застраховка „Обща гражданска отговорност“, покриваща отговорността на централата за ядрена вреда. Уредбата на застраховката „Обща гражданска отговорност“ за АЕЦ се съдържа във Виенската конвенция за гражданска отговорност за ядрена вреда и в глава десета „Гражданска отговорност за ядрена вреда“ от Закона за безопасно използване на ядрената енергия (ЗБИЯЕ). Съгласно чл. 129, ал. 2 от ЗБИЯЕ експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго. АЕЦ „Козлодуй“ е определена за дружество, експлоатиращо ядрената инсталация, която включва ядрените реактори и другите съоръжения, разположени на площадката на централата, с изключение на съоръженията за управление на радиоактивни отпадъци, предоставени за стопанисване и управление на Държавното предприятие „Радиоактивни отпадъци“.", "date": "2018.07.18", "title": "Одобриха проекта на нов договор за гражданска отговорност на АЕЦ \"Козлодуй\""}
{"url": "https://www.24chasa.bg/novini/article/6967838", "text": "През 2017 г. в Джибути се появи първата китайска военноморска база в чужбина. Там се намира и най-голямата в Африка военна база на САЩ - Кемп Лемоние, с 5000 военнослужещи. Джибути е мъничка страна на брега на Червено море. Няма полезни изкопаеми, флората и фауната й са бедни. Основният ресурс на Джибути, за да търгува с външния свят, е географското й положение. В страната са разположени не само китайски и американски войски - има и френски, италиански, японски, испански, германски, саудитски. Китайската военна база е най-голямата (10 000 военни). САЩ и КНР се конкурират за възможността да се закрепят на този стратегически важен терен. Джибути дава шанс за контрол върху тясното гърло на Баб ел Мандебския проток с минимална широчина 29 км. Протокът съединява Арабско море в северната част на Индийския океан с Червено море, после през Суецкия канал - със Средиземно. Баб ел Мандеб е морски коридор от Европа към Южна и Източна Азия. Оттам минават близо 4 милиона барела петрол на денонощие, главно от страните край Персийския залив. Част от петрола се доставя в Европа по тръбопровода СУМЕД (с пропускателна способност 2,5 милиона барела на денонощие) - от крайбрежието на Суецкия канал през Средиземноморието и нататък към страните от ЕС. Джибути е единствената \"врата към морето\" за богатата на природни ресурси, но сухопътна Етиопия. След 1993 г., когато етиопската провинция Еритрея провъзгласи независимост след дълга въоръжена борба, Етиопия изгуби излаз на Червено море. С проблема се натовари Китай: през 2016 г. Пекин проправи жп линия от Адис Абеба до джибутийското пристанище Негад на стойност 3,3 милиарда долара, отвори международно летище в столицата Джибути, модернизира пристанищните съоръжения в Негад за внос на суровини, доставяни от вътрешността на Африка. Същевременно Китай задълбочава отношенията си с Еритрея, богата на злато, цинк, желязо, мед, калиев карбонат (поташ). През 2017 г. посланикът на КНР в Еритрея Ян Цзъган заяви на конференция за перспективите на двустранното сътрудничество във връзка с \"Новия Път на коприната\": \"Еритрея е важна за проекта с оглед стратегически изгодното й положение на брега на Червено море\". А само шест месеца преди това експерти от американския Атлантически съвет заявиха в специален доклад за президента Тръмп, че е необходимо спешно да преразгледа отношенията с Еритрея поради растящото влияние на Китай в региона. След поредица въоръжени конфликти на Еритрея с Йемен (1995), Етиопия (1998) и Джибути (2008 г.), както и заради помощта й за ислямистите от Сомалия, Съветът за сигурност на ООН, подкрепен от САЩ, наложи ембарго за внос на оръжия в Еритрея и въведе санкции срещу правителството в Асмара. Сега съветници от администрацията на Тръмп казват точно обратното: няма доказателства Еритрея да е подпомагала сомалийските ислямисти, демокрацията там не е по-малко от другаде, тъй че санкциите трябва да се вдигнат. За всичко била виновна Етиопия - тя дезинформирала Щатите, че приятелската за еритрейците сомалийска групировка Съюз на ислямските съдилища (СИС) поддържала връзки с Ал Каида. През 2006 г. СИС бе разгромена от сомалийските правителствени сили с подкрепата на етиопската армия; върху отломките й израсна терористичната групировка Аш Шабаб. Американците твърдят: за появата на терористи в Сомалия не са виновни самите терористи, а властите в Етиопия, чиято борба с терора радикализирала местното население. Американските нападки срещу Етиопия са пряко свързани със стремежа на САЩ да затруднят за Китай достъпа от Джибути и Еритрея до вътрешните африкански райони и обратно. На 8 юли 2018 г. президентът на Еритрея Исаяс Афеверки пристигна в Етиопия за пръв път от 22 години, за да подпише двустранна спогодба за мир и сътрудничество. Нищо чудно в помирението между Етиопия и Еритрея да има пръст китайската дипломация. За разлика от Вашингтон, който има интерес етиопско-еритрейската конфронтация да продължи, Китай иска двете страни да живеят в мир. Пекинският замисъл предвижда териториалният клъстър Етиопия-Еритрея-Джибути да стане транспортно-логистичен възел за доставки на китайски стоки на Черния континент и на африкански суровини - в Китай. Превозите по този маршрут ще спестят доста разходи по доставката на товарни контейнери от Шанхай до Джибути и по-нататък из Африка. Китай държи днес рекорда по внос на етиопски стоки и е сред най-големите износители за Етиопия. До 2020 г. Пекин планира да приключи строежа на 22 000 км пътища и железници на етиопска земя, които да образуват впоследствие единна магистрална мрежа, свързваща Етиопия с Еритрея, Джибути, Уганда, Кения и Танзания. /БТА/", "date": "2018.07.18", "title": "САЩ са разтревожени от влиянието на Китай в Африка"}
{"url": "https://www.24chasa.bg/novini/article/6967855", "text": "Германското правителство постигна съгласие да включи Мароко, Тунис и Алжир в списъка на \"сигурните страни по произход\", за да могат да бъдат връщани там кандидатите за убежище, чиито молби са отхвърлени, предаде ДПА. Законопроектът, за който се споразумяха членовете на правителството, включва освен африканските държави и бившата съветска република Грузия и трябва да бъде одобрен от долната камара на германския парламент, за да влезе в сила, предава БТА.  Опозиционните партии Левите и Зелени се обявиха против това решение, твърдейки че африканските страни не са достатъчно безопасни за определени групи хора като журналистите, представителите на малцинствата и хомосексуалистите.", "date": "2018.07.18", "title": "Германия включва Мароко, Тунис и Алжир в списъка на сигурните за депортация мигранти"}
{"url": "https://www.24chasa.bg/novini/article/6967841", "text": "Ескалира напрежението по време на протеста на животновъдите срещу умъртвяването на животни пред Министерски съвет. Протестиращи са се опитали да нахлуят в сградата на Министерски съвет и са замеряли полицаите с маратонки. На протеста е и лидерът на БСП Корнелия Нинова Хората са блокирали и движението по бул. \"Княз Ал. Дондуков\". Те горят чували с вълна и изливат мляко по жълтите павета. Протестиращите са пред Министерски съвет с искане премиерът Бойко Борисов е други от управляващите да слязат и да ги изслушат. В разгара на демонстрацията животновъдите обявиха, че ако земеделският министър Румен Порожанов не подаде оставка до ранния следобед в сряда, ще пристъпят към гражданско неподчинение.", "date": "2018.07.18", "title": "Протестиращи, сред които и Нинова, пробваха атака на Министерския съвет (Видео, снимки)"}
{"url": "https://www.24chasa.bg/novini/article/6967839", "text": "Полицията в Северна Ирландия е задържала мъж във връзка с извършено нападение срещу дома на бившия лидер на \"Шин Фейн\" Джери Адамс, предаде Асошиейтед прес, цитирана от БТА. Според съобщението на органите на реда в британската провинция 35-годишният мъж е в ареста от снощи. Неговата самоличност не е огласена. В петък вечерта бяха извършени отделни нападения срещу жилищата на Адамс и високопоставения член на \"Шин Фейн\" Боби Стори. Няма пострадали хора при нападенията, но на един автомобил на алея при къщата на Адамс са били нанесени щети. По данни на полицията по двете къщи в западен квартал на Белфаст са били хвърлени взривни устройства, способни да причинят сериозни наранявания на хора.", "date": "2018.07.18", "title": "Арестуваха мъжа, хвърлил бомба по дома на Джери Адамс"}
{"url": "https://www.24chasa.bg/novini/article/6967869", "text": "Процесът срещу американския пастор Андрю Брънсън, задържан в Турция от октомври 2016 г. по обвинение в \"терористична\" дейност, бе подновен днес пред съд в Алиага /окръг Измир, Западна Турция/, предаде АФП. Случаят подхранва напрежения между Вашингтон и Анкара, припомня агенцията. Ние се надяваме на неговото освобождаване, заяви пред журналисти неговият адвокат Джем Халавурт при пристигането си в съда. Халавурт посочи пред АФП, че ще поиска освобождаването на своя клиент, \"както всеки път\". \"Ние имаме очаквания в тази насока, във всеки случай това е, което правото изисква\", добави адвокатът, цитиран от БТА. По време на предишното съдебно заседание през май пасторът бе оставен в предварителен арест, а съдът изтъкна като аргумент \"риск от бягство\". Съпругата на пастора Норин Брънсън присъства на днешното съдебно заседание, според журналистка от АФП, намираща се място. Трима нови свидетели се очаква да бъдат изслушани днес. Да се реши колкото се може по-бързо този случай би било полезно за всички, каза за журналисти пред сградата на съда Филип Коснет, шарже д'афер в американското посолство в Анкара. Според него случаят с пастор Брънсън е бил обсъден в телефонния разговор в понеделник между турския президент Реджеп Тайип Ердоган и американския му колега Доналд Тръмп. Двамата президенти се ангажираха да възстановят /турско-американската/ връзка и ние имаме да свършим много работа, за да конкретизираме този ангажимент, добави той. На съдебното заседание през май Брънсън, който преди арестуването си ръководеше малка протестантска църква в Измир, категорично опроверга да е подпомагал \"терористични\" групировки пред свидетели по обвинението. Турските власти обвиняват пастор Брънсън, че е действал в полза на мрежата на ислямския проповедник Фетхуллах Гюлен, както и в полза на Кюрдската работническа партия /ПКК/. Анкара разглежда тези две организации като терористични. Турция обвинява Гюлен и неговото движение за организирането на опита за преврат от юли 2016 г. Пастор Брънсън, който живее в Турция от двайсетина години, е обвинен също в шпионаж с политически или военни цели. Той рискува да получи присъда до 35 години затвор, ако бъде признат за виновен в този процес, започнал на 16 април. Случаят допринесе за обтягане на отношенията между Вашингтон и Анкара, които вече бяха влошени заради редица разногласия, специално по въпроса за американската подкрепа за сирийските кюрдски милиции Сили за защита на народа и отказа на САЩ да екстрадират Гюлен, който живее в Пенсилвания. През септември Ердоган спомена идеята за размяна на пастор Брънсън срещу Гюлен - хипотеза, която бе отхвърлена от Вашингтон.", "date": "2018.07.18", "title": "В Турция подновиха процеса срещу американския пастор Андрю Брънсън"}
{"url": "https://www.24chasa.bg/novini/article/6967881", "text": "Московски съд продължи домашния арест на режисьора Кирил Серебренников, обвинен за злоупотреба със средства от бюджета на културното министерство за художествен проект, предадоха Франс прес и ТАСС. Съдията Наталия Дудар заяви, че по искане на следствието мярката за неотклонение на Серебренников се продължава до 22 август. До 19 септември е продължен домашният арест на София Апфелбаум, бивш служител в културното ведомство, директор на Руския академичен младежки театър, обвиняема по същото наказателно дело. Обвинения са повдигнати също така срещу продуцентите Алексей Малобродски, Юрий Итин и Екатерина Воронова. Отделно се разглежда делото срещу бившия счетоводител на неправителствената организация \"Седмо студио\", направила самопризнания, предава БТА.  Според следствието обвиняемите са присвоили 133 милиона рубли бюджетни средства от общо 214 милиона, отпуснати през 2011-2014 г. на \"Седмо студио\" за развитие и популяризиране на съвременното руско изкуство в рамките на проекта \"Платформа\" на режисьора Серебренников. \"Това, което става с мен сега, е абсурд. В материалите по делото няма нищо, освен абсурд. Всички пари в брой са плащани през касата срещу подпис и са харчени само за проекта \"Платформа\", цитира ТАСС изявление на режисьора. Предния ден на Международния театрален фестивал в Авиньон бе отправен призив за освобождаване на руския театрален и кинодеец. Също както на фестивала в Кан, на една от трибуните там бе поставен празен стол в знак на почит към Серебренников, посочва АФП. Арестът на Серебренников през август м. г. предизвика шокова вълна в артистичните среди в Русия и на международно равнище, напомня Франс прес.", "date": "2018.07.18", "title": "Московски съд продължи домашния арест на режисьора Кирил Серебренников"}
{"url": "https://www.24chasa.bg/novini/article/6967906", "text": "Въпроси, свързани с предстоящото румънско председателство на Съвета на ЕС, бяха в центъра на внимание на днешната среща на президента на Румъния Клаус Йоханис и премиера Виорика Дънчила, съобщават румънските медии, като цитират прессъобщение на правителството. Срещата продължи по-малко от 40 минути и бе по покана на президента Клаус Йоханис на фона на слухове за възможността правителството да приеме извънредно постановление за амнистия и помилване, припомня БТА.  На срещата е бил направен преглед на приоритетите, включени в работната програма на румънското председателство на ЕС, и е бил обсъден календарът на действия, които правителството ще организира през първата половина на следващата година. Според телевизия Антена 3, която е близка до управляващата левоцентристка коалиция, срещата е била добра и конструктивна, съобщава информационният сайт Зиаре. Предишната среща между Йоханис и Дънчила бе на 15 май след разногласия между правителството и президентството във връзка с планове за преместване на румънското посолство в Израел от Тел Авив в Ерусалим. След тази среща Йоханис няколко пъти призова за оставката на Виорика Дънчила, припомнят румънски медии.", "date": "2018.07.18", "title": "Йоханис и Дънчила обсъждали предстоящото румънско председателство на Съвета на ЕС"}
{"url": "https://www.24chasa.bg/novini/article/6967913", "text": "Вицепремиерът Томислав Дончев заяви пред журналисти, че новите предизвикателства са свързани с това механизмът за съвместна работа на институциите по обхващане и задържане в образователната система на деца и ученици в задължителна предучилищна и училищна възраст да стане постоянно действащ. По думите му не е достатъчно децата да бъдат върнати в класните стаи, там те трябва да получат най-доброто. Както експерти коментират, че гетото има тъмна гравитация и държало хората вътре, голямата ни задача е училището да има по-силна гравитация и то да бъде не само полезно, но и интересно, заяви Дончев след заседанието на Координационното звено по механизма, състояло се в Министерския съвет, съобщи БТА. Министърът на образованието Красимир Вълчев каза, че има увеличаващ се брой на децата от семейства без отношение към образованието, които не осигуряват присъствието им в училище. Противодействието на това може да стане само с координирана работа на институциите, изтъкна министърът и заяви, че крайната цел е всяко дете да бъде обхванато от образователната система. Той напомни, че са били идентифицирани 200 000 деца, които не са регистрирани в системата на образованието, като близо 70 процента от тях са в чужбина. От общата бройка 24 000 са записани допълнително в образователната система, а 2000 от тях са отпаднали от системата. Близо 10 000 деца са открити, но въпреки усилията не са били записани да учат. Има и около 17 - 18 000 деца, за които няма никаква информация, включително и за това дали са заминали в чужбина и това са деца предимно в големите градове. Проблем има при записването в училище, свързан с трудовата мобилност на родителите - най-вече в държавите от ЕС. Министърът на вътрешните работи Валентин Радев декларира пълна подкрепа на ведомството на усилията за обхващане на децата в образователната система, като обеща и подкрепа от гранична полиция. Зам.-министърът на образованието и науката Деница Сачева напомни, че ще има обмен на информация между държавите от ЕС за движението на децата, които следват родителите си при трудовата миграция. На първо време са водени разговори с Германия за осъществяването на пилотен проект. С подкрепата на гранична полиция ще се работи да се установи кои деца трайно живеят в чужбина и дали посещават училища в други държави. Ще се определи и колко са децата, които са в постоянно движение - по три месеца живеят в една или друга европейска страна, докато родителите им имат работа, и практически не са обхванати от нито една образователна система, след което към тях ще бъдат предприети конкретни политика.", "date": "2018.07.18", "title": "Дончев: Голямата ни задача е училището да има по-силна гравитация от гетото"}
{"url": "https://www.24chasa.bg/novini/article/6967915", "text": "Правителството одобри българската позиция за заседанието на КОРЕПЕР II във формат Конференция на представителите на правителствата на държавите - членки, което ще се състои на 25 юли в Брюксел. Това съобщи пресслужбата на кабинета. Със своето решение Министерският съвет изразява подкрепата на България за направеното от Португалската република предложение за назначаването на проф. Нуно Хосе Кардозо да Силва Писара за съдия в Съда на ЕС за периода от 7 октомври 2018 г. до 6 октомври 2024 г., се посочва в съобщението.", "date": "2018.07.18", "title": "България подкрепя португалски кандидат за назначаване за съдия в Съда на ЕС"}
{"url": "https://www.24chasa.bg/novini/article/6967411", "text": "Търговският протекционизъм и унилатерализмът представляват заплаха за икономическия растеж на света и това предизвиква сериозна загриженост, заяви постоянният представител на Китай в ООН Мао Джаосю по време на заседание, организирано съвместно от китайската делегация в световната организация, Икономически и социален съвет и Програмата за развитие на ООН, с Китай е против унилатерализма и протекционизма и смята, че разногласията и търканията по търговски въпроси трябва да бъдат решавани рационално. В момента страната работи за реализация на инициативата „Един пояс, един път\", участва активно в международното сътрудничество за развитие и е предоставила на ООН своя вариант за изпълнение на програмата за устойчиво развитие до 2030 г. Пекин желае да положи усилията заедно с другите страни за съдействие на международното развитие и сътрудничество, партньорството, подобряване на международните условия за развитие и изграждане на общност на споделена съдба, заяви още Ма Джаосю.", "date": "2018.07.18", "title": "Ма Джаосю: Китай участва активно в сътрудничеството за развитие"}
{"url": "https://www.24chasa.bg/novini/article/6967932", "text": "Главната прокуратура в Анкара е започнала разследване срещу лидера на основната опозиционна Народнорепубликанска партия Кемал Кълъчдароглу заради споделяне в Туитър на карикатура, съдържаща обида към президента, предаде Анадолската агенция. Прокуратурата посочи в съобщение, че Кълъчдароглу е споделил в Туитър карикатурата \"Светът на Тайиповците\" и съгласно съответните членове от наказателния кодекс срещу него е предприето разследване по обвинение в \"обида към президента\", предаде БТА. Кълъчдароглу обяви вчера пред парламентарната група на НРП, че ще сподели в профила си в Туитър въпросната карикатура и даде инструкция на депутатите от партията да направят същото. Лидерът на НРП сподели снощи карикатурата в профила си в Туитър заедно със следния текст: \"Ще търпиш критика и хумор, трябва да търпиш. Няма да можеш да попречиш на критиката и хумора, хвърляйки в затвора\". Четирима дипломирали се наскоро студенти от Близкоизточния технически университет в Анкара бяха арестувани миналата седмица заради показване на въпросната карикатура на церемонията по дипломирането им. На церемонията на 6 юли в Анкара студенти са носили плакат с карикатура на животни, чиито лица приличат на Ердоган, и надпис над нея \"Светът на Тайиповците\". Карикатурата \"Светът на Тайиповците\" първоначално е била публикувана в популярното сатирично списание \"Пенгуен\". Ердоган бе подал жалба във връзка с карикатурата преди 12 години, когато бе премиер. Съд в Анкара отхвърли жалбата през 2006 г. с аргумента, че карикатурата трябва да се разглежда в рамките на свободата на изразяване.", "date": "2018.07.18", "title": "Разследват лидера на опозицията в Турция \nпо обвинение в обида към Ердоган"}
{"url": "https://www.24chasa.bg/novini/article/6967940", "text": "Председателят на Европейската комисия Жан-Клод Юнкер даде днес пресконференция, точно седмица след като се появи на обществено събитие в Брюксел в странно състояние. Пресконференцията бе посветена на постиженията на неговия \"план Юнкер\" за инвестиции в ЕС, съобщи БТА. Попитан какво се е случило миналата седмица и дали наистина е бил пиян, или е имал спазми на ишиаса, както обясни по-рано негов говорител, Юнкер заяви, че кракът му се е схванал. В добра форма съм, има много по-важни неща от моето здраве. Честно казано, нямам време да се занимавам с такива дреболии. Наистина съм впечатлен колко внимание се обръща на незначителни неща и настоявам за уважение. Учудващо е колко много хора са специалисти по здравословното ми състояние, коментира Юнкер. Той заяви, че не го интересува наследството, което ще остави, защото то било като поезията - говорело само за себе си. Попитан какво ще каже на президента на САЩ Доналд Тръмп при срещата им идната седмица във Вашингтон, председателят на ЕК поясни, че ще повтори тезите, които е изложил на срещата на Г-7 в Канада. По неговите думи изглежда има нужда Тръмп да чуе отново, че търговията в ЕС е свързана с единния пазар под надзора на ЕК и изключва възможността от двустранни договорености с отделни държави от Общността.", "date": "2018.07.18", "title": "Юнкер: Кракът ми се схвана, това са дреболии (Видео)"}
{"url": "https://www.24chasa.bg/novini/article/6967939", "text": "Геолози класифицираха последните 4200 години от историята на Земята, които достигат до нашето съвремие, като отделен етап, съобщи Би Би Си. Те го нарекоха мегхалиански. Той е започнал с катастрофална суша, предизвикала края на редица цивилизации по света - в Египет, Гърция, Сирия, Палестина, Месопотамия, долините на Инд и Яндзъ. Продължил е до 1950 г. Вероятно е предизвикан от промени в океанските и атмосферни потоци, предава БТА.  Мегхалаянският век от холоцена е уникален сред многото интервали в геоложката скала с това, че началото му съвпада с глобално културно явление, дължащо се на промяна в климата, каза проф. Стенли Фини, професор по геология в университета в Лонг бийч и генерален секретар на Международния съюз на геоложките науки, ратифицирал предложението на Международната комисия по стратиграфия. Най-старият етап от холоцена - излизането от ледниковия период - ще се нарича гренландски. Между него и мегхалианския е имало внезапно охлаждане, дължащо се на стичането на топяща се вода от ледниците в Канада в океаните. За да влезе в класификацията, всеки етап трябва да отразява явление с глобален ефект, отпечатало се ясно в скалите и седиментите. За мегалаянския това са специфични химичеси подписи, каквито например се виждат по пода на пещери в северозападния индийски щат Мегхалая. Някои специалисти не са съгласни с това разпределяне на холоцена и изтъкват, че е преждевременно. Те се притесняват, че то е одобрено, докато продължават дебатите за обявяването на нова епоха, която да отразява човешкото въздействие върху планетата, наричана засега антропоцен.", "date": "2018.07.18", "title": "Геолози определиха нов етап от холоцена - мегхалаянски"}
{"url": "https://www.24chasa.bg/novini/article/6967964", "text": "Временна анкетна комисия да провери твърденията на Николай Колев - “Кольо Босия”, че има злоупотреби при получаването на шофьорски книжки. Това решиха депутатите в парламента днес единодушно с 109 гласа “за”. Кольо Босия излезе в гладна стачка преди малко повече от месец. Причината бе, че според него има корупционна схема за продажба на шофьорски книжки от страна на служителите в Изпълнителна агенция \"Автомобилна администрация\" към Министерството на транспорта. Освен това той поиска и оставката на транспортния министър Ивайло Московски и разпускане на настоящия парламент. В понеделник Колев поиска президентът да организира кръгла маса от граждани, които да заменят политиците и да изготвят процедури за съставянето на програмен парламент и правителство. Депутатите решиха новата комисия да бъде съставена от пет човека с един председател и четирима членове от всяка парламентарна група. Шеф на комисия ще бъде депутатът от ГЕРБ Станислав Иванов. Членове на комисията са Иван Иванов от БСП, Ихсан Халил от ДПС, Андон Дончев от Воля и Атанас Стоянов от “Обединени патриоти”. Очаква се комисията да приключи работа до един месец.", "date": "2018.07.18", "title": "Окончателно! Анкетна комисия към парламента ще проверява твърденията на Босия"}
{"url": "https://www.24chasa.bg/novini/article/6967952", "text": "Американският президент Доналд Тръмп каза днес, че се е разбрал добре с руския президент Владимир Путин на срещата им във Финландия и че \"ще дойдат големи резултати\", предаде Ройтерс. \"Толкова много хора по високите етажи на разузнаването харесаха моето представяне на пресконференцията в Хелзинки. С Путин обсъдихме множество важни теми на нашата среща преди това. Ние се разбрахме добре, а това наистина раздразни много хейтъри, които искаха да видят боксов мач. Ще дойдат големи резултати!\", написа Тръмп в Туитър. Американският президент каза вчера, че се е изразил неточно на съвместната пресконференция в Хелзинки. По този начин Тръмп се опита да успокои бурята, която се разрази заради това, че той, както смятат критиците му, не е потърсил отговорност на Путин за намесата в изборите в САЩ през 2016 г., каквато американските разузнавателни служби казват, че е имало, предава БТА. Тръмп похвали състоялата се миналата седмица среща на върха на НАТО като победа заради твърдата му позиция да настоява европейските съюзници на САЩ да дадат големи нови обещания за военни разходи. \"Срещата на НАТО в Брюксел беше признат триумф, след като страните членки предложиха да осигурят още милиарди долари с по-бързо темпо, а срещата с Русия може да се окаже още по-голям успех в дългосрочен план. Множество положителни неща ще произтекат от тази среща\", написа той в Туитър. Тръмп заяви, че Русия ще помогне за Северна Корея, и се изказа ентусиазирано за преговорите между САЩ и КНДР по въпроса за ядрените оръжия. \"Русия се съгласи да помогне за Северна Корея, където отношенията с нас са много добри и процесът се придвижва\", заяви той. \"Няма припряност, санкциите остават! Големи ползи и вълнуващо бъдеще за Северна Корея в края на процеса\", каза Тръмп.", "date": "2018.07.18", "title": "Тръмп: Ще дойдат големи резултати от срещата ми с Путин"}
{"url": "https://www.24chasa.bg/novini/article/6967916", "text": "Няколкостотин животновъди и протестиращи граждани протестират и в момента пред Министерския съвет с искания за по-високи държавни компенсации заради загубите, които търпят стопани след умъртвяването на животни в Странджанско и ограниченията за продажба на мляко.  Случващото се в Странжда и изобщо нередностите в животновъдството се дължат на липсата на адекватна държавна политика Симеон Караколев, съпредседател на Националната овцевъдна и козевъдна асоциация. Вчера след Консултативния съвет по животновъдство той заяви, че очаква над 5000 души на протеста, организиран от асоциацията му. Пред Министерския съвет се събраха няколко стотин души, част от които изливаха мляко и палиха вълна.  „Искаме оставката на всички виновни от администрацията, довели като цяло бранша до това състояние, включително и това, което се случва в Странджа. Всичко това е липса на адекватна държавна политика. Вина за случващото се трябва да поемат всички ресорни длъжностни лица\", заяви Караколев.  Малко преди протеста правителството официално увеличи помощта по де минимис само за овцете и козите в областите Ямбол и Бургас, които са под карантина и чиито стопани нямат право да продават млякото. Вместо първоначално одобрените от фонд \"Земеделие\" 20 лева допълнително, те ще получат 40 лева. За останалите стопани първоначално бяха отпуснати 5 лв., а след това сумата бе вдигната на 7 лв. Помощта се дава заради ниската изкупна цена на млякото, която в момента е около 1 лв. за литър. Това е неизпълнимо искане, което ще струва на бюджета около 25 млн. лв., които няма откъде да бъдат осигурени, коментира неколкократно земеделският министър Румен Порожанов.", "date": "2018.07.18", "title": "Животновъди на протест: изливат мляко пред Министерския съвет (Обзор, видео, снимки)"}
{"url": "https://www.24chasa.bg/novini/article/6967983", "text": "Законът за адвокатурата е в разрез с основните принципи на правото на ЕС и конституционни разпоредби. Това каза адвокат Владислав Янев по време на открита дискусия за проблемите в адвокатурата, провела се в Националния пресклуб на БТА. По думите му в сегашния закон има текствове, които са в противоречие с Конституцията и със Закона за защита от дискриминация. Според Янев този закон създава условия за злоупотреби с властта в адвокатурата и условия за манипулиране на изборите за органи на българската адвокатура, тъй като те се правят без наличие на тъмни стаи и тайната на вота не е гарантирана. \"Адвокатурата е доведена до колапс, тъй като има вътрешни проблеми, които не могат да бъдат решени на базата на сегашния закон\", посочи адвокат Янев Той допълни, че Законът за адвокатурата не регламентира надлежно дейността на общото събрание на делегатите от страната и дейността на този орган е сведена до формалност. Адвокат Янев отбеляза и липсата на регламентация на правата на българските адвокати като заяви, че те са подложени на репресии от страна на съдии. По думите му ненужно е ограничението адвокатите да не могат да бъдат управители на фирми, членове на борда на директорите и други, което според него е в разрез с Конституцията. Той допълни още, че дисциплинарните производства срещу адвокати се използват за репресия. Адвокат Светлозар Николов заяви, че като защитник правата на българските кредитополучатели е бил жертва на репресии от органите на адвокатурата по поръчка на мощни корпорации. И отбеляза, че законът за адвокатурата не дава защита на независимостта на българския адвокат. Според него най-големият проблем в момента е след последното решение на Висшия адвокатски съвет, който разглеждайки предстоящите промени в закона за адвокатурата е решил, че когато има избори за органи в адвокатурата и когато има спор дали тези избори са законни, следва да няма съдебен контрол, а по спора ще се произнася окончателно самият Съвет.", "date": "2018.07.18", "title": "Адвокат: Законът за адвокатурата е в разрез с правото на ЕС и Конституцията"}
{"url": "https://www.24chasa.bg/novini/article/6967987", "text": "Правителството предлага на президента да издаде указ за освобождаване на Драгомир Димитров от длъжността председател на Държавна агенция \"Разузнаване\" и за назначаване на ръководната длъжност на досегашния заместник-председател на агенцията Атанас Атанасов. Правителственото решение е взето след подадена от Димитров молба за освобождаване, съобщи пресцентърът на кабинета. Атанас Атанасов има дългогодишен опит в системата за сигурност и отговаря на законоустановените изисквания за заемане на длъжността председател на Държавна агенция \"Разузнаване\".", "date": "2018.07.18", "title": "Правителството предлага да бъде освободен шефът на разузнаването по негово искане"}
{"url": "https://www.24chasa.bg/novini/article/6967996", "text": "Директорът на компанията Тесла Илон Мъск се извини на британския експерт по гмуркане в пещери Върн Ънзуърт, участвал в операцията по спасяването на 12 тайландски деца и техния треньор по футбол, предадоха световните агенции. По-рано милиардерът нарече британеца \"педофил\", предаде БТА. След края на операцията Ънзуърт заяви, че предложената от Мъск миниподводница за спасяване на децата от наводнената пещера, в която бяха блокирани, не е имала никакъв шанс да свърши работа и е била само \"опит за привличане на вниманието на медиите\". В отговор милиардерът го определи като \"педофил\" в Туитър. След публикуването на туита, който Мъск по-късно изтри, акциите на компанията му \"Тесла\" спаднаха с близо 3 на сто. Ънзуърт заяви пред Си Ен Ен, че планира да заведе дело, припомня Асошиейтед прес. \"Говорих в пристъп на гняв, след като г-н Ънзуърт каза няколко неистини и предложи да извърша сексуални действия с миниподводницата, която беше построена като проява на човещина и според спецификациите от ръководителя на водолазния екип\", написа Мъск. \"Въпреки това неговите действия срещу мен не оправдават моите действия срещу него и затова се извинявам на Ънзуърт и на компаниите, които представлявам като техен шеф\", добави милиардерът, цитиран от ДПА. Инвеститори от компаниите на Мъск, включително Тесла, призоваха изпълнителния директор да се извини. В туита, с който нарича Ънзуърт педофил, милиардерът заяви още, че подводницата е щяла да работи и обеща да направи видеоклип, който го доказва. Тайландското правителство обаче не използва подводницата при спасителната операция, припомня Франс прес.", "date": "2018.07.18", "title": "Илон Мъск се извини на британски водолаз, когото по-рано нарече педофил"}
{"url": "https://www.24chasa.bg/novini/article/6967997", "text": "Двама мъже са задържани по подозрение в незаконен добив на нефтопродукти от отдавна нефункциониращ сондаж край с. Деветаки, съобщиха от Областната дирекция на полицията в Ловеч. Нарушителите били спипани в момент на добив на газов кондензат от сондажа, който е изключителна държавна собственост. Първо бил задържан 41-годишен мъж с 400 литра кондензат. При последвалите оперативно-издирвателни мероприятия, в сграда в с. Александрово бил задържан 58-годишен мъж при опит да транспортира други 2100 литра кондензат. Извършено било претърсване и в частно жилище в с. Деветаки, където полицаите намерили и иззели още 110 литра. Служителите на реда действали в рамките на специализирана полицейска операция с участието на ТДНС-Ловеч, сектор \"Противодействие на икономическата престъпност\" при ОД МВР и РУ-Ловеч. По случая е образувано досъдебно производство по чл. 240 \"А\" от НК, в хода на което са иззети общо 2610 литра незаконно добит нефтопродукт.", "date": "2018.07.18", "title": "Задържаха двама, източвали газ от запуснат сондаж"}
{"url": "https://www.24chasa.bg/novini/article/6967959", "text": "Административният съд в София-град (АССГ) отказа да разгледа жалбата на депутата от БСП Кристиан Вигенин срещу заповедта на директора на Българската агенция за безопасност на храните (БАБХ), по чиято сила се евтанизират животни в Странджа срещу чума. Вигенин оспори заповедта заради съмнение в диагнозата \"чума по дребните преживни животни\" и поиска съдът да я спре. Един от мотивите на съда изобщо да не разглежда жалбата, е, че депутатът не е представил доказателства по делото, че има правен интерес, т.е. липсват данни, че е той собственик на \"дребни преживни животни\" в странджанските села, казва съдът. Магистратите отбелязват още, че според Закона за ветеринарномедицинската дейност заповедите на директора на БАБХ, с които се прилагат мерки за профилактика, ограничаване и ликвидиране на някои особено опасни заразни болести, не могат да се обжалват. С други думи, дори и Вигенин да има овце например в едно от засегнатите села Шарково, той няма право да оспорва заповед, с която се въвеждат мерки за профилактика. Решението на АССГ не е окончателно и може да се обжалва пред върховния съд.", "date": "2018.07.18", "title": "Съдът отказа да спре евтанизирането на животни в Странджа"}
{"url": "https://www.24chasa.bg/novini/article/6968200", "text": "Частният самолет на косовския външен министър Беджет Пацоли, с който пътуваха вчера председателят на парламента Кадри Весели, премиерът Рамуш Харадинай и вицепремиерът Фатмир Лимай, за малко да се приземи в Сърбия, където има издадени заповеди за арест на тези трима бивши лидери на Армията за освобождение на Косово /АОК/, предаде агенция МИА, цитирана от БТА. Директорът на телевизия \"Клан Косова\" Батон Хаджиу, който пътувал заедно с тях за Брюксел, съобщи за медиите, че объркването настъпило поради невнимание на контролната кула в Тирана. Албанските контрольори ги упътили към въздушното пространство на босненската Република Сръбска, което се контролира от Сърбия. \"Ситуацията заплашваше да доведе до дипломатически инцидент, защото сръбските органи можеха да прихванат самолета и да арестуват косовските лидери като бивши командири от АОК\", каза Хаджиу. Грешката била забелязана навреме от самия Пацоли, който наредил на пилота да се върне в Тирана, откъдето по-късно самолетът заминал за Брюксел, преминавайки през въздушното пространство на Италия. Косовската делегация начело с президента Хашим Тачи се намира в Брюксел за нов кръг преговори със Сърбия.", "date": "2018.07.18", "title": "Инцидент с частния самолет на косовския външен министър Беджет Пацоли"}
{"url": "https://www.24chasa.bg/novini/article/6968239", "text": "Плавателен съд, превозващ 160 мигранти на борда, е потънал край бреговете на признатата само от Анкара Севернокипърска турска република, съобщи турският частен телевизионен канал СиЕнЕн-Тюрк, цитиран от Ройтерс. Според телевизията 16 души са загинали, а 101 са били спасени. Най-малко 30 души все още се издирват от турската и севернокипърската брегова охрана, както и от намиращи се района търговски кораби, които са се включили в спасителната операция.", "date": "2018.07.18", "title": "Плавателен съд с 160 мигранти потъна край Северен Кипър, 16 са загинали"}
{"url": "https://www.24chasa.bg/novini/article/6968234", "text": "В края на голямата си международна обиколка американският президент Доналд Тръмп постави под въпрос помощта на САЩ за отбраната на всички страни членки на НАТО, включително и на Черна гора, предаде Танюг, позовавайки се на американски медии. В интервю за Фокс нюз на въпрос защо трябва например неговият син да ходи в Черна гора да я защитава от нападения, Тръмп отговори: \"И сам аз поставих този въпрос. Черна гора е малка страна с много силен народ. Това са много силни и много агресивни хора, могат да станат агресивни и ето ти Трета световна война\", каза американският президент, предава БТА.  На срещата на върха на НАТО миналата седмица Тръмп подписа официална декларация, че \"каквото и да е нападение срещу която и да е членка ще бъде смятано за нападение над всички членки, както е посочено в член 5 от Споразумението от Вашингтон\". Член 5 бе задействан само веднъж досега, и то именно от САЩ след терористичните нападения на американска територия на 11 септември 2001 г.", "date": "2018.07.18", "title": "Тръмп за черногорци: Могат да станат агресивни и ето ти Трета световна война"}
{"url": "https://www.24chasa.bg/novini/article/6968246", "text": " е толкова голям, че се вижда от космоса, съобщи Асошиейтед прес. Европейската космическа агенция разпространи снимка, на която се вижда гигантският айсберг до селото Инарсуит, предаде БТА. Десетки хора от селото бяха евакуирани на по-голяма височина миналата седмица заради опасения, че айсбергът с 11 милиона тона лед може да се откъсне и да предизвика големи вълни, които да залеят къщите в ниските части. На снимката, направена на 9 юли от спътника \"Сентинел-2\", се виждат още няколко големи айсберга в района. Гренландска телевизия публикува видео, заснето от местен жител, което показва как айсбергът преминава покрай селото. През уикенда обаче, благодарение на силни ветрове и покачване на равнището на водата, айсбергът се придвижи на север, далече от пристанището.", "date": "2018.07.18", "title": "Надвисналият над гренландско село айсберг е толкова голям, че се вижда от космоса"}
{"url": "https://www.24chasa.bg/novini/article/6967076", "text": "Лъжливите слухове в интернет отново насочиха вниманието към себе си, след като в неделя вечерта във фейсбук групата “Майките на София” се появи лъжливо съобщение за отвлечено пред магазин дете. В публикацията се обясняваше, че жената чула за отвличането. Специфичното при всички подобни лъжливи съобщения е, че винаги се пускат по преразказ на очевидец, който пък бил чут от познат. В публикациите се разчита на емоционалност, за да почнат хората да споделят, без да се замислят и да проверят. Така лъжливите истории нарастват като снежка топка, пусната по склона, а често стигат и до медии. Много от тях не проверяват, а веднага пускат сензацията. И докато някои слухове се пускат умишлено, за да може създателят на фейсбук страница да набере харесвания, то други са плод на недоразбиране. Така например преподавателят в Софийския университет Филип Петров съобщи, че колегата му Димитър Зашев е починал след побой. Мрачната сензация, че преводачът на “Битие и време” на Мартин Хайдегер е бил убит, веднага бе тиражирана от редица медии, а след като се разбра, че няма побой, Петров се извини. Преди това обаче “новината” бе споделена от хиляди, а слухът за побоя се разнасяше седмици.  .  Най-страшни последици от измислиците обаче имаше за финансова институция, за която през 2008 г. форум на майки обяви, че “има някакви проблеми”. Заради публикациите, написани в стил “една жена каза”, акциите на компанията се сринаха с 10% за 2 дни. За щастие, след съобщения от властите, че финансовата институция е стабилна, те възстановиха бързо стойността си. И до днес обаче е неясно кой пусна слуха. И докато повечето използват профили във фейсбук, туитър, форуми или коментари под новинарски статии, в България най-хитри се оказаха група младежи. Те използваха чешки сайт, за да пуснат мейл, уж от партията на Меглена Кунева, че организацията напуска властта. Тогава - декември 2015 г., Движение “България на гражданите” бе част от Реформаторския блок и управляваше заедно с ГЕРБ. При пускане на лъжливи съобщения, които създават паника, законът предвижда до 2 г. затвор, припомниха магистрати.", "date": "2018.07.18", "title": "Лъжи, създаващи страх и паника, пълнят мрежата (Инфографика)"}
{"url": "https://www.24chasa.bg/novini/article/6967489", "text": "Възрастно семейство от Стара Загора се върза на въдицата на телефонни измамници и им предаде 40 хиляди евро. По класическата схема двамата съпрузи - мъжът е на 82 години, а жена му - на 78, били заблудени, че парите са необходими на полицията, за да задържи опасни телефонни измамници. В този случай голямата сума пари е предадена на измамниците на два пъти, съобщиха днес Апелативната прокуратура в Пловдив. Първият път възрастните съпрузи изтеглили 20 хиляди евро от спестяванията си в банка в Стара Загора, а на следващия ден - още толкова и от банка във Велико Търново, които дали на жена на средна възраст. От полицията в Стара Загора съобщиха за измамата в днешния бюлетин за произшествията, но категорично отказаха повече подробности с мотива, че се води разследване. Не бе разкрита и самоличността на измамените старозагорци, както и откъде притежават те 40-те хиляди евро. Според съобщението на прокуратурата, измамниците се свързали по стационарен телефон с жертвите си още на 10 юли т.г. Успели да ги убедят да им дадат първата част от парите. След това ги \"посъветвали\" да си купят нов мобилен апарат, по който поддържали непрекъснато връзка още 2 дни, докато старците \"прескочат\" до старопрестолния град за другата част от сумата. Образуваното по случая досъдебно производство се наблюдава от Районната пракуратура в Стара Загора. То обаче е затруднено от факта, че престъпниците са имали много време, за да прикрият следите си. Измамата е станала във времето между 10 и 12 юли, а потърпевшите са подали сигнал за това чак на 16 юли, понеделник, като се явили лично в областната дирекция на МВР в Стара Загора и разказали за неволите си. Една от задачите на разследващите сега е да разберат на какво се дължи това закъснение - дали старците късно са се усетили какво се случва с тях, или пък са били заплашени да си мълчат. Да заплашват жертвите си напоследък е практика на алоизмамниците. На 26 юни т.г. по класическата схема \"помощ за полицията\" бе измамена жена на 37 години от Казанлък, която хвърли от терасата на апартамента си на мнимите полицаи полиетиленова торба с 8 800 лева. По-късно тя признала, че била заплашена да се скрие в жилището си, тъй като можело да има стрелба при мнимата акция по залавянето на престъпниците. Потърпевшата имала малко дете и наистина дълго се крила, преди да уведоми истинската полиция. Телефонните измами в Старозагорско напоследък зачестяват. На 1 юли т.г. 73-годишна жена от Гълъбово хвърли от терасата на апартамента си на измамници портмоне със 17 110 лева. През ноември м.г. старозагорка на 45 години \"изгоря\" с 30 хиляди лева и 5 хиляди евро, след като също стана жертва на изкусни телефонни измамници.", "date": "2018.07.18", "title": "Възрастно семейство от Стара Загора \"дари\" на телефонни измамници 40 хиляди евро (Обновена)"}
{"url": "https://www.24chasa.bg/novini/article/6968260", "text": "По време на продължилото две години извънредно положение в Турция десетки хиляди хора бяха уволнени от държавна служба и от армията, докато политици и журналисти бяха арестувани, предаде БТА. Ето някои ключови факти, събрани от Анадолската агенция, синдикати и организации за защита на правата на медиите: - Извънредното положение бе удължавано седем пъти, всеки път за периоди от три месеца. - Президентът Реджеп Тайип Ердоган използва извънредното положение, за да управлява с укази и издаде над 30 указа. - Над 77 000 души бяха арестувани след осуетения опит за преврат заради предполагаеми връзки с живеещия в САЩ ислямски проповедник Фетхуллах Гюлен, бивш съюзник на Ердоган, когото Анкара обвинява за опита за преврат. - Над 110 000 държавни служители, включително учители, полицаи, учени, валии и адвокати, наред с 4000 съдии и прокурори, бяха уволнени. - Над 1500 души, включително войници и журналисти, бяха осъдени на доживотен затвор. - Според Репортери без граници 162 журналисти се намират в затвора, докато десетки медии бяха закрити. Според Комитета за защита на журналистите намиращите се в затвора журналисти са 73-ма. - Базираната в Анкара Обща платформа за човешки права /IHOP/ посочва, че 5 705 учени от 119 държавни университета са били уволнени, според данни от март. - Общата платформа за човешки права отбелязва, че 985 стопански субекта, включително болници, университети, общежития и неправителствени организации, са били или закрити или прехвърлени към хазната, докато 174 медии са били закрити. - Конституционният съд бе лишен от основната си контролна функция и нямаше пълномощия да се намесва в указите в рамките на извънредното положение. - Валиите в 81 окръга получиха засилени пълномощия за вземане на решения, включително за мобилизиране на местните сили за сигурност. - Правителството можеше да забранява отпечатването и разпространението на вестници, списания, брошури, книги и плакати. - Правителството можеше да ограничава или налага забрана за аудио или видео разпространение, включително за телевизия, радио или филми.", "date": "2018.07.18", "title": "Извънредното положение в Турция: укази, арести, чистки"}
{"url": "https://www.24chasa.bg/novini/article/6968335", "text": "При ликвидация на мина или съкращения миньорите отново ще могат да се пенсионират на 45 г. и 4 месеца. Те обаче трябва да имат и сбор от осигурителен стаж и възраст 90, от които 10 години осигурителен стаж, положен при условията на чл. 104, ал. 3. Това предложения на група депутати от ГЕРБ и “Обединени патриоти бяха приети на първо гласуване от социалната комисия в парламента. Поправката отменя нарастването на възрастта за ранно пенсиониране на миньорите до 50 години. От тази година влезе в сила поправка на Кодекса за социално осигуряване, която премахна възможността за ранно пенсиониране при закриване на рудник. “По този начин миньори с дългогодишен стаж под земята са оставени без възможност да се пенсионират дори при навършване на изискуемата възраст, ако не са я навършили към момента на прекратяването. Така те трябва да чакат поне 10 години, за да придобият право на пенсия. Тези лица са с прекратени права от независими по тях причини“, обясни пред депутатите вносителят на промените Светлана Ангелова. Тя пресметна, че промените ще засегнат около 80 човека, като на месец ще са нужни около 65 хил. лв. \"С консенсус и добра воля ще бъде поправена една несправедливост\", каза омбудсманът Мая Манолова, която на 8 януари внесе промените в деловодството на парламента. Не ми е ясно защо не предотвратихме тази сага, при положени, че на всички бе ясно какво ще се случи, каза Георги Гьоков от БСП. Той изрази подкрепаата на БСП за промените. Светлана Ангелова го контрира, че социалистите не са направили нито едно възражение срещу поправките в комисията или в пленарна зала. \" На 29.10.2014 г. внесохме законопроект касаещ ранното пенсиониране. Тогава вие, които толкова разбирате от тези неща не го подкрепихте.\", отвърна Гьоков. Няма да позволя такъв език, прекъсна го шефът на социалната комисия Хасан Адемов. И обясни, че групата на ДПС ще се въздържат по време на гласуването. Причината е, че работодателите плащат осигурителна вноска в професионалния пенсионен фонд. Освен това миньорите имат право на обезщетение за безработица 1 година, а след това и преквалификация. Категоричен бе, че със средствата на Държавното обществено осигуряване няма как да се решат проблемите с безработицата. Обясни, че дефицитът в ДОО вече 4,3 млрд лв.", "date": "2018.07.18", "title": "Ранно пенсиониране за миньори от затворени рудници"}
{"url": "https://www.24chasa.bg/novini/article/6968256", "text": "Бургаският окръжен съд остави в ареста 20-годишния борец от Сливен Даниел Ганев и 19-годишния Николай Бабачев от пловдивското село Бенковски. Двамата младежи са обвинени за извършване на два грабежа в Слънчев бряг през нощта на 8 юли. В нападенията, според разследващи, е участвал и 22-годишния брат на Даниел -Мариян, но той от няколко дни е в болница. Републиканският шампион по бокс е в отделението по хирургия към УМБАЛ Бургас заради инфектирала порезна рана на ръката. В съда днес бе изслушана майката на Николай, която свидетелства, че синът й страда от диабет, тип 1 и е на инсулин. Самият Николай се оплака, че в килията не може да получава необходимата му храна.  И той и Даниел за пореден път изразиха съжаление за стореното, както направиха това и пред районния съд  Несебър на 13 юли. Въпреки диабета и намеренията на 19-годишния Николай да учи висше, съдът го остави зад решетките, като разпореди да бъде съблюдавано дали приема нужната доза инсулин в ареста. Зад решетките остава и Даниел Ганев, решението на съда е окончателно. ", "date": "2018.07.18", "title": "Оставиха в ареста бореца Даниел и авера му, грабили туристи в Слънчев бряг"}
{"url": "https://www.24chasa.bg/novini/article/6968383", "text": "Планът на Великобритания за излизане от Европейския съюз трябва да бъде осъществим на практика, а не да съдържа просто декларации, каза днес британската министър-председателка Тереза Мей, цитирана от ТАСС. \"Смятам, че имаме нужда от решение, което да донесе полза на Великобритания, гарантирайки, че ще напуснем ЕС, и да позволи смело да гледаме към бъдещето\", заяви Мей пред парламента, предаде БТА. По думите й британското правителство вече преговаря с ЕС за бъдещите отношения въз основа на публикуван миналата седмица политически документ, посочва Ройтерс. \"Споразумението от Чекърс, Бялата книга, са основа за нашите преговори с ЕС и ние вече започнахме тези преговори\", каза тя. Според нея Великобритания трябва ясно да покаже на ЕС, че се готви за резултат от преговорите за Брекзит, при който няма сделка, въпреки че иска да напусне със споразумение. \"Наистина е необходимо да гарантираме, че правим тези приготовления, като същевременно преговаряме с ЕС за сделка . . . ЕС не трябва да се съмнява, че правим тези приготовления\", каза Мей. Министър-председателката защити плана си за Брекзит, след като опозиционни депутати и някои консервативни парламентаристи заявиха, че тя е \"отстъпила\" пред евроскептиците в своята партия, отбелязва ДПА. В парламента днес тя беше подложена на натиск от евроскептични консерватори. Подкрепящата излизането на Великобритания от ЕС консервативна депутатка Андреа Дженкинс попита Мей: \"В кой момент беше решено, че Брекзит означава Оставане?\" Министър-председателката отговори, че \"Брекзит продължава да означава Брекзит\". Депутатът от Шотландската национална партия Иън Блекфорд заяви, че Мей е \"отстъпила пред своите десни поддръжници на Брекзита\", поставяйки \"тесните партийни интереси\" над благополучието на страната. Той я призова да се стреми към удължаване на двегодишното ограничение за преговорите за Брекзит.", "date": "2018.07.18", "title": "Мей: Решението за Брекзит трябва да е практично, а не декларативно"}
{"url": "https://www.24chasa.bg/novini/article/6968394", "text": "\"Нашите цели, които сме заявили и преследваме всяка година, са след четири години - през 2022, България да е достигнала 60 процентния праг от средноевропейските доходи без паритетна покупателна способност. Ще настояваме за над 1 милиард лева допълнително за заплати в бюджетната сфера през следващата година.\" Това каза на пресконференция в Благоевград лидерът на КНСБ Пламен Димитров, цитиран от БТА. Финансовият министър твърди, че над една трета от тези средства са осигурени за средното образование. Останалите средства са за области, направления, каквито са здравеопазването, агенциите по заетостта и за социалното подпомагане, НАП, НОИ, които имат важни за държавата функции, за хората, които работят там и са наши синдикални членове, подчерта Димитров. Според него, това означава увеличаване на заплатите с 10-12, а някъде и с 20 процента. Ако следваме това и властта чуе и продължи стъпката от тази година, 60-те процента, за които говорим са постижими. Кога можем да влезем в еврозоната? Неписаният закон е, когато стигнем тези нива, заяви Димитров. \"Дори да ни допуснат в чакалнята на еврозоната догодина, както се твърди в момента, ще ни държат там, докато стигнем и минем 60-те процента както в БВП, така и на доходите. По отношение на БВП в момента сме на 51 процента, а по доходи - 46 процента\". По думите на Пламен Димитров, КНСБ е един от малкото последователни противници от момента на лансирането, въвеждането и приложението на плоския данък в България. Винаги против с едно предложение за следващата година - въвеждане на необлагаем минимум и увеличение на максималния осигурителен доход до размера на 3 000 лева. Според него необлагаемият минимум в размер на минималната работа заплата означава, че няма да се плащат данъци, а ще се плаща само лична осигуровка. Този, който получава 1000 лева работна заплата, няма да плаща 100 лева данък, а ще плаща 50 лева, тези 500 лева ще му бъдат приспаднати. Това се отнася за всички работещи. Колко ще струва това на бюджета - между 800 милиона и 1 милиард лева. Толкова държавата ще остави в джоба на българите. А това означава пряко увеличение на доходите на хората. Този милиард няма да остане в банковите сметки, а ще влезе обратно в потреблението. Според нас това е възможно на фона на допълнителните приходи, които се събират всяка година, каза още Димитров.", "date": "2018.07.18", "title": "КНСБ ще настоява за допълнителни над 1 млрд. лева за заплати в бюджетната сфера"}
{"url": "https://www.24chasa.bg/novini/article/6968385", "text": "Седми заподозрян за изнасилването на 13-годишно момиче в немския град Фелберт е арестуван в България, пише \"Билд\". Задържаният е на 14 години. Според органите на реда поне 8 младежи са участвали в престъплението, извършено в гора в покрайнините на града. Продължава издирването на осмото момче, което се предполага, че е на 15 години. Междувременно прокуратурата във Фелберт е повдигнала обвинения на задържаните в Германия младежи.  Заключителното съдебно заседание ще се води при закрити врата заради възрастта на жертвата и на заподозрените. Все още не е насрочена дата за делото. ", "date": "2018.07.18", "title": "В България арестуваха 14-годишен за груповото изнасилване на малолетна в Германия"}
{"url": "https://www.24chasa.bg/novini/article/6966943", "text": "Николай Колев-Босия, чиято гладна стачка вече гони 40 дни, винаги е бил странна птица в българската политическа орнитология. Животът му е изпълнен със скандали. Никой не можа да го опитоми и да го опръстени, като някой от изчезващите видове. Ако проследим хрониките на българските протести и големи скандали по време на демокрацията, ще видим, че той почти винаги е един от участниците. Николай Колев-Босия е роден в Стара Загора на 4 май 1951 г. Завършва руската гимназия и но в четвърти курс се отказва по собствено желание. Работил е в кукления театър на родния си град, заварчик в строителството, дърводелец и какво ли още не. Общественият кипеж в страната, борбената душа и откритото му противопоставяне срещу комунистическото управление отнемат от българското образование един може би добър учител по руски език. Вместо това на политическата сцена се появява един журналист, поет и общественик , спечелил си прякора Босия, защото и зиме, и лете не носел чорапи. Дисидент не е, защото не е бил член на БКП. Обявен е за неформал и няколко пъти лежи в Старозагорския и Софийския затвор заради вицове за Тодор Живков, изказвания против комунистическата власт и други обвинения. В началото на януари 1989 г. друг неформал, поетът Петър Манолов, започва гладна стачка като протест срещу иззетите му насила книги от ДС. В началото на февруари старозагорският лекар д-р Константин Тренчев, също маркиран от властта като неформал, и Николай Колев-Босия отиват в Пловдив при него. Докторът поема лекарски грижи над гладуващия поет. Тримата умуват как да засилят борбата си срещу комунистическата власт и така в разговорите се ражда идеята да създадат синдикат, който да е в противовес на казионния комунистически профсъюз БПС. За основа им служи моделът на полския “Солидарност”. Заговорниците избират да правят синдикат, защото в законодателството на България тогава няма забрана за друг профсъюз. Явно комунистите не са предполагали, че някой ще дръзне да прави алтернатива на БПС. В конституцията има чл. 1 за ръководната роля на БКП, но забраната се отнася за други партии, а не за синдикати. На 8 февруари 1989 г. в малката кухня на бащиния апартамент на д-р Константин Тренчев се събират няколко съзаклятници. Поводът е уж рожденият ден на доктора, но всъщност създават профсъюз “Подкрепа”. Учредители са д-р Константин Тренчев, Кояна Иванова, Огнян Велчев, Петър Манолов, Николай Христов, Христо Генев, Димитър Бояджиев и Диана Бояджиева. Присъства и Николай Колев-Босия, за да не донесе лош имидж на организацията, тъй като е съден по някакво дело. След 1989 г. Босия влиза конфликти с д-р Константин Тренчев и напуска “Подкрепа”. От юни 1990 до юли 1992 г. е председател на Независимото дружество за защита правата на човека. Член е и на НКС на СДС, но на 6 май 1992 г. подава оставка, защото не получил отговора на въпроса как Филип Димитров е съставил правителството. И май дотук свършват ръководните и политическите постове на Босия. Може би няма друг сравнително известен неформал като него, който по някакъв начин да не е “осребрил” участието си в “антикомунистическата съпротива”. Приятелите и съратниците му от онова време определят Босия като краен индивидуалист и човек, който не може да работи в екип. Дръпнат, критикар по душа, който в дадени моменти може да изпадне в агресивно състояние. Но е с ярко чувство за хумор. Саможивец със собствена ценностна система за справедливост, трудно търпи чуждо мнение. Неговият колега и приятел Пламен Даракчиев твърди, че властта никога не го е привличала. Дори да му предложат, нямало да поеме началнически пост. Известен с нестандартните си виждания и своенравния си характер, Босия е автор на 4 книги и много публикации. През 1990 г. отправя официална покана до тогавашния кмет на София Стефан Нинов, че иска да вземе под аренда мавзолея на Георги Димитров и да го превърне в тоалетна. И получава съвсем официален отговор: “Другарю Николай Колев Босев, за съжаление не можем да удовлетворим молбата ви за отдаване под аренда на Мавзолея на Георги Димитров и съответно превръщането му в градска тоалетна. Причината е, че все още не са налице съответните законодателни механизми. Подпис: Стефан Нинов.” На 9 септември 1994 г. Босия организира спектакъл на открито “Шума табла шоу” на площад “Батенберг”. Пламен Даракчиев разказва: “Насред площада боксов ринг с олимпийски размери. На ринга Босия. С гугла и манлихера, взети назаем от Сатиричния театър. До него радиоапарат от 40-те. Босия е в ролята на партизанин, който чака съобщението по радио “Христо Ботев”, че властта е взета, за да слезе от Балкана...” Мнозина в държавата са ставали мишена на острия език на Босия. Той беше много активен в случая с убитата ямболска адвокатка Надежда Георгиева. Директно обвини главния прокурор Никола Филчев, че е бил агент на ДС и в други грехове, като вземането на подкуп от 1 млн. долара. Босия лично участва и в протестите на хората, собственици на земи в Равда, Черноморец, Созопол и Поморие през април 2005 г. Беше арестуван от полицията и отстранен от блокадата на пътя Бургас-Слънчев бряг. В края на май 2015 г. Босия се прочу с атаката си срещу парламента. Няколко дни той замеряше законодателния храм с домати и яйца. Заяви, че с тази канонода протестира срещу “мафията при издаване на шофьорски книжки”. Сегашната гладна стачка, изглежда, е най-мащабното мероприятие на вечния протестър. На пресконференцията на 16 юли той заяви, че ще продължи да гладува, докато не бъдат изпълнени двете му основни искания - оставка на транспортния министър Ивайло Московски и разпускане на парламента. После към тях добави и съставяне на програмен кабинет. Преди Босия две исторически гладни стачки направи Едвин Сугарев, поет и бивш депутат от СДС. През 1993 г. той започна да гладува с искане за оставка на президента д-р Желев заради позицията му срещу СДС. На 25 юни 2013 г. Сугарев написа гневно отворено писмо до тогавашния министър-председател Пламен Орешарски - “Вървете си с мир, г-н премиер”, и обяви безсрочна гладна стачка. И двата безхлебни протеста не постигнаха целите си, а Едвин Сугарев оцеля.", "date": "2018.07.18", "title": "Вечният протестър Николай Колев-Босия искал мавзолеят да е тоалетна"}
{"url": "https://www.24chasa.bg/novini/article/6968610", "text": "Споразумението между Атина и Скопие за преименуване на Република Македония не допринася за засилване на сигурността на Балканите, заяви днес говорителката на руското външно министрество Мария Захарова, цитирана от ТАСС. Тя подчерта, че Москва винаги се е застъпвала за взаимноприемливо решение на гръцко-македонския спор за името, което да бъде постигнато без натиск отвън и налагане на изкуствени срокове и да отразява реално волята на двата народа, предаде БТА.  \"Това обаче не стана. Договорът доведе до дълбок разкол в обществото както в Гърция, така и в Македония. Очевидно е, че той е далеч от интересите на укрепване на мира и сигурността на Балканите и служи изключително като инструмент за въвличане на Република Македония в НАТО\", заяви Захарова.", "date": "2018.07.18", "title": "Мария Захарова: Договорът между Гърция и Македония е далеч от интересите на Балканите"}
{"url": "https://www.24chasa.bg/novini/article/6968618", "text": "\"Днес е ден за поклон и благодарност - 181 години от рождението на Васил Левски. Поклон пред делото и себеотрицанието му. Благодарност за най-съвършения урок по родолюбие.\" Това написа във Фейсбук лидерът на БСП Корнелия Нинова по повод годишнината от рождението на Апостола на свободата. \"Заветите на Апостола ни дават национално самочувствие. Но те ни и заклеват в чест и отговорност, борбеност и почтеност. Важно е да помним, защото преклонението ни днес показва, че нито бесилото, нито времето могат да заличат Неговата отдаденост на Отечеството. Поклон и пред Гуна Кунчева - българката, майката, която роди и отгледа любимия георй на България\", допълни тя.", "date": "2018.07.18", "title": "Нинова: Днес е ден за благодарност и поклон - 181 г. от рождението на Левски"}
{"url": "https://www.24chasa.bg/novini/article/6968624", "text": "Областният управител на Враца е поискал да бъде удължено бедственото положение в общините Мизия, Хайредин и Борован до 10 август, съобщи заместник-областният управител Мирослав Комитски, който придружаваше министър Николай Нанков по време на инспекцията му в Мизия. Министърът на регионалното развитие и благоустройството посети днес града, който бе засегнат от пороен дъжд и наводнение преди седмица, и провери как се работи по ликвидирането на щетите. Николай Нанков посочи, че удължаването на бедственото положение в трите общини е превантивна мярка, за да продължи бързото изпълнение на аварийно-възстановителните дейности и да се осигури финансирането им. Искането за удължаване на бедственото положение трябва да бъде съгласувано с министъра на вътрешните работи Валентин Радев, който е председател на Междуведомственото комисия по бедствията. \"Няма непроходима улица в Мизия, положена е трошено-каменна настилка, градът се връща към нормалния живот\", каза министър Нанков и похвали бързите темпове на работа на местните власти и пътноподдържащата фирма, която изпълнява възстановителните дейности. Той допълни, че предстои да бъде възстановен и разширен каналът за дъждовна вода по ул. \"Петко Банков\". Днес бе асфалтиран и участък от улицата, за да се осигури достъп до детската градина и сградата на социалния патронаж, силно засегнати от наводнението. Предварителните оценки на щетите от наводнението в Мизия са редуцирани от експертите, каза още министър Николай Нанков, като припомни, че преди седмица последиците бяха оценени за над 3 милиона лева. Пораженията по републиканската пътна мрежа от обилните валежи в цялата област са за 209 хиляди лева, допълни той. По публичната инфраструктура в община Мизия щетите са около 2,4 милиона лева, уточни регионалният министър. Част от изровените улици от пороя са включени в спечелен от общината проект за основен ремонт по програмата за селските райони, обясни той. Затова след възстановяването на щетите, част от средствата по проекта ще бъдат пренасочени за обновяването на други улици в града. Общо 732 домакинства в Мизия са засегнати от последното наводнение, каза кметът на общината Виолин Крушовенски. Той уточни, че са били наводнени мазета, приземни етажи и дворове, но няма конструктивни изменения в сградите. Крушовенски посочи, че общината ще се опита да помогне на пострадалите. Той допълни, че почистването на града и имотите продължава и засега няма опасност от зарази за хората. Министър Николай Нанков отбеляза, че през следващата седмица ще бъдат ясни и какви са щетите по преливника на язовир \"Рогозен-1\", който също бе засегнат от високите води от дъждовете, а възстановителните работи по него не са завършени. Той каза, че е започната процедура по възлагане на укрепването на стената на другия проблемен язовир в община Хайредин- \"Бързина\". От другата седмица ще започне и работата за обезопасяването на язовирите в община Борован, които се в една каскада с водоемите в община Хайредин. Осигурени са 147 хиляди лева за почистването на речните корита в област Враца извън урбанизираните територии, допълни заместник-областният управител Мирослав Комитски. Той обясни, че една от реките е Скът, а работата по почистването й ще се извършва едновременно с укрепването на опасните язовири.", "date": "2018.07.18", "title": "Искат удължаване на бедственото положение в Мизия, Хайредин и Борован до 10 август"}
{"url": "https://www.24chasa.bg/novini/article/6968623", "text": "Турският президент Реджеп тайип Ердоган е подал жалба срещу лидера на Народнорепубликанската партия /НРП/ Кемал Кълъчдароглу и 72-ма депутати от партията заради споделяне от тях в социална мрежа на каритакура, съдържаща обида към него, съобщава в.\"Миллиет\", цитиран от БТА.  По-рано днес главната прокуратура в Анкара посочи в съобщение, че Кълъчдароглу е споделил в Туитър карикатурата \"Светът на Тайиповците\" и съгласно съответните членове от наказателния кодекс срещу него е предприето разследване по обвинение в \"обида към президента\". Кълъчдароглу обяви вчера пред парламентарната група на НРП, че ще сподели в профила си в Туитър въпросната карикатура и даде инструкция на депутатите от партията да направят същото. Лидерът на НРП сподели снощи карикатурата в профила си в Туитър заедно със следния текст: \"Ще търпиш критика и хумор, трябва да търпиш. Няма да можеш да попречиш на критиката и хумора, хвърляйки в затвора\". Четирима дипломирали се наскоро студенти от Близкоизточния технически университет в Анкара бяха арестувани миналата седмица заради показване на въпросната карикатура на церемонията по дипломирането им. На церемонията на 6 юли в Анкара студенти са носили плакат с карикатура на животни, чиито лица приличат на Ердоган, и надпис над нея \"Светът на Тайиповците\". Карикатурата \"Светът на Тайиповците\" първоначално е била публикувана в популярното сатирично списание \"Пенгуен\". Ердоган бе подал жалба във връзка с карикатурата преди 12 години, когато бе премиер. Съд в Анкара отхвърли жалбата през 2006 г. с аргумента, че карикатурата трябва да се разглежда в рамките на свободата на изразяване.", "date": "2018.07.18", "title": "Ердоган е подал жалба срещу лидера на \nНароднорепубликанската партия"}
{"url": "https://www.24chasa.bg/novini/article/6968628", "text": "Напълно неприемливо е Русия да се произнася по членството на Грузия в НАТО. Русия няма думата, заяви на пресконференция генералният секретар на алианса Йенс Столтенберг, цитиран от БТА.  Русия няма право да решава от името на своите съседи, какво те да правят. Грузия е независима страна и има правото да избира пътя си, включително споразуменията за сигурност, които сключва, добави той. По неговите думи разбирането, че решенията на Грузия, взети демократично, са провокация, е напълно погрешно и е опит за възстановяване на положението, в което \"великите сили\" решават какво да се случва с малките държави. По приемането на Грузия в НАТО решението е на властите в Тбилиси и на 29-те страни от пакта, заяви Столтенберг. Изцяло подкрепяме стремежите на Грузия към НАТО и потвърдихме готовността да приемем страната в алианса, както заявихме на срещата в Букурещ през 2008 година. Ще продължим да работим заедно с грузинските власти по подготовката. Реформите в Грузия напредват, важно е усилията да продължат. Призоваваме Русия да изтегли силите си от тази страна, добави Столтенберг. Попитан какво трябва Грузия да направи, за да бъде приета в НАТО, той посочи необходимостта от осъвременяване на службите за сигурност и на правораздавателната система, както и да се повишат изискванията към въоръжените сили.", "date": "2018.07.18", "title": "НАТО: Напълно неприемливо е Русия да коментира присъединяването на Грузия"}
{"url": "https://www.24chasa.bg/novini/article/6968631", "text": "С въвеждането на тол системата ще има различни тарифи за различните класове пътища, като за тези в най-лошо състояние няма да се плаща, докато не бъдат ремонтирани. Това каза председателят на Управителния съвет на Агенция \"Пътна инфраструктура\" (АПИ) инж. Светослав Глосов, който взе участие в заседание на парламентарната Комисия по регионална политика, благоустройство и местно самоуправление. Депутатите от комисията приеха на първо четене промените в Закона за пътищата, предвиждащи въвеждането на електронна система за събиране на таксите за ползване на републиканската пътна мрежа на база изминато разстояние за превозни средства и обща техническа допустима максимална маса над 3,5 т (ТОЛ) и на база време за леки автомобили с обща техническа допустима максимална маса до 3,5 т (електронна винетка). На заседанието присъстваха зам.-министърът на регионалното развитие и благоустройството инж. Валентин Йовев, началникът на политическия кабинет на министъра на регионалното развитие и благоустройството Весела Начева-Кръстева, главният секретар на министерството Веселина Терзийска и инж. Дончо Атанасов, член на УС на АПИ. Инж. Глосов обясни, че се предвижда от Нова година да се въведат електронни винетки за леките автомобили. Цените им няма да се променят. Планира се и въвеждане на уикенд винетка, с която ще се облекчат пътуващите по републиканските пътища само през почивните дни като социална мярка. Тол системата трябва да бъде въведена през август 2019 година. Тя ще обхваща 16 хиляди километра републикански пътища, от съществуващите 20 хил. километра. „Системата е базирана на сателит, като ще има GPS проследяване, с което ще се следи целия трафик на товарните камиони. Контрол ще има и чрез камери, монтирани на рамки и наземен със 100 оборудвани автомобила. „Такава система се изгражда за първи път в Европа и България ще е първата държава с толкова модерна техника“, отбеляза той. Инж. Глосов допълни, че системата ще се управлява от ново звено в АПИ, което ще стопанисва и поддържа системата. Председателят на УС на АПИ добави, че не се предвижда с въвеждането на тол системата да се облагат републиканските пътища, които преминават през урбанизирани територии. „Те ще останат необлагаеми, както и в момента, като в същото време АПИ ще продължи да ги поддържа“, категоричен бе той. Инж. Глосов обърна внимание, че системата може да се надгради и при желание от общините и Народното събрание закона може да се промени и да се облагат с такси и общински пътища, приходите от които ще отидат за поддръжката им. Общинската пътна мрежа е с дължина колкото републиканската и в много лошо състояние, каза още инж. Глосов. Той обясни още, че с въвеждането на системата ще отпадне ангажимента на държавата да финансира АПИ, тъй като тя ще се финансира от приходите от тол такси. „Тогава АПИ ще освободи един ресурс“, коментира още председателят на УС на АПИ. Той поясни, че идеята на АПИ е 50% от приходите от тол такси да отиват за поддръжка на съществуващата инфраструктура и 50 % за нова инфраструктура. Членът на УС на АПИ инж. Дончо Атанасов заяви, че тол системата е една от най-тежките, които се изграждат у нас. Според него тя ще е много по-справедлива от съществуващата в момента, защото този който руши най-много пътищата, ще плаща повече. „225 млн.лв. са приходите от продажбата на винетки за леки коли, а почти 100 млн.лв. идват от тежкотоварния трафик. Това е несправедливо и ще обърнем модела“, каза още инж. Атанасов. Той подчерта, че за да е ефективна системата ще има и по-строг контрол. „АПИ в момента събира с 20 млн.лв. повече приходи от винетки в сравнение с 2017 г. и с 40 млн.лв. повече от 2016 г,което идва от засиления контрол на превозните средства с МВР“, каза той.", "date": "2018.07.18", "title": "Цената на тол системата ще се определя от класа на пътя и състоянието му"}
{"url": "https://www.24chasa.bg/novini/article/6968635", "text": "Руският град Шихани, където руски учени твърдят, че е било разработено нервнопаралитичното вещество \"Новичок\", ще бъде отворен за широката общественост от януари 2019 г., постановява указ на Кремъл, предаде Франс прес, цитирана от БТА.  \"Владимир Путин подписа вчера указ, който отменя статута на нашия град на затворена административна единица\", заяви за АФП говорителката на местните власти Юлия Ершова. Шихани е разположен на р. Волга, на 750 км югоизточно от Москва, в Саратовска област. \"Нашият завод, клон на Държавния изследователски институт за химия и органични технологии, продължава да работи и ние не знаем какво ще стане с него след отварянето на Шихани\", добави говорителката. Тя отказа да даде информация какво произвежда този завод. Публикуваният на официалния портал pravo.gov.ru президентски указ дава шест месеца на местната администрация да подготви отварянето на Шихани, където живеят 5500 души. В постсъветска Русия все още има около 40 затворени града. Статутът на тези административни единици, чието местоположение бе тайна по съветско време, налага ограничения за достъп, за придвижване и местожителство. В тях нямат право да влизат чужденци. Но дори руснаците нямат право на достъп, освен ако не докажат роднинска връзка с жител на града, който, от своя страна, трябва да получи писмено разрешение от властите. Шихани се появи в новинарските емисии, когато двама руски учени заявиха, че са работили там по програмата \"Новичок\" през '70-те и '80-те години на 20 век. Според Лондон с това нервнопаралитично вещество са били отровени през март бившият двоен агент Сергей Скрипал и дъщеря му Юлия. Скандалът пламна с нова сила през юли, когато двама британци бяха отровени на десетина километра от мястото, където бяха намерени в безсъзнание Скрипал и дъщеря му. Москва отрича да е замесена по какъвто и да било начин в отравянията и отрича отровата да е била произведена в Шихани.", "date": "2018.07.18", "title": "Путин разрешава достъпа до \"затворения град\" Шихани, където е създаден \"Новичок\""}
