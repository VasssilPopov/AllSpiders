{"url": "https://www.24chasa.bg/novini/article/7014285", "text": "      3/4 от всички предмети около нас са изработени от суровини, а останалите - с инструменти, направени от тях. Така председателят на УС на Българската минно-геоложка камара проф. дтн инж. Николай Вълканов образно илюстрира значението на минно-добивната индустрия. Каза го в словото си по време на националното честване на Деня на миньора, което бе в петък. Да уважат днешния празник на хората, които създават между 4 и 5% от БВП на страната, бяха дошли министърът на енергетиката Теменужка Петкова, министърът на труда и социалната политика Бисер Петков, зам.-министрите на енергетиката Красимир Първанов и Жечо Станков, на икономиката Лъчезар Борисов и на околната среда и водите Красимир Живков. В залата бяха лидери на синдикатите, посланици и дипломати. “Българската минерално-суровинна индустрия е сред най-развитите в европейски мащаб - каза още Вълканов. В отрасъла работят около 24 000 души и още 120 хил. в съпровождащи икономически дейности. През 2017 г. продуктите на минерално-суровинната индустрия формират 5,5 млрд. лв., или 11% от общия износ. Това поставя нашата индустрия на трето място в икономиката на страната ни, като създава два пъти по-висока добавена стойност на един зает”, отчете председателят на камарата. Компаниите в сектора инвестират 317 млн. лв. годишно. 83 000 предприятия са доставчици на фирмите в бранша и в тях работят над 800 000 души. Купувачи на продукцията на минно-добивнита индустрия са над 26 000 предприятия, които създават заетост за 302 000 души. Министърът на енергетиката Теменужка Петкова заяви, че минерално-суровинната индустрия е стратегическа за икономиката ни, тъй като осигурява около 4% от БВП, а произведената продукция за 2017 г. е за над 2,7 млрд. лв. Тя се концентрира върху ролята ѝ за регионите, тъй като “По този начин се гарантира развитието на общините и подобряването на стандарта на живот на техните жители”, каза Петкова. От началото на 2017 г. до края на месец юли 2018 г. приходите от концесионна дейност са над 143 млн. лв., от които по сметките на общините са отишли повече от 71 млн. “Нашето правителство стои твърдо зад устойчивото развитие на минно-добивния отрасъл в страната. Позицията ни е, че секторът трябва да работи на пазарен принцип, при спазване на конкуренцията, подчерта министърката. Тя припомни, че през декември миналата година след законодателна промяна е криминилизиран незаконният добив на подземни богатства. “По този начин ще се намалят преките загуби за работещите в сектора компании”, каза министърката. Петкова припомни още, че по време на първото българско председателство на Съвета на ЕС в София се проведе петото издание на Европейския минен бизнес форум. Според нашите международни партньори българската минерално-суровинна индустрия И министърът на труда и социалната политика Бисер Петков отбеляза ролята на отрасъла за развитието на регионите. Той приветства фирмите за технологичното обновление в предприятията, за инвестициите в развитието на работниците и специалистите и в подобряването на условията на труд. Въпреки сериозното техническо обновление има рискове за опасността и здравето на работещите, каза той. “Това определя приоритетното внимание, което фирмите от минно-геоложката камара отделят на безопасните условия на труд. Радостно е, че Това ни убеждава, че пътят е в инвестиции за превенцията на трудовия травматизъм, в оценка на рисковете на работната среда и на ефективни мерки за намаляването им”, заяви министърът. Президентът на Конфедерацията на труда “Подкрепа” Димитър Манолов заяви, че ако ги няма някои предприятия на минната индустрия, всичко около тях ще изчезне. Той се обърна към енергийния министър с думи за тежкия натиск, под който е поставена въгледобивната индустрия. “Ако изчезне въгледобивът, ще изчезнат много други неща.” Лидерът на “Подкрепа” всъщност говори за европейските екоизисквания за термичните централи. По-късно пред журналисти министър Теменужка Петкова заяви, че в средата на септември се очакват добри новини за дерогацията за въглищните ни централи. Председателят на камарата Николай Вълканов заяви, че на 18 август - деня на успението на св. Иван Рилски, който е закрилник на миньорите, “имаме основание да празнуваме, защото постигнахме значими резултати.” Той цитира св. Иван Рилски: “Бъдете единни, имайте мир помежду си”.         даде камарата Пет големи награди даде Българската минно-геоложка камара в навечерието на Деня на миньора. Те бяха връчени на представителите на компаниите от министъра на енергетиката Теменужка Петкова, министъра на труда и социалната политика Бисер Петков и председателя на камарата проф. дтн Николай Вълканов.  Бяха връчени и грамоти за принос към българската минерално-суровинна индустрия. Такова отличие получи минно-геоложкият университет “Св. Иван Рилски”. За 65-годишнината си бе отличен и “Минстрой холдинг” с председател проф. дтн Николай Вълканов. За 50-годишния си юбилей грамота получиха Илия Гърков, изпълнителен директор на “Дънди Прешъс металс Челопеч” и на “Дънди Прешъс Металс Крумовград”, а за 60-годишнината си - Драгомир Драганов, изпълнителен директор на “Елаците - Мед”. Бяха дадени и три нанагради за най-добър студент. Васил Чобанов получи 1500 лв. еднократна стипендия от камарата. Михаил Мохамед ал - Марий взе награда на името на проф. д-р Лъчезар Цокорков, тя е на фондация “Асарел”. Радослав Динев бе награден с еднократна стипендия от 2000 лв. от “Минстрой холдинг”.", "date": "2018.08.17", "title": "Миньорите дават 4% от БВП, в бранша са заети над 120 000 души"}
{"url": "https://www.24chasa.bg/novini/article/7014177", "text": "Янко Попов-Туцо от Килърите е поискал да го пуснат предсрочно от затвора. Той излежава 10-годишна присъда за това, че е участвал в бандата за мокри поръчки на Петър Стоянов-Сумиста и помогнал на 2-ма издирвани за убийството на шуменския бизнесмен Румен Рачев да се скрият. Туцо бе прибран в затвора през декември м.г., след като Върховният касационен съд (ВКС) се произнесе окончателно по делото “Килърите” и наложи 3 доживотни присъди - на Сумиста, на търновския бизнесмен Георги Вълев и на Васил Костов-Кеца. От присъдата на Туцо обаче се приспадат дните, прекарани в ареста по време на разследването и съдебния процес. В затвора изчислили, че му остават да излежи малко повече от 4 г. Молбата за предсрочно освобождаване на Туцо ще бъде разгледана в сряда от 15-и състав на Софийския градски съд (СГС), казаха оттам. Вероятно защитата ще изтъкне като мотив за пускане здравословното състояние на Туцо, който от години има сериозни оплаквания. Твърди, че е “95% инвалид”, след като преживял инцидент с кон и бил месец в кома. Имал проблеми с наднорменото тегло и дишането, но обяснявал, че не се смята за дебел, а за як. След като присъдата му е приведена в изпълнение, той бил настанен в болницата към затвора. В момента Туцо излежавал наказанието си в общежитието в Кремиковци. Според свидетел срещу Килърите Туцо е бил ятак на издирваните преди 9 г. за убийството на Румен Рачев Владимир Филев и Георги Георгиев. Двамата се крият в хижа “Вада” на Боровец, а после изчезват. През май 2011 г. са намерени мъртви, но убийците им не са открити. Янко Попов е на 54 г. от Самоков. Преди да го арестуват, се занимава се с ресторантьорство и туризъм в Боровец и по морето, а също и с животновъдство. Казва, че прякорът Туцо му е лепнат от полицаите. Не крие, че се е познавал със сръбския мафиот Сретен Йосич и му е ходил на гости. “По някакъв начин си бяхме в близки тоношения\", казва той при разпит. Навремето бил близък с боса на СИК Милчо Бонев- Бай Миле, убит на 30 юли 2004 г. Синовете на Туцо пък имали общ бизнес с вдовицата на Бай Миле - Силвия Панагонова. ", "date": "2018.08.17", "title": "Туцо от Килърите  иска да го пуснат от затвора 4 г. по-рано"}
{"url": "https://www.24chasa.bg/novini/article/7014280", "text": "Южният италиански град Беневенто затвори за движение един от мостовете си днес, който е проектиран от Рикардо Моранди, инженера на рухналия в Генуа мост, предаде ДПА. Затварянето за движение на моста Сан Никола в Беневенто е предпазна мярка, обясни във Фейсбук кметът на града Клементе Мастела. Той призна, че мярката ще причини задръствания и се извини за това. \"Но безопасността на гражданите на Беневенто и отвъд пределите на града за мен и за моята администрация е основна и неподлежаща на компромис грижа\", допълни Мастела. Мостът ще бъде отворен за движение едва след като техническа комисия, съставена от университетски преподаватели и от експерти от агенцията по поддръжка на магистралите, даде окончателен отговор на въпроса дали съоръжението е солидно. Мостът Сан Никола в Беневенто е построен през 50-те години на миналия век по проект на Моранди, който е проектирал още много мостове в Италия и в чужбина. След трагедията с моста в Генуа други италиански градове обещаха да извършат проверки на проектирани от Моранди мостове. Такива има във Флоренция, Рим, Агридженто в Сицилия и на други места. Вчера общината в Рим каза, че е предвидила 2 милиона евро за извънредни дейности по поддръжка на мост, проектиран от Моранди на магистралата, водеща към основното летище на града. Същевременно в италианските социални медии се появиха кадри от среща, на която италианският вицепремиер и министър на вътрешните работи Матео Салвини се весели със симпатизанти в Сицилия вечерта на 14 август, броени часове след рухването на моста в Генуа, пише в. \"Фигаро\". Снимките, на които се вижда Салвини на трапеза със симпатизанти на неговата партия Лига, са направени в италианския град Месина. Те бяха разпространени в социалните мрежи от хора, присъствали на тържеството. То е било планирано преди трагедията в Генуа и Салвини не е решил да го анулира заради нея. На снимките се виждат ястия с риба, торта и чаши с вино, както и много усмихнати лица, в това число и Салвини. В социалните мрежи хората започнаха да се питат дали той се е държал подобаващо вечерта на 14 август. Представители на Демократическата партия дори призоваха вицепремиера да се извини за поведението си.", "date": "2018.08.17", "title": "Властите на италианския град Беневенто затвориха за движение мост, проектиран от\nРикардо Моранди"}
{"url": "https://www.24chasa.bg/novini/article/7014113", "text": "Инвалидните колички, протезите и останалите помощни и медицински изделия ще се дават по индивидуална нужда от 1 януари. До края на годината здравното министерство ще направи стандарт за тях, а от 2019 г. вече то ще отговаря за разпределението им. Това стана ясно след поредната среща при вицепремиера Томислав Дончев, в която участваха социалният министър Бисер Петков, протестиращите майки и само един член на националнопредставителните организации на хората с увреждания. Новите правила трябва да спрат злоупотребите на фирмите, които изкуствено завишават цените. Още в понеделник трябва да е готов окончателният проект на закона за хората с увреждания, обеща Петков. Първи в сила ще влязат текстовете за новите помощи - още от 1 януари, а през април и останалите. През 2020 г. пък ще заработи и новият орган за хората с увреждания. Той ще трябва да прави индивидуалните оценки и да замени Агенцията за хора с увреждания. На срещата се е коментирана и темата за финансирането от държавата на националнопредставителните организации. Майките настояват то да бъде прекратено. Компромисният вариант е да се прави на две направления - нови критерии и конкретни проекти. Докато течеше срещата при вицепремиера, националнопредставителните организаци заплашиха с протест през септември. Причината е, че промените се правят под диктата на майките и омбудсмана Мая Манолова, обясни председателят на асоциацията на родителите на деца с епилепсия Веска Събева. Според нея новото мегазвено е напълно излишно, а промените ще засегнат само малка част от над 750 хил. българи с увреждания. От Българската стопанска камара пък излязоха със становище, че определянето на квоти за наемане на хора с увреждания е несъобразено и трудноизпълнимо. Промените предвиждат месечна финансова санкция до 30 % от минималната заплата, ако фирмата не назначи инвалид.", "date": "2018.08.17", "title": "Дават инвалидни колички според нуждите от 1 януари (обзор)"}
{"url": "https://www.24chasa.bg/novini/article/7014300", "text": "Държавният департамент на САЩ обяви днес, че пренасочва за други цели замразеното финансиране от 230 млн. долара за Сирия и съобщи, че от коалиционни партньори са събрани други 300 млн. долара за възстановителни работи в зоните, превзети от \"Ислямска държава\", предадоха Ройтерс и Асошиейтед прес, цитирани от БТА.  Президентът Доналд Тръмп замрази средствата през март, когато неговото правителство започна да преосмисля ролята на САЩ в сирийския конфликт. Говорителката на департамента Хедър Науърт каза, че Саудитска Арабия е отпуснала 100 млн. долара, а ОАЕ са внесли 50 млн. долара в новия фонд. \"Това решение не представлява някакво отслабване на ангажимента на САЩ към нашите стратегически цели в Сирия\", се казва в изявлението на Науърт, цитирана от Ройтерс. Пренасочването на средствата е знак, че администрацията се вслушва в настояването на Тръмп да се сложи край на намесата в Сирия или да се намали присъствието там, отбелядват агенциите.", "date": "2018.08.17", "title": "САЩ изтеглят участието си в стабилизационния фонд за Сирия"}
{"url": "https://www.24chasa.bg/novini/article/7014079", "text": "Прясна черноморска риба, миди от фермите на Каварна, сладко от зелени смокини, приготвено по стогодишна рецепта на бабите от Созопол, и качествено бяло вино с традиции. Към всичко това се добавят природните красоти и културно-историческите забележителности на нашето Черноморие. Става дума за два от общо 12-те винено-кулинарни дестинации, които разработват съвместно Министерството на туризма и Министерството на земеделието и храните. Те бяха представени от министър Николина Ангелкова на кръгла маса в Бургас днес. “Добруджа и Северното Черноморие” предлага забележителности, сред които “Двореца” в Балчик, скалните феномени Побитите камъни и Чудните скали, но заедно с това и условия за чудесна гурме ваканция. Тук може да се опитат вусен добруджански хляб, прясна риба и миди от фермите на Каварна. Не бива да се пропуска и характерната за региона саламурийка - пикантна подправка за рибена чорба и всякакви морски деликатеси. Маршрутът “Южно Черноморие” предлага романтиката на Стария Несебър и Стария Созопол, красотата на Морската градина в Бургас, археологическите комплекси Деултом, Акве калиде, гробницата край Поморие, Бегликташ край Приморско. Мидите по бургаски и сладкото от зелени смокини от Созопол са само част от насладата за любителите на гурме туризма. Черноморското крайбрежие разполага и с Тук се произвеждат едни от качествените български бели вина - шардоне, алиготе, димят, траминер, мускат отонел, както и фини отлежали брендита. Двата винено-кулинарни маршрута обхващат 10 общини - Силистра, Добрич, Балчик, Варна, Бургас, Несебър, Поморие, Созопол, Приморско, Царево, както и 21 туристически атракции. Това е втори етап от изпълнението на проекта, който предвижда шест регионални кръгли маси в различни части на страната. Стремежът е да се покажат културно-историческото богатство и разнообразието на вкусовете, които всеки регион предлага. “12-те маршрута преминават през над 50 общини и включват над 100 туристически обекта”, обобщи Ангелкова. Тя похвали Бургаска област, която отново бележи ръст в туризма: “За първите 6 месеца лицата, които са пренощували в места с над 10 легла, са над 480 000, което е отново с около 10% ръст спрямо м.г., над 2 480 000 са нощувките”. 12-те винено-кулинарни дестинации ще бъдат финализирани в края на септември, след което ще започне качването им на онлайн платформи. туризъм, за който ние влагаме много усилия. За първото полугодие имаме 17% ръст на нощувките в Бургас, а туристите са скочили с 30%, което на фона на спада на руските туристи е изключително оптимистично. Нашият регион е изключително популярен и кулинарно заради морето и морските гозби, както и заради по-големите винарски изби”, каза кметът на Бургас Димитър Николов и обеща силна подкрепа за популяризиране на алтернативните туристически маршрути. По предложение на бургаския депутат Диана Саватева общината се ангажира с изработването на сувенири, подходящи за маршрута. “В по-голямата част от годината Южното Черноморие е слънчево, много малко са зимните месеци с отрицателни температури. В подходяща атмосфера и с подходяща културна програма, разчитайки и на международното ни летище и автомагистралата, винаги можем да бъдем успешен домакин на такива дейности”, каза Николов. Според изпълнителния директор на агенцията по лозата и виното Красимир Коев Черноморието е възможен лидер в проекта за 12-те винено-кулинарни маршрута. “Тук са налице всички основни фактори - превъзходството на българските храни и напитки, изградената идеална инфраструктура в туристическите ни курорти, включително и в Бургас. Туристът вече не идва само да лежи 10 дни на плажа, той търси разнообразни занимания и веднага усеща разликата между вкуса на домата, сиренето, киселото мляко и виното, които консумира в България, и у дома”, коментира Коев.", "date": "2018.08.17", "title": "Черноморието прибавя към  плажа гурме  и елитни вина"}
{"url": "https://www.24chasa.bg/novini/article/7014241", "text": "Нобеловият фонд поиска от Шведската академия да бъде създаден нов комитет за наградата по литература, съобщи ТАСС. Това става известно от писмо, с което разполага в. \"Дагенс нюхетер\", предава БТА. Шведската академия обяви през май, че тази година няма да бъде присъдена Нобелова награда за литература. Решението беше взето, след като заради скандал с един от членовете й, я напуснаха наведнъж осем души. Искането на Нобеловия фонд е обусловено с това, че от гледна точка на администрацията, заради кризата академията е загубила и легитимност, и доверието на обществеността. Фондът настоява в академията да бъде създаден нов Нобелов комитет по литература, който да се състои от нови членове и да определя лауреатите самостоятелно. Той би трябвало да действа, докато Шведската академия \"не бъде обновена така, че доверието в нея да бъде възстановено\". Шведската академия разглежда предложението без особен ентусиазъм. В отговора на писмото на временния секретар на академията Андерс Елсон се казва, че кризата не е повлияла на способността на институцията да присъжда наградата и затова ще е странно тази роля да бъде прехвърлена на външна организация. Улсон подчертава също, че създаването на нов комитет би противоречало на устава на Нобеловия фонд и може да бъде възприето като \"немотивирано признание за недостатъци в самата работа по присъждане на наградата\".", "date": "2018.08.17", "title": "Нобеловият фонд иска да бъде създаден нов комитет за наградата по литература"}
{"url": "https://www.24chasa.bg/novini/article/7014249", "text": "Турската лира загуби пет процента от стойността си днес, след като турски съд отхвърли иска за освобождаването на американския пастор Андрю Брънсън, предаде Ройтерс, цитирана от БТА.  Решението на турската съдебна инстанция предизвика остра реакция от страна на президента на САЩ Доналд Тръмп, който каза, че САЩ няма да \"оставят нещата така\". Към 19.12 ч. местно време (16.12 по Гринуич) стойността на турската национална валута падна до 6.0700 спрямо долара, с около пет процента понижение.", "date": "2018.08.17", "title": "Турската лира се понижи с около 5%, след като турският съд остави под арест американски пастор"}
{"url": "https://www.24chasa.bg/novini/article/7014257", "text": "Върховният комисар на ООН за правата на човека Зейд Раад ал Хусейн осъди решението на парламента в босненската Република Сръбска да преразгледа доклада за жертвите от Сребреница, в който се констатира, че босненските сръбски сили са убили над 8000 мюсюлмани в анклава през 1995 г., предаде Асошиейтед прес. Според Ал Хусейн това би навредило на усилията за помирение. Във вторник парламентът на Република Сръбска гласува за преразглеждане на доклада за жертвите от Сребреница по инициатива на президента на републиката Милорад Додик. Парламентът реши, че трябва да бъде създадена нова независима международна комисия, която да определи броя на жертвите в района на Сребреница, като включи в доклада и жертвите сърби. Стъпката идва преди предстоящите на 7 октомври общи избори в Босна и Херцеговина, отбелязва агенцията. Говорителката Равина Шамдасани заяви днес, че върховният комисар за човешките права призовава босненските сръбски власти да преразгледат решението. По думите й Ал Хусейн се опасява, че тази стъпка, \"която изглежда е насочена към политическа изгода\", може да засили напреженията, разделенията и недоверието.", "date": "2018.08.17", "title": "ООН осъжда Република Сръбска, искала да намали броя на жертвите в Сребреница"}
{"url": "https://www.24chasa.bg/novini/article/7014263", "text": "Служител от офиса на местен мюфтия в Източна Турция е открил огън по свои колеги, след което насочил оръжието срещу себе си, но опитът му за самоубийство се провалил, предаде Анадолската агенция. Двама души са били убити, а петима, сред които нападателят - ранени. В информацията, цитирана от Асошиейтед прес, се посочва, че нападението е било извършено днес в град Терджан, окръг Ерзинджан, докато служители от местното мюфтийство провеждали заседание. Нападателят, който имал психологически проблеми, влязъл в пререкание със свои колеги, преди да започне да стреля по тях. Някои от пострадалите са в сериозно състояние.", "date": "2018.08.17", "title": "Двама убити и петима ранени при стрелба в мюфтийство в Източна Турция"}
{"url": "https://www.24chasa.bg/novini/article/7012813", "text": "През юни т.г. спряха пенсията на онкоболен с един отстранен бял дроб. Причината е, че комисия на НОИ-Хасково обжалва решението на ТЕЛК, с което му се гарантираше пълна инвалидност. Това сподели пред “168 часа” болният Нанчо Терзиев. “Опериран съм от рак на плеврата (ципа, която покрива белия дроб и гръдния кош) през 2009 г. и оттогава получавам 270 лв. пенсия - разказва Терзиев. - Миналия септември дойде писмо, с което разбрах, че д-р Мариана Карамфилова обжалва решението на ТЕЛК, което посочва, че съм напълно неработоспособен, и заради това намалиха сумата на 120 лв., а през юни за последно я получих.” Вече 1 година той се опитва да разговаря с член на комисията, която “Те са потънали вдън земя - възмущава се Терзиев. - Консултирах се с бивша адвокатка на НОИ, която ми каза, че когато видят документи на онкоболен, никой не ги пипа. Представете си каква наглост е да ми обжалват решението на ТЕЛК, смятайки, че аз не съм болен. Юристката се шокира.” Пред “168 часа” д-р Мариана Карамфилова, началник на отдел “Отпускане на пенсии” към НОИ-Хасково, сподели, че това е проверка заради несъответствия. “Аз не обжалвам лично, а комисия заседава и решава, но аз се подписвам - разказва Карамфилова. - Ние нямаме право да преглеждаме лицата, а проверяваме документите, които ТЕЛК ни предоставя. Ако има някакви противоречия в консултациите или становищата, ние няма как да знаем коя е истината. По тази причина това са данни, които подлежат на проверка, за която ние подаваме жалба.” Нанчо Терзиев решава обаче да потърси правата си пред ТЕЛК, но “Отидох там и ми казаха само, че документите ми са изпратени в НЕЛК София (контролиращият орган на ТЕЛК - бел. ред.) и че те не могат да ми помогнат - разказва потърпевшият. - В столицата трябвало да решат, но вече 1 година резултат няма.” Според него вариантите на НЕЛК са 2 - или трябва да го извикат на място, за да проверят епикризите му, или да решат проблема въз основа на медицинското му досие. По закон лекарите в НЕЛК би трябвало максимум за 3 месеца да се произнесат по случая. Пред “168 часа” обаче оттам заявиха, че този срок е препоръчителен и ежедневната им натовареност чисто физически не позоволява обработката на хилядите жалби. С изразено съжаление обясниха също, че ще се произнесат по казуса на 7 септември, В същото време от централното управление на НОИ се отнесоха с разбиране към сигнала на “168 часа”, но са категорични, че без решение на НЕЛК няма как да възстановят изплащането на пенсията по болест. “По-голямата вероятност досега и да възстановят пенсията - споделя онкоболният. - Но кой ще ми върне нервите през тази година. Искам да ги съдя, защото заради тях мизерствам, нямам пари за хляб, а какво остава за юрист.” По тази причина адвокатка от Харманли разбира за случая и решава да му помогне. Панчо Терзиев живее с баща си и благодарение на неговата малка пенсия успяват поне да не остават гладни. “Започнах останали вкъщи - възмущава се Терзиев. - Изхарчих всичките си пари за лечението на тумора.” Всъщност Панчо Терзиев се разболява и влиза в болница още през 2009 г., когато му откриват рак на плеврата. “Веднага ми насрочиха дата за операция - спомня си Терзиев. - Положението беше сериозно, а шансът ми за живот много малък.” При интервенцията отстраняват левия му бял дроб и оттогава живее без него. “Веднага след нея започнаха химиотерапиите, които бяха през 21 дни - разказва онкоболният. - Направиха ми общо 13. Вливките започваха рано сутрин и приключваха късно вечер.” Още преди да започне терапиите, лекарите му препоръчват да си подаде документите в ТЕЛК, за да получава пенсия по болест. “Комисията ми даде 100% инвалидност - спомня си Терзиев. - Започнах всяка година да се явявам пред нея с нови документи. Винаги ме караха да се събличам и да показвам точно къде съм опериран, евентуално за да не ги лъжа. Аз мисля, че искаха пари.” Терзиев никога не е подозирал, че НОИ може да му създаде подобни проблеми и да се усъмни в болестта му. “Знам, че има хора, които са напълно здрави, но получават пенсии по болест - възмущава се Нанчо. - Възползвали са се и са измамили системата. От това обаче и ние страдаме.”", "date": "2018.08.17", "title": "Спряха пенсията на онкоболен с отстранен  ляв бял дроб"}
{"url": "https://www.24chasa.bg/novini/article/7014207", "text": "Лирекс БГ ООД - фирмата, която поддържа сриналия се Търговския регистър, е изпълнявала и изпълнява сходни договори, като този с Агенция по вписванията, и обслужват други държавни организации – АЕЦ „Козлодуй“, МВР, МО, МРРБ (ГРАО), МВнР и други. От тяхната дейност зависят и други критични системи в държавата, някои от които не по-малко важни от Търговския регистър към Агенция по вписванията. Лирекс БГ беше и единственият участник на последния търг, организиран от ЦИК, за доставка на техника за машинно гласуване. Понастоящем бивш мениждър от Лирекс БГ е бил съветник на вътрешни министри. Фирмата била промотирана от шефа на кабинета на Румен Петков като вътрешен министър. Индекс България са изпълнявали и изпълняват различни договори с МВР, МВнР, НЕЛК и др. Фирмата е участвала в изграждането на редица специализирани полицейски системи в МВР, както и по проекти за визовата система на МВнР. Основните собственици на Лирекс БГ ООД са Манол Илиев (с 40%), Димитринка Илиева (с 40%) и Янко Илиев (с 10%). Основните собственици на Индекс България АД са Любомир Атанасов (с 48% от дяловете) и дружеството Индекс България СА, което държи 42% от дяловете, и чийто представляващ член на съвета на директорите е синът на Манол Илиев – Янко Манолов Илиев. Янко Илиев е и съдружник (с 10% от дяловете) в Лирекс БГ ООД. Семейство Илиеви и Любомир Атанасов имат и други съвместни начинания – Агро Системи ООД, Био Агро Системи ЕООД. Дружества от групите фирми около Лирекс и Индекс редовно участват в консорциуми на търгове за изпълнение на обществени поръчки. На практика, в продължение на повече от 6 години поддръжката на системите в Агенция по вписванията се изпълнява от тези две фирми.От 2012 до сега само Лирекс поддържат в АВ базите данни, с изключение на 2017-2018, когато е Индекс. Бизнесът на сем. Илиеви може да се проследи от времето в началото на 90-те години, когато стават съдружници със скандално известния бизнесмен Кристиян Маслев в агенция „Натурела“. Маслев е известен и като братовчед на бившия член на ВС на БСП Красимир Премянов. Манол и Димитринка Илиеви излизат от „Натурела“ през 1998 г., а през 2000 г. Маслев е застрелян пред дома си. Любомир Атанасов започва кариерата си в „Института по информационни технологии“ към МВР, където работи в продължение на повече от 20 години, преди да основе Индекс България през 1997г. И още нещо - В агенция \"Натурела\" към онзи момент, регистрирана на 30 октомври 1992 г. съдружници са Юрий Леонов Асланов, Кристиян Трендафилов Маслев, Манол Янков Илиев и Димитринка Иванова Илиева. Управители са Маслев и Илиева.", "date": "2018.08.17", "title": "Само в \"24 часа\": Бивш шеф на \"Лирекс\" - съветник на вътрешни министри"}
{"url": "https://www.24chasa.bg/novini/article/7014200", "text": "Мощни облаци са надвиснали над Жеравна в момента и се излива дъжд. Количеството му е 10 литра на квадратен метър. Това съобщи шефът на синоптичната фирма TV-MET Петър Янков. Облаците са с голяма площ и голямо вертикално развитие. Постепенно ще се преместват към Сунгурларе, Аспарухово и Карнобат. Поне още около половин час ще останат в района на Жеравна и Котел. Подобни бури в момента има в района на Разград, Добрич и Шумен. Утре бури се очакват следобед в Западна България и по поречието на Дунав.", "date": "2018.08.17", "title": "Мощна гръмотевична буря над Жеравна"}
{"url": "https://www.24chasa.bg/novini/article/7014208", "text": "Президентът на Съединените щати Доналд Тръмп заяви, че Турция е \"постъпила много, много зле\" и даде да се разбере, че може да последват още наказателни действия спрямо нея, предаде Ройтерс, цитирана от БТА.  \"Турция е проблем от дълго време. Те не действат като приятел\", заяви Тръмп пред Белия дом няколко часа, след като турски съд отказа да освободи американския пастор Андрю Брънсън, който бе задържан в страната през октомври 2016 г. \"Те трябваше да го върнат отдавна. Турция, по мое мнение, постъпи много, много зле\", каза президентът. \"Това все още не е всичко. Няма да оставим нещата така. Те не могат да държат наши хора\", добави той. Случаят с американския пастор Андрю Брънсън, съден от турски съд по обвинения в тероризъм и шпионаж, стои в основата на дипломатическата криза между Турция и САЩ в последно време, довела до спад на турската лира. Пасторът, духовен водач на малка протестантска църква в егейския град Измир, бе преместен под домашен арест миналия месец, след като прекара близо две години в затвора, но фактът, че не бе напълно освободен, само повиши напрежението. Във връзка със случая Вашингтон наложи серия санкции на Турция, която от своя страна отговори с подобни мерки. Американският министър на финансите Стивън Мнучин предупреди вчера, че американската администрация е готова да наложи нови санкции срещу Турция, ако пастор Брънсън не бъде освободен скоро. Пасторът рискува да получи до 35 години затвор, ако бъде признат за виновен по обвиненията в шпионаж и терористична дейност, които той отхвърля.", "date": "2018.08.17", "title": "Тръмп: Турция постъпи много, много зле, няма да оставим нещата така"}
{"url": "https://www.24chasa.bg/novini/article/7014213", "text": "Министерството на финансите на САЩ обяви днес, че налага санкции срещу четирима командири от армията и граничната полиция на Мианма и на войниците в две военни подразделения. Мотивът за мярката е \"участие в етническо прочистване\" на мюсюлманското малцинство рохинга и други нарушения на човешките права, предадоха Ройтерс и ДПА, цитирани от БТА.  Министерството поясни, че тези санкции ще послужат като \"предупреждение\" към силите за сигурност в Мианма, че \"трябва незабавно да прекратят подобно поведение и да уважават и защищават човешките права на всички етнически и религиозни групи\" в страната. Сред санкционираните е Аун Киау Зау, командир на Бюрото за специални операции номер 3, за чиито подчинени се смята, че са отговорни за смъртта на хиляди хора и за прогонването на стотици хиляди вън от страната. Санкционирани са групово 33-а и 99-а леки пехотни дивизии от въоръжените сили на Мианма. През юни т.г. изчерпателен доклад на Ройтерс доказа ролята на тези две дивизии в операцията срещу рохингите. Обявената днес мярка е съгласно т.нар. Закон Магнитски, който позволява на изпълнителната власт на САЩ да санкционира нарушители на правата на човека в чужбина.", "date": "2018.08.17", "title": "САЩ наложиха санкции на военни от Мианма заради нарушения на правата на човека"}
{"url": "https://www.24chasa.bg/novini/article/7014084", "text": "Експертите по информационни технологии на Изпълнителната агенция по околна среда (ИАОС) отстраниха техническия проблем, възникнал при външната връзка със сайта на агенцията, и той вече е достъпен. Проблемът беше причинен от разпад на интернет връзките на ИАОС. Впоследствие той е отстранен и е възстановен външният достъп до страницата. Сървърите на агенцията са в пълна изправност и няма опасност за наличната в тях информация. Проблемът е причинен от разпад на интернет връзките на ИАОС, съобщиха от агенцията. Впоследствие той е отстранен. Сървърите на агенцията са в пълна изправност и няма опасност за наличната в тях информация.", "date": "2018.08.17", "title": "Агенцията по околна среда: Сървърите ни са изправни, няма опасност за информацията (Обновена)"}
{"url": "https://www.24chasa.bg/novini/article/7014019", "text": "Кметът на Лондон Садик Хан каза днес, че иска да бъде изготвена оценка как ще се отрази евентуален твърд Брекзит върху достъпа до лекарства и храна и върху закона и реда, предаде Ройтерс, цитирана от БТА. Хан каза, че ще се консултира по този въпрос с организацията, която планира как да се реагира при бедствия като пожара в лондонския жилищен небостъргач \"Гренфел тауър\". Той ще попита какво влияние ще окаже евентуално излизане на Великобритания от ЕС без сключено споразумение с 27-те страни. Хан изрази и притеснение за бъдещето на хората от други страни от блока, живеещи и работещи във Великобритания. \"Призовавам Тереза Мей да направи единственото разумно и хуманно нещо и да предложи статут на постоянно пребиваващи на гражданите от ЕС, които живеят сега в Обединеното кралство, независимо от изхода от преговорите\", каза Хан.", "date": "2018.08.17", "title": "Кметът на Лондон иска да бъде направена оценка как ще се отрази твърд Брекзит на страната"}
{"url": "https://www.24chasa.bg/novini/article/7014045", "text": "Близо 15 хиляди полицейски акции срещу нелегални бюра за залагания са били извършени в четири азиатски държави по време на тазгодишното световно първенство по футбол. В кампанията, извършена под ръководството на Интерпол, са били иззети над 1,7 милиона щатски долара, съобщи днес международната полицейска организация, цитирана от ДПА и БТА.  Акции са били проведени в континентален Китай (вкл. Хонконг и Макао), както и в Малайзия, Тайланд и Сингапур. Само в Хонконг иззетите залози възлизат на 16,8 млн. долара. Това е седмата кампания на Интерпол срещу незаконните залагания за футболни мачове. В седемте са били извършени общо над 30 хиляди ареста и конфискувани 57 млн. щатски долара в брой, сочат данни на Интерпол.", "date": "2018.08.17", "title": "Интерпол: 14 900 акции срещу нелегални бюра за залагания в Азия по време на световното"}
{"url": "https://www.24chasa.bg/novini/article/7014047", "text": "Германският канцлер Ангела Меркел очаква сложни дискусии с руския президент Владимир Путин за Сирия и Украйна на утрешната им среща в Берлин, предаде Франс прес, цитирана от БТА. \"Ще има противоречия, разбира се, но ще има и въпроси, върху които бихме могли да помислим, така че да дадем тласък и подобрим друстранното ни или международно сътрудничество\", заяви канцлерката на пресконференция по повод днешното посещение в германската столица на черногорския премиер Душко Маркович. \"Проблемите, които ни тревожат - от Украйна до Сирия, минавайки през сътрудничеството, включително икономическото - са толкова много, че имаме основания да сме в перманентен диалог\", отбеляза Меркел и подчерта, че конкретни резултати от утрешната среща не могат да се очакват. Диалогът с Русия е важен за търсенето на решения на световните кризи, но утрешната среща с Владимир Путин едва ли ще даде веднага конкретни резултати. Това е работна среща, каза канцлерката, цитирана от ТАСС. Германия и Франция са гаранти на мирния процес в Украйна, който днес изглежда е в мъртва точка. Киев и Западът обвиняват Русия във военна подкрепа за сепаратистите в Източна Украйна, което Москва отрича. Берлин играе второстепенна роля в коалицията срещу групировката \"Ислямска държава\" в Сирия, но поддържа тесни връзки с останалите фактори в района като Турция или иракските кюрди. Освен това Германия даде подслон на стотици хиляди сирийски бежанци, припомня АФП. Канцлерката днес коментира възможно свикване в Турция на среща на върха за Сирия с Путин, френския президент Еманюел Макрон и турския им колега Ердоган. Тази среща трябва да е добре подготвена, поради което не е определена дата, отбеляза тя, след като Турция съобщи, че е набелязала дата - 7 септември. Очаква се Меркел и Путин да се срещнат утре към 18 часа местно време (16 ч. по Гринуич) в двореца Мезеберг - правителствена резиденция на 70 км северно от Берлин. Двамата лидери ще направят изявления преди началото на разговорите, посочва Ройтерс. След срещата официално изявление не се предвижда.", "date": "2018.08.17", "title": "Меркел: Срещата с Путин едва ли веднага ще доведе до резултати"}
{"url": "https://www.24chasa.bg/novini/article/7014051", "text": "Унгария е започнала да принуждава някои от кандидатите за убежище да се откажат от молбите си, лишавайки ги от храна, алармира правозащитна организация, цитирана от ДПА, съобщи БТА. Мярката е насочена срещу хора, които са обжалвали отхвърлянето на първа инстанция на техните молби за получаване на убежище, казва унгарският Хелзинкски комитет. По време на апелативната процедура кандидатите са държани в затворена транзитна зона на границата на Унгария със Сърбия и на някои от тях е била отказана храна. По време на апелативната процедура на кандидатите се отказва влизане в Унгария, но унгарските имиграционни власти им позволяват да се върнат в Сърбия по всяко време, допълва Хелзинкският комитет, като се позовава на разкази на кандидати за убежище и на техни адвокати. \"Това е равносилно на нечовешко отношение и на абсурдна юридическа ситуация\", допълва неправителствената организация. Унгарският премиер Виктор Орбан възприе твърда линия спрямо бежанците и мигрантите през миграционната криза през 2015-2016 г. Унгария бе първата, която спря мигрантите да влизат на територията й и прие закони, които разубеждават мигрантите да се опитват да минат транзит през страната или да искат убежище там.", "date": "2018.08.17", "title": "Унгария отказва храна на кандидати за убежище, за да ги принуди да си тръгнат"}
{"url": "https://www.24chasa.bg/novini/article/7014064", "text": "І. МЕТЕОРОЛОГИЧНА ОБСТАНОВКА: На 18.08.2018 г. отново предимно слънчево. През деня, главно в следобедните часове ще има временни увеличения на облачността, но само на отделни места в северните и планинските райони ще превали слабо и за кратко. Ще духа слаб, в Източна България до умерен вятър от север-североизток. Максималните температури ще са предимно между 30° и 35°, в София около 29°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София – Пловдив; в неделя от 16 ч. до 20 ч. в посока Бургас – София. АМ „Струма“: в събота от 10 ч. до 14 ч. в посока п. в. „Даскалово“ – ГКПП „Кулата“. АМ „Марица“: в неделя от 16 ч. до 20 ч. в посока Свиленград – АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград, като движението се пренасочва по път II-16 Ребърково – Своге – София; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. Движението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 25.08.2018 г. Област Бургас: Движението в участъка Деветак – Ветрен от км 308+107 до км 359+479 се осъществява в една лента на определени участъци поради частични ремонтни дейности на асфалтовата настилка. Срок до 22.08.2018 г. АМ „Хемус“: Област София: Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Движението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: Област София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 18.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 18.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 18.08.2018 г. Област Перник: Движението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 18.08.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Пампорово“ - забранен за МПС над 3,5 т. Срок: целогодишно; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; о- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 /E-79/ Благоевград – ГКПП Кулата в участъка от с. Железница до гр. Симитли от км 372+000 до км 374+000 се осъществява в една лента за движение поради косене и изсичане на храсти. Водачите да се движат с повишено внимание и съобразена скорост, съобразно създадената организация на движение. Срок до 18.08.2018 г. Област Видин: Движението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. Област Враца: Движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. Обходен маршрут за МПС с обща маса над 10 т: - В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. Обходен маршрут за МПС с обща маса до 10 т: - В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Ограничението е сигнализирано с пътни знаци съгласно проект за организация на движението. Срок до 30.10.2018 г. Област София: Движението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г. Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; Движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Област Габрово: Движението за транзитно преминаващите МПС в двете посоки по път I-5 Габрово – Шипка през проход \"Шипка\" е ограничено поради провеждане на национално честване на 141-та годишнина от Шипченската епопея. През прохода \"Шипка\" да се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. За местното движение и идващите от северозапад МПС движението се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Ограничението е в сила за периода от 8:00 до 20:00 часа на 25.08.2018 г. Област Стара Загора: Движението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. Движение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. Движението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности. Срок до 26.08.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. Движението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. Движението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. Област Бургас: Движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. Път III-2085: Движението по път III-2085 в участъка Просеник – Гюльовци от км 20+300 до км 29+620 се осъществява в една лента на определени участъци поради полагане на хоризонтална маркировка. Организацията на движение е сигнализирана с пътни знаци. Срок до 27.08.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-731: Движението по път III-731 Блъсково – Черноок от км 30+000 до км 18+000 се осъществява с повишено внимание поради частични ремонтни дейности по асфалтовата настилка. Движението се осъществява съобразно създадената ВОБД и се регулира от сигналисти. Срок 22.08.2018 г. Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. Път III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; Път III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Обходен маршрут: По уличната мрежа на гр. Козлодуй. Срок 31.08.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-15: Движението по път II-15 в участъка гр. Мизия – гр. Оряхово от км 63+000 до км 76+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок: 24.08.2018 г. Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. Път III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. Път III-5004: Движение по път III-5004 Чехлевци - Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. Път II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. Път II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. Ремонтни дейности: Път ІІІ-104: Движението по път ІІI-104 Бобошево – Четирци от км 00+000 до км 25+000 се осъществява с повишено внимание поради косене на храсти и машинно косене на тревни площи. Сигнализирано е с пътни знаци.Срок до 20.08.2018 г. Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 20.08.2018 г. Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; Път ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради – ремонтни дейности. Срок до 05.09.2018 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. Обходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. Път II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; Път ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. Път II-35: Движението по път Плевен – Троян от км 25+450 до км 62+643 се осъществява с повишено внимание поради ръчно и машинно косене на банкети. Водачите да се движат със съобразена скорост. Срок: 24.08.2018 г. Път III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. ОПУ-Монтана: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. Обходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323. Обходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. Ремонтни дейности: Път ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 24.08.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: Път ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. Път ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. Път II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; Път ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. Път IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г. Път ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. Път ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. Път ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 31.03.2019 г. Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. ОПУ-Стара Загора: Временно са въведени следните ограничения за движение на МПС: Път II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч. Обходен маршрут: през гр. Нова Загора. Срок до 29.08.2018 г. Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. Път III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 31.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 24.08.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.08.17", "title": "Вижте състоянието на пътищата в страната за утре"}
{"url": "https://www.24chasa.bg/novini/article/7014054", "text": "40-годишен собственик на камион загина нелепо на „Кукленско шосе” в Пловдив. От полицията определиха инцидентът като нещастен. По обяд мъжът, който имал малка транспортна фирма, се качил върху превозното средство, за да укрепи товара. Подхлъзнал се и паднал върху главата си. От МВР категорично отрекоха появилите се информации, че мъжът бил затиснат от мотокар. Падането било от 3 метра височина, които не били фатални за водача. Той обаче си наранил лошо главата. Свидетели на инцидента станали негови колеги, които се обадили на 112 и повикали линейка. Когато тя дошла, пострадалият бил още жив. В продължение на половин час лекарите се опитвали да го реанимират. Усилията им обаче не дали резултат и бизнесменът починал. Трагедията станала на транспортен терминал до пловдивската митница. Там камионите престояват за разтоварване. „Започнахме проверка, резултатите ще са ясни следващата седмица”, каза шефът на Инспекцията по труда в Пловдив Атанас Чернаев.", "date": "2018.08.17", "title": "40-годишен падна от камиона си и загина край пловдивската митница"}
{"url": "https://www.24chasa.bg/novini/article/7014077", "text": "За 2018 г. очакваните приходи в град Добрич от концесионни договори са в размер на 246 000 лева, сочи информацията на кмета Йордан Йорданов до Общинския съвет. За 2017 г. са предвидени приходи от концесионни плащания в размер на 252 000 лева, събрани са приходи в размер на 251 668 лева. В обектите, предоставени на концесия, са вложени средства в размер на 19 765,49 лева за поддръжка, ремонт и инвестиции. Запазени са 181 постоянни и 27 сезонни работни места Проверени са всички действащи през 2017 г. концесионни договори. През м.г. Общинският съвет е решение за пет обекта за концесия. Според проверките, концесионерите изпълняват договорните си задължения. Където е констатирано неизпълнение, са отправени предписания.", "date": "2018.08.17", "title": "246 000  лв приходи от концесии в Добрич"}
{"url": "https://www.24chasa.bg/novini/article/7014098", "text": "Страшно задръстване на 10-ия километър на \"Тракия\" в посока Пловдив затапи магистралата. Без видима причина колоните от автомобили се движат с 10 км в час, видя репортер на \"24 часа\". Положението на пътя се нормализира чак към 19-ия километър. Очаквайте подробности.                                                                                                                                                                                                                                                                                                                       ", "date": "2018.08.17", "title": "Страшно задръстване на \"Тракия\" в посока Пловдив затапи магистралата (Снимка)"}
{"url": "https://www.24chasa.bg/novini/article/7014100", "text": "Над 1,3 млрд. евро са приходите от международен туризъм у нас за първите шест месеца на тази година, съобщиха от Министерството на туризма. Приходите нарастват с 9,7 процента спрямо периода януари-юни година по-рано, сочат данните на Българската народна банка. Само за месец юни постъпленията от международните туристически пътувания надхвърлят 490 млн. евро, като се увеличават с 8,1 на сто в сравнение със съответния месец на миналата година. Резултатите са изключително добри и за пореден път доказват, че туризмът в България се развива с устойчив ръст и че със съвместните усилия на държавата и туристическия бранш страната ни се позиционира като дестинация, предлагаща качествен и разнообразен туристически продукт, е отбелязала министър Николина Ангелкова. Данните от БНБ за ръст на приходите бяха очаквани, тъй като в края на юли НСИ съобщи, че 3 644 791 чуждестранни туристи са избрали дестинация България през първите шест месеца на 2018 г., което е увеличение от 8,9 процента спрямо същия период на 2017 г.", "date": "2018.08.17", "title": "С 9,7% са нараснали приходите от международен туризъм в България"}
{"url": "https://www.24chasa.bg/novini/article/7014159", "text": "Полицията в Чили арестува 29-годишен мъж заради бомбените заплахи, които принудиха девет пътнически самолета да кацнат извънредно в Чили, Перу и Аржентина вчера, предадоха световните агенции, цитирани от БТА.  Мъжът е бил задържан от полицаи от звеното за борба с организираната престъпност в северния чилийски град Антофагаста тази нощ. По-късно днес той щезастане пред съдия в столицата Сантяго, за да чуе предявените му обвинения за отправяне на бомбени заплахи. Името на задържания не се съобщава. Заради фалшивите заплахи бяха засегнати стотици пътници. Те бяха отправени по телефона срещу самолети на авиокомпания Латам, която е голям регионален превозвач и на нискотарифната чилийска авиокомпания Скай. Полицията е успяла да проследи телефонните обаждания и така е идентифицирала виновника за заплахите.", "date": "2018.08.17", "title": "Мъж бе арестуван в Чили заради серията бомбени заплахи срещу самолети"}
{"url": "https://www.24chasa.bg/novini/article/7014174", "text": "\"Проникването в къщата на бившия зам.-министър на туризма Бранимир Ботев е било с цел грабеж\", категорично заяви главният секретар на МВР Младен Маринов. Той пристигна във Варна, след като стана ясно, че  По данни на полицията техните екипи са били на мястото в рамките на 5 минути след подаването на сигнала. Главният секретар заяви, че реакцията им е била изключително бърза. \"Няма задържани по случая с опита за кражба от дома на Бранимир Ботев. Основната версия, по която е работим, е опит за извършване на кражба в частен имот. Един човек с прикрито лице е успял да проникне в къщата, друг го е чакал отвън. Към момента няма данни бившият зам.-министър на туризма да е получавал заплахи. Въпреки това всички версии, включително сплашване, се проверяват. Работи се по оперативната информация, която колегите имат, и в момента се проверява\", каза Маринов. Полицията проверява записи от видеокамери и лица от криминалния контингент, които през летните месеци се съсредоточават по Черноморието, обясни главният секретар. От своя страна директорът на ОД на МВР-Варна Даниел Пашов призна, че през последните дни в района на инцидента няма ръст на кражбите, последната е била преди десетина дни.", "date": "2018.08.17", "title": "Целта на проникването в къщата на бившия зам.-министър Бранимир Ботев била грабеж"}
{"url": "https://www.24chasa.bg/novini/article/7014176", "text": "В част от селищата във Великотърновско бурята е била придружена от унищожителна градушка. Има поражения върху селскостопанската продукция и смущения в електрозахранването.                                                                                                                                                                                                                                                                                                                       ", "date": "2018.08.17", "title": "Силна буря в Търновско, порой се излива вече час (Снимки + видео)"}
{"url": "https://www.24chasa.bg/novini/article/7014001", "text": "Пожарна с трима огнеборци падна в дере на път да гаси пожар край пловдивското село Куклен. Автомобилът поддал край моста на входа на населеното място и се преобърнал. Пожарникарите са затиснати. Единият от тях е загинал, а другите са откарани в болница.  Техни колеги веднага са тръгнали към мястото, за да ги спасяват. Все още не е известно какво е състоянието на ранените огнеборци. Пожарната излязла в късния следобед след сигнал за запалени сухи треви около Куклен. Преди да стигнат до огъня  обаче автомобилът им поддал и паднал в дере. Пожарникарите не могли да стигнат до мястото на огъня. Час след инцидента от пловдивската полиция твърдят, че не знаят колко души са били в автомобила. Пресцентърът на МВР в София щял да публикува подробности на по-късен етап. Състоянието на двамата, откарани в болница, още не е ясно, а загиналият е бил на служба в пожарната към пловдивския район \"Южен\", уточни сайтът \"Трафикнюз\". Отсечката между селата Брестник и Куклен продължава да е затворена заради тежкия инцидент. На място са струпани няколко пожарни и полицейски автомобила. Огнеборците в Пловдив са потресени от трагедията.", "date": "2018.08.17", "title": "Пожарна падна в дере до Пловдив, 3-има огнеборци затиснати, единият загина (обновена)"}
{"url": "https://www.24chasa.bg/novini/article/7013985", "text": "Япония днес изрази разочарование от критиките, отправени от наблюдатели на ООН за правата на човека, по повод третирането на работниците в АЕЦ \"Фукушима\", предаде ДПА, цитирана от БТА.  Десетки хиляди работници, участвали в почистването на централата, според докладчиците на ООН за опасните отпадъци, съвременните форми на робство и правото на здраве, са експлоатирани и изложени на токсична радиация. \"Работниците, наети за почистването на радиационното замърсяване във Фукушима, предполагаемо включват мигранти, кандидати за убежище и бездомници\", написаха наблюдателите Баскут Тунчак, Урмила Бхула и Дайнюс Пурас в общия си доклад, публикуван вчера в Женева. Според японското външно министерство обаче, цитирано от агенция Киодо, той може да породи ненужна тревога и смут. \"Това е достойно за съжаление - изявлението е базирано на едностранни твърдения, които може да изострят страданията на хората в засегнатите от бедствието райони\", казаха от министерството. Министерството на правосъдието съобщи през юли, че четири строителни компании са наели стажанти чужденци за деконтаминацията на комплекса. Въпросните работници неяпонци били наети чрез спорна стажантска програма, която бе въведена през 1993 г. за трансфер на умения за развиващите се страни. Тя обаче бе подложена на критики, че осигурява на компаниите прикритие за внос на евтина работна ръка.", "date": "2018.08.17", "title": "Япония отхвърли критиките на ООН за условията на труд в АЕЦ Фукушима"}
{"url": "https://www.24chasa.bg/novini/article/7013988", "text": "Жена, чието семейство е загинало в горските пожари през юли край Атина, дава под съд министъра на вътрешните работи и още шест длъжностни лица, които според нея носят отговорност за пожарите, довели до смъртта на десетки души, предаде Асошиейтед прес,  Барбара Вукаки, която е загубила съпруга, 11-годишния си син и 13-годишната си дъщеря в пожар на 23 юли, е внесла своя иск в съда днес, предава БТА. В него освен вътрешния министър Панос Скурлетис, са изредени Никос Тоскас, който подаде оставка като министър на обществения ред няколко дни след пожара, местен кмет, областният управител и бившите ръководители на пожарната служба, полицията и агенцията за гражданска защита. Общо 96 са жертвите досега от опустошителните пожари в гръцката област Атика на 23 и 24 юли.", "date": "2018.08.17", "title": "Жена, загубила семейството си в пожарите край Атина, съди вътрешния министър"}
{"url": "https://www.24chasa.bg/novini/article/7013998", "text": "Затворен за движение е пътят между Куклен и Брестник, съобщиха от пресцентъра на ОД на МВР в Пловдив. Причината е тежък пътен инцидент, за който е съобщено след 16.30 ч. Очакват се подробности за инцидента.                                                                                                                                                                                                                                                                                                                       ", "date": "2018.08.17", "title": "Катастрофа затвори пътя между Куклен и Брестник"}
{"url": "https://www.24chasa.bg/novini/article/7013876", "text": "Президентът на САЩ Доналд Тръмп каза, че отменя плановете си за военен парад по улиците на Вашингтон заради \"абсурдно високата\" цена за организирането му, предава БТА. Вместо това той ще отиде в Париж на 11 ноември, за да участва във възпоменателна церемония по случай 100-годишнината от края на Първата световна война. По-рано Пентагонът съобщи, че парадът във Вашингтон ще бъде отложен и вероятно ще се състои догодина.", "date": "2018.08.17", "title": "Тръмп отмени военен парад във Вашингтон, отива в Париж на 11 ноември"}
{"url": "https://www.24chasa.bg/novini/article/7013887", "text": "\"Областната инспекция по труда\" в Монтана напомня на работодателите, че при работа в горещините и неблагоприятни климатични условия , каквито наблюдаваме у нас, трябва да осигурят на служителите си благоприятни температурни условия за работа от 12 до 33 градуса. Оптималната температура например в един шивашки цех, при която работникът дава най-много от себе си е 20- 23 градуса. Допустимата граница е не повече от 31 градуса. Това обяви днес директорът на трудовата инспекция инж. Димитър Петров. Работодателите са длъжни да вземат технически и организационни мерки за пододбряване на здравословните и безопасни условия на труд, да снабдят с вентилатори, климатици, да осигурят свеж въздух, промяна на работното време и режима на работа. Не е лукс, а се счита за жизнено необходимо в офиси и предприятия да има студени напитки и място за почивка, на сянка. При оранжев и червен код, обявени от синоптиците , работодателите са длъжни да преустановят работа на открито, категоричен е инж. Димитър Петров. Мерките включват създаване на подходяща организация на работния процес, включително осигуряване на почивки с подходяща честота и продължителност; осигуряване на подходящо работно облекло, осигуряване на питейна вода, както и топли и студени напитки и други течности за възстановяване на водно-солевия и топлинния баланс на организма. При много високи температури навън, в помещенията може да е с от 3 до 5 градуса над допустимите стойности, но не повече от 33 градуса. Контрол върху микроклимата в предприятията се осъществява както по сигнали, така и в рамките на планирани проверки от трудовите инспектори.", "date": "2018.08.17", "title": "Работодателите да осигуряват прохлада на работниците"}
{"url": "https://www.24chasa.bg/novini/article/7013852", "text": "Делото срещу бившата съдийка от Софийския градски съд Румяна Ченалова, която е подсъдима за престъпление по служба по търговско дело, което разглеждала, и за поправен протокол, най-сетне тръгва от четвъртия път. Това реши спецсъдът, който посочи, че вече обвинителният акт срещу Ченалова отговаря на минималните изисквания на закона. Едното обвинение на Ченалова е, че по искова молба на “Обединени енергийни търговци” (ОЕТ) с ответник НЕК облагодетелствала ищеца, като му спестила 434 105 лв. от невнесени такси. Освен това съдийката дописала изявление от ОЕТ в съдебен протокол, което не било направено в заседание. Преди съдът да реши дали да върне делото на прокуратурата за пети път, Ченалова каза, че не разбира в какво е обвинена \"при все, че е юрист\". Тя си обясни неясното обвинение с това, че прокуратурата не познавала правилата в гражданското и търговското право. Един от първите свидетели, които ще бъдат разпитани по делото, е бившият шеф на ДАНС Петко Сертов. Той ще бъде извикан в качеството си на консултант на ОЕТ. Сред призованите ще бъде и бившият депутат от НДСВ Димитър Ламбовски. Пред разследващите той разказа, че на съдийката били обещани 690 хил. лв. рушвет, за да реши делото в полза на ОЕТ. Въпреки това до обвинение в подкуп на Ченалова не се стигна. Заедно със Сертов и Ламбовски в списъка на свидетелите са и имената на Ангел Божилов, собственик на ОЕТ и журналистиката Маргарита Михнева. Пред репортери Ченалова каза, че вярва на съда за изясняването на обективната истина по делото й. Тя посочи, че междувременно прокуратурата е прекратила второто дело срещу нея. Тя имаше обвинение, че забавила документи по делото за двойното убийство пред дискотека \"Соло\" в София с подсъдим Илиян Тодоров. На първа инстанция Ченалова оправда Тодоров и отмени ареста му. Според прокуратурата тя изпратила частния протест срещу това освобождаването на Тодоров в апелативния съд след месеци, а не в законовия 7-дневен срок. По-късно и апелативният, и върховният съд осъдиха на доживотен затвор Тодоров, но той успя да избяга от правосъдието и се укрива и до днес.", "date": "2018.08.17", "title": "Петко Сертов на разпит по делото “Ченалова”"}
{"url": "https://www.24chasa.bg/novini/article/7013898", "text": "Скъсан тирант на моста е довел до рухването му и това е сериозна работна хипотеза, каза пред италианските медии Антонио Бренчич, преподавател в Университета на Генуа и член на комисията на Министерството на транспорта, която разследва причините за трагедията. Бренчич направи изказването си след оглед на зоната на рухналия мост. „Носат се слухове, че колапсът на моста се е активирал от скъсването на единия от тирантите - има свидетелства и видеозаписи, които подкрепят тази теза. Дъждът, тътенът, прекалено натовареният трафик обаче са измислени хипотези, които дори не се вземат предвид», допълни професорът. В експертната комисия сега влизат няколко изтъкнати архитекти, инженери и други специалисти. Именно Бренчич беше казал още преди 2 г. в интервю, че мостът «Моранди» е сгрешен инженерно още при проектирането си преи половин век.", "date": "2018.08.17", "title": "Виадуктът в Генуа рухнал заради скъсан тирант, според хипотезата"}
{"url": "https://www.24chasa.bg/novini/article/7013900", "text": "По-висша съдебна инстанция в окръг Измир /Западна Турция/ отхвърли иска за освобождаване от домашен арест на американския пастор Андрю Брънсън, предаде ДПА, като се позовава на Анадолската агенция. В сряда друг съд в окръг Измир също отхвърли иска за освобождаване на пастора от домашен арест и за премахване на наложената му забрана да напуска страната, което накара неговия адвокат да подаде иск до по-висша съдебна инстанция, припомня агенцията. Адвокатът на Брънсън Джем Халавурт заяви днес пред АФП, че ще внесе нов иск след две седмици, предава БТА. Случаят с американския пастор Андрю Брънсън, съден от турски съд по обвинения в тероризъм и шпионаж, стои в основата на дипломатическата криза между Турция и САЩ в последно време, довела до спад на турската лира. Пасторът, духовен водач на малка протестантска църква в егейския град Измир, бе преместен под домашен арест миналия месец, след като прекара близо две години в затвора, но фактът, че не бе напълно освободен, само повиши напрежението. Във връзка със случая Вашингтон наложи серия санкции на Турция, която от своя страна отговори с подобни мерки. Американският министър на финансите Стивън Мнучин предупреди вчера, че американската администрация е готова да наложи нови санкции срещу Турция, ако пастор Брънсън не бъде освободен скоро. Пасторът рискува да получи до 35 години затвор, ако бъде признат за виновен по обвиненията в шпионаж и терористична дейност, които той отхвърля.", "date": "2018.08.17", "title": "Още една съдебна инстанция в Турция отхвърли иска за освобождаване на пастор Брънсън"}
{"url": "https://www.24chasa.bg/novini/article/7013909", "text": "На 17.08.2018 г. в Република Южна Африка е задържан Вили Георгиев, български гражданин, признат за виновен в умишлено умъртвяване на студента Стоян Балтов през 2008 г. в дискотека „Амнезия“ в Студентски град, съобщиха от прокуратурата. Георгиев е осъден на 18 г. затвор при първоначален „строг“ режим от Софийски апелативен съд. Присъдата на Георгиев е потвърдена от ВКС. Наказанието не е приведено в изпълнение, тъй като лицето се е укрило. В хода на издирвателните действия е установено, че местонахождението на Георгиев е в ЮАР. По повод на тази информация през 2017 г. главният прокурор Сотир Цацаров е изпратил молба за екстрадиция до министъра на правосъдието на ЮАР. На основание на молбата, българският гражданин Вили Георгиев е задържан. Предстои разглеждане на делото на 20 август 2018 г. от съда в гр. Порт Елизабет, ЮАР. След приключване на производството, министърът на правосъдието на ЮАР следва да издаде заповед за екстрадиция и връщането на Георгиев в Република България, казват още от прокуратурата. Осъдени за убийството на Балтов освен Вили Георгиев са и Александър Данаилов и Светлозар Стоилов, който все още се издирва, тъй като се укри.", "date": "2018.08.17", "title": "Един от убийците на студента Стоян Балтов в \"Амнезия\" е задържан в ЮАР"}
{"url": "https://www.24chasa.bg/novini/article/7013890", "text": "Трима пътници са пострадали при зверска катастрофа между два леки автомобила по пътя В. Търново - Варна, между селата Кесарево и Кавлак. Сигнал за произшествието е получен в 14,40 ч. По първоначална информация Мерцедес, пътуващ в посока Варна, навлязъл в насрещното платно и се забил челно в Шкода. Колите са жестоко смазани, а трима ранени са откарани във великотърновската болница. Движението в района бе преустановено за кратко в петъчния следобед, а автомобилите бяха пренасочвани по обходен маршрут.", "date": "2018.08.17", "title": "Трима пострадаха след челен удар\nна пътя за Варна край Стражица"}
{"url": "https://www.24chasa.bg/novini/article/7013926", "text": "Словенският парламент утвърди днес Марян Шарец, бивш комик, ориентирал се към политиката, за премиер на страната, който трябва да формира правителство на малцинството и да сложи край на дългия политически застой след изборите на 3 юни, предаде Ройтерс, цитирана от БТА.  Четиресетгодишният Шарец стана най-младият премиер на страна членка на Европейския съюз с подкрепата на 55 депутати в 90-местния парламент. Шарец измести Янез Янша, чиято Словенска демократическа партия спечели най-много /25/ места в парламента, но не успя да намери коалиционен партньор за формиране на правителство. Бившият комедиен актьор, чийто втори мандат като кмет на град Камник изтича тази година, има срок от 15 дни да състави коалиционно правителство с участието на 5 дясноцентристки партии. Партия Левица отказа да влезе в правителството, но обеща, че ще го подкрепя в парламента.", "date": "2018.08.17", "title": "Словенският парламент потвърди кандидатурата на Марян Шарец за премиер"}
{"url": "https://www.24chasa.bg/novini/article/7013941", "text": "В Русия едва ли биха обърнали внимание на сватбата на 53-годишната министърка на външните работи на Австрия Карин Кнайсъл, ако не беше едно обстоятелство - сред гостите на тържеството ще бъде Владимир Путин. Би Би Си разказва какво е известно за Кнайсъл, която руският президент лично ще дойде да поздрави, предаде БТА.  Предстоящата визита на Владимир Путин в Австрия, вече втора за това лято, стана изненада. Медиите никога на са писали за това, че руският президент е близък приятел с Кнайсъл или нейния избраник, 65-годишния бизнесмен Волфганг Майлингер. Подобни покани Путин не приема често, например през 2015 г. той не дойде на сватбата на своя говорител Дмитрий Песков, въпреки че неговата съпруга Татяна Навка разказваше, че държавният глава бил поканен на празника. На сватбата, която ще се състои в южната част на федералната провинция Щирия на 18 август, Путин ще се отбие на път за Берлин, където го чакат преговори с германския канцлер Ангела Меркел. Карин Кнайсъл оглавява външното министерство на Австрия от зимата на миналата година. Тя живее в неголяма ферма на юг от Виена. Министърката знае повече от седем езика, познава отлично Близкия изток и нееднократно е призовавала за диалог с Русия на фона на противопоставянето между Москва и Запада. Експерт по Близкия изток Кнайсъл е родена във Виена, но на четиригодишна възраст се премества в Аман, столицата на Йордания. Баща й е бил личен пилот на крал Хюсеин и му помогнал за създаването на националната авиокомпания Кралски йордански авиолинии. Майката на Кнайсъл е работила като стюардеса. През 1970 г., заради започналата в страната гражданска война семейството на бъдещата министърка на външните работи на Австрия било принудено да напусне Йордания, но интересът на Кнайсъл към Близкия изток се запазил. В гимназията, например, тя активно следяла войната в Ливан и дори посветила на тази тема дипломната си работа. В средата на 80-те години на миналия век Кнайсъл учила право и източни езици във Виенския университет. Тя продължила своето образование в Еврейския университет в Ерусалим и в Университета на Йордания. В продължение на още една година Кнайсъл се занимавала с арабистика в Джорджтаунския университет в САЩ. През 1992 г. тя защитила в Националното висше училище по администрация във Франция дисертация, посветена на границите в Близкия изток. Полиглот Родният език на Кнайсъл е немският, което ще й позволи на сватбата да общува пряко с Владимир Путин, който владее този език. Външната министърка на Австрия също така владее прекрасно арабски. Освен това тя говори английски, френски, италиански и испански, а също така знае иврит и унгарски. Неотдавна Кнайсъл започна да учи китайски. \"Понякога сънувам сънища на италиански, а друг път - на френски. Водя си дневник именно на френски, защото някои лични неща понякога ми е по-просто да отразя именно на (този език)\", разказа тя пред в. \"Файненшъл таймс\". Преподавател, журналист, дипломат Кнайсъл започнала своята дипломатическа кариера в края на 80-те години на миналия век, когато постъпила на работа в министерството на външните работи на Австрия. За няколко години тя успяла да поработи в Париж и Мадрид. По време на стажа си във външното министерство Кнайсъл основно се специализирала по проблемите на Близкия изток. По-късно тя се съсредоточила върху кариерата на преподавател. За 10 години Кнайсъл успяла да поработи в няколко университета във Виена, няколко европейски училища, а също в учебни заведения в Ливан. Студентите й изучавали международно право, историята на Близкия изток и енергийните пазари. Кнайсъл е автор на няколко научни труда и нехудожествена литература, включително автобиографията \"Моят Близък изток\". От 1998 г. Кнайсъл също е работила като журналист на свободна практика, например в Словения, за в. \"Пресе\". Нейни статии са излизали и във в. \"Нойе цюрхер цайтунг\". По същото време Кнайсъл започна да се изявява като експерт по Близкия изток. Тя често можеше да бъде видяна в ефира на австрийската национална телевизия. Добри отношения с Русия Австрийските власти през последните години се придържаха към умерена в сравнение с други страни от ЕС позиция по повод действията на Русия. След идването на власт на новия кабинет, в който влиза и Кнайсъл, от Виена по-често започнаха да се чуват предложения за подобряване на отношенията с Русия. Австрия е единствената голяма страна от ЕС, която не изгони руски дипломати след отравянето в Солсбъри на бившия полковник от ГРУ Сергей Скрипал и дъщеря му. \"В трудни времена е необходимо да се поддържа диалог\", каза тогава Кнайсъл. През март тази година министърката заяви, че Австрия е готова да стане посредник между Москва и Лондон. Кнайсъл е призовавала и за сътрудничество с Русия в Близкия изток. \"Трябва да си сътрудничим с Русия в Сирия, Йемен, Иран, в частност по въпроси, засягащи ядреното споразумение с Иран. Надяваме се, че Русия ще може да повлияе на Иран, особено що се отнася до иранското присъствие край границите на Израел в Сирия\", каза тя в интервю за австрийската телевизия. Медиите освен това споменаваха Виена като едно от възможните места за срещата на върха между Владимир Путин и Доналд Тръмп, но в крайна сметка, президентите на Русия и САЩ се срещнаха в Хелзинки. Именно визитата в Австрия стана първото задгранично пътуване на Путин по време на новия му президентски мандат. Там той проведе преговори с президента на Австрия Александър ван дер Белен и с федералния канцлер Себастиан Курц. При посещението си президентът на Русия положи венец пред паметника на воините от Съветската армия, загинали за освобождението на Австрия от фашизма, като тогава той бе съпровождан от Кнайсъл. По същото време тя е поканила Путин на сватбата си. Твърда позиция към мигрантите Кнайсъл е член на коалиционното правителство на Австрийската народна партия (АНП) и дясната Австрийска партия на свободата (АПС). АПС спечели победа на изборите, след като обеща да засили сериозно контрола над мигрантите. В разгара на миграционната криза през 2015 г. Кнайсъл заяви, че бежанците се стремят към ЕС по икономически причини, а не заради войни. Мнозинството мигранти са \"млади хора, пълни с тестостерон\", които не могат да си намерят жена, защото нямат работа и дом, а това означава, че не могат и да получат необходимия \"статут на човека в традиционното общество\", каза тя. Кнайсъл нарече \"безсмислица\" споразумението между Турция и ЕС за нелегалните мигранти. Тя разкритикува канцлера на Германия Ангела Меркел за \"извънредна безгрижност\" заради селфи с бежанци.", "date": "2018.08.17", "title": "Коя е външната министърка на Австрия, на чиято сватба отива Путин?"}
{"url": "https://www.24chasa.bg/novini/article/7013948", "text": "\"БДЖ-Пътнически превози\" ще купи 42 нови мотрисни влака, а прогнозите са доставката и поддръжката на машините да излезе 675 млн. лв. без ДДС. Днес дружеството пусна поръчката, става ясно от  АОП). Оферти ще се приемат до 12 октомври.                                    ", "date": "2018.08.17", "title": "БДЖ пусна поръчка за 42 нови мотриси за 675 млн. лв."}
{"url": "https://www.24chasa.bg/novini/article/7013944", "text": "Гръцка анархистка група за кратко нахлу в австрийското посолство в Атина, за да протестира срещу политиките на Виена по отношение на труда и миграцията, предаде ДПА, цитирана от БТА.  Групата проникна във фоайето на посолството и хвърли листовки с послание, заклеймяващо евентуално въвеждане на 12-часов работен ден и 60-часова работна седмица, а също и подхода на Австрия към миграцията. Проявата е приключила бързо, без да се стига до щети, съобщи гръцкото държавно радио. Лявата групировка Рубикон в миналото е извършвала подобен род нападения, насочени срещу съдилища, офис на турския авиопревозвач Търкиш еърлайнс в Атина и други институции, отбелязва агенцията.", "date": "2018.08.17", "title": "Гръцка анархистка група за кратко нахлу в австрийското посолство в Атина"}
{"url": "https://www.24chasa.bg/novini/article/7013946", "text": "Министърката на външните работи на Австрия Карин Кнайсъл и гостите на нейното сватбено тържество утре ще слушат традиционна руска музика благодарение на Владимир Путин, предаде ДПА. Според дипломатически източници като сватбен подарък руският президент ще доведе 10-членен казашки ансамбъл, който ще изпее пред младоженците сватбена песен, предава БТА.  Путин е поканен на сватбата заедно с още стотина гости, сред които са австрийският канцлер консерватор Себастиан Курц и крайнодесният вицеканцлер Хайнц-Кристиан Щрахе. Австрийската партия на свободата на Щрахе е в близки отношения с руската пропрезидентска партия \"Единна Русия\", отбелязва ДПА. Изненадващата поява на Путин на сватбата на Кнайсъл и бъдещия й съпруг Волфганг Майлингер възмути опозиционните партии в Австрия, които споменаха руската намеса в украинския конфликт. \"Как е възможно Австрия да бъде строител на мостове и почтен брокер по време на своето председателство на ЕС, след като външният министър и канцлерът така безсрамно взимат страна?\", попита водещият социадемократически депутат Андреас Шийдер. След сватбената церемония в градче на австрийско-словенската граница руският президент ще замине за Германия, където утре вечерта ще се срещне с канцлера Ангела Меркел, отбелязва ДПА. В сряда говорителят на Кремъл Дмитрий Песков потвърди, че Путин ще бъде гост на сватбата на Кнайсъл. Руският президент ще направи подарък на младоженците, каза Песков, но не уточни какъв, припомня ТАСС.", "date": "2018.08.17", "title": "Путин ще води казашки хор за сватбата на австрийската външна министърка"}
{"url": "https://www.24chasa.bg/novini/article/7013958", "text": "Бившият шампион по крикет Имран Хан бе избран днес за премиер на Пакистан по време на гласуване в националния парламент, предаде Франс прес. Вотът се проведе след парламентарните избори в Пакистан на 25 юли, на които партията на Хан победи, предава БТА. Шейсет и пет годишният бивш състезател по крикет бе фаворит за премиерския пост. Негов единствен съперник бе Шабхаз Шариф, брат на бившия премиер Наваз Шариф. Хан получи 176 гласа, а му бяха необходими 172 гласа, за да бъде избран за премиер. Новината за победата на Имран Хан бе приветствана от депутатите. Вероятно Имран Хан ще положи клетва като премиер още утре. Въпреки че спечели изборите на 25 юли, партията на Имран Хан \"Пакистан Техрик-и-инсаф\" (Движение за справедливост) не извоюва достатъчно места, за да състави сама правителство. След вота през юли тя започна преговори с други партии и независими депутати, за да се състави коалиция. Победата на Хан на изборите на 25 юли постави началото на нова политическа ера в Пакистан, като сложи край на десетилетия на редуване на властта на партиите Пакистанска мюсюлманска лига (Наваз) и Пакистанска народна партия и на военните.", "date": "2018.08.17", "title": "Бившият шампион по крикет Имран Хан бе избран за премиер на Пакистан"}
{"url": "https://www.24chasa.bg/novini/article/7013959", "text": "Министърът на културата Боил Банов ще се запознае утре в 14.00 часа с последните   съобщиха от министерството. Находките ще бъдат представени от археолога и директор на Регионалния археологически музей - Пловдив доц. д-р Костадин Кисьов. Поканен на събитието е и министър-председателят Бойко Борисов. През последната седмица в могилата \"Мал тепе\" край с.Маноле екипът археолози установи монументален гробен комплекс, който предстои да бъде разкрит. Неговото проучване ще представлява изключителен принос в археологическата наука и световното културно наследство. Гробен комплекс с такива размери не е известен в България и съседните Балкански държави. Могила \"Мал тепе\" се намира на 20 км източно от Пловдив. Тя е регистрирана и описана за пръв път от брататя Шкорпил. Диаметърът е 140 м, а височината - 26 м, като за нейното издигане са използвани близо 80 000 кубически метра пръст. Археологическите проучвания на могилата се провеждат вече втора година от екип на Регионалния археологически музей в Пловдив. Финансирането на разкопките е от община Пловдив.", "date": "2018.08.17", "title": "Министър Банов ще посети разкопките на \nцарската гробница край с. Маноле"}
{"url": "https://www.24chasa.bg/novini/article/7013960", "text": "Петима души са починали в Гърция от западнонилска треска, предаде ТАСС, като се позова на съобщение на Националния център за контрол и профилактика на заболяванията. По данни на центъра в болниците в Гърция в момента има 77 болни, заразени от вируса на западнонилската треска. На 9 август броят на починалите от тази болест беше 2, а броят на заразените - 55. Лекарите отбелязват, че за разпространението на вируса, който се пренася от комари, са допринесли високите температури през пролетта и обилните дъждове в началото на лятото, които са довели до нарастване на популацията на комарите. Случаи на западнонилска треска са регистрирани в 33 общини в Гърция, а повече от половината от заразените /32 от общо 77/ са в областта Атика. Вирусът на западнонилската треска е регистриран за пръв път в Гърция през 2010 г., когато заразените са били 262, а 35 са починали. През 2015 и 2016 г. няма регистрирани случаи на болестта, но през 2017 г. от западнонилска треска са починали петима души.", "date": "2018.08.17", "title": "Петима починаха от западнонилска треска\nв Гърция"}
{"url": "https://www.24chasa.bg/novini/article/7013824", "text": "Храната е като калейдоскоп на времето, а вкусовете - уроци по история, разказа за БТА Павлина Владева, филолог, историк и изследовател на великотърновските традиции от 19 и 20 век. От години насам тя е председател на Клуба по битова култура към читалище \"Надежда\", в който членуват десетки великотърновки - наследнички на търновски родове и фамилии. Повечето от жените пазят старите тефтери на своите майки и баби и продължават традициите, запечатани върху пожълтелите страници. Павлина Владева прибавя към семейните рецептурници и нови изследвания за кулинарията в региона, като черпи данни от писма на съвременници, от дневниците и спомените на чуждестранни кореспонденти, учители, дипломати и военни, пребивавали през годините в Търново. Събраните информации за автентичната търновска кухня и любопитните подробности около подготвянето и поднасянето й са събрани в книгата \"Вкусът на времето\", която предстои да бъде издадена по случай 150-годишнината от основаването на читалището и повече от 30 години от създаването на клуба. През годините този вкус не се е променял съществено, но се е надграждал заради различни влияния и моди, посочи Владева. През 19 век в региона е било силно развито животновъдството. Хората са отглеждали много стада с едър рогат добитък за нуждите на един от най-силно развитите поминъци - кожарството. През 1878 година един от местните производители, обработващи кожи е завоювал златен медал на изложението в Лайпциг за обработена биволска кожа. Ръчноизработената кожа била толкова съвършена, че майсторът Руси, получил поръчка да достави на немски клиент сто хиляди подобни кожи. Разбира се, майсторът преценил, че за да изпълни поръчката ще са му нужни 200 години денонощна работа и отказал, но пък си спечелил прозвището Руси - Индустрията. Авторката разказва тази история, за да обясни, че в края на 19 век, заради развитото животновъдство в района, в домакинствата се е готвило предимно с животински мазнини като лой и мас, а месото се е сушало или се е приготвяло на суджуци. Тази традиция е продължила до средата на 20 век, а доказателство е друг разказ, описан във фамилните дневници на една от най-известните търновски фамилии - Кисимови. Георги Кисимов и неговия син Пандели Кисимов предприемат пътуване до Божи гроб в Йерусалим. Пътешествието им продължило два месеца, първо с каруци по сушата, а после с гемии по морето. В спомените си Пандели Кисимов посочва, че храната, която носили за из път включвала големи количества сланина, сирене в мех, туршии, пастърма и суджуци. Туршиите и зимнината, която са приготвяли старите търновци почти не се различава от днешните буркани, които съвременниците редят по рафтовете в мазите си, обяснява Владева. Една от най-характерните туршии е от малки динени плодчета, стерилизирани в буркани, както и от малки зелени домати. Впрочем, според източниците, търновци признават за част от менюто червените домати едва в средата на 20 век. Дотогава те са готвили само с неузрелия плод, който е бил неизменна част от приготвянето на блюдата. Търновските кокони от богатите съсловия са организирали в домовете си така наречените журове. На тях домакинята е трябвало да сервира сладка, вода и питиета. Любопитното е, че колкото повече сладка е предлагала, толкова по-висок е бил престижът на соарето или матинето, което е организирала. Причината е, че така тя демонстрирала добър вкус и трудолюбие, защото сладката се приготвяли собственоръчно. Най-популярните били от зелени орехчета, от вишни, череши и сливи. Киселинността, според заветите на рецептите, се \"убивала\" с пепел от дървени въглища, а целостта на плодовете се постигала с обработка от варов разтвор. Сладката са се подслаждали с маджун и петмез, извличани от захарната тръстика и цвекло, както и с мед, тъй като захарта е била скъпа. В семейството на Владева и до днес приготвят сладко от сини сливи от сорта \"Стенлей\". След като се отстрани костилката, 70 сливи се белят, накисват се във варова вода, отмиват се, съчетават се с един килограм захар, една чаена чаша вода, лимонова киселина и листа от индрише, след което се стерилизират. Търновците не са били поклонници на подправките, ястията не се пържели, а предимно са ги пекли и варили. Доста по-късно, под влияние на турската и гръцката кухня, домакините започват да пържат и да задушават продуктите с чесън и лук. Първите сведения за подобна технология е от периода на Руско-турската война, когато един от офицерите в руската армия полковник Фьодор Депрерадович описва посещението си в популярния по онова време хан на търновката Бяла Бона. Той пише, че много му се усладило виното, но месото, подправено с лют пипер и чесън му натежало. Според Владева специална тема трябва да бъде отредена на посрещането на руските войски на 7 юли 1877 година, когато десет хиляди войници от предния отряд на генерал Гурко влизат в Търново. Те са били посрещнати с голяма радост от местните хора. Били са окичени с цветя, търновските мъже са носили бъчви и делви, пълни с вино и ракия, а жените са поднасяли погачи, печени кокошки и агнешки шишчета, с които са посрещали победителите, разказа Владева. По спомените на ген. Михаил Александрович Газенкампф от свитата на главнокомандващия на армията княз Николай Николаевич, за да отговорят на вкусовете на руските войници, търновските предприемачи изграждат два ресторанта върху терена на днешния парк \"Марно поле\". Единият се е казвал \"Петербургска гостилница\", а другият \"Москва\". След освобождението на Търново, градът е бил притегателно място за много пътешественици и кореспонденти. Един от тях, французин, описва, как на витрината на търновска аптека вижда шишенца с атрактивни имена, които мисли за ликьор, но се оказват тинктури с хинин. Чешкият пътешественик Йозеф Тоулджински пък разказва, как в летните дни градът се справял с жегите, като млади момчета разнасяли буркани с лимонада и с вода, в която плували нарязани краставици с парченца лед. Вероятно става дума за така наречения таратор без мляко, коментира Владева. Тя уточнява, че в онези дни търновци си купували мляко от Самоводския пазар, но то било толкова гъсто, че им го завивали в кърпи, така че е нямало как от него да направят известния днес таратор. Същият пътешественик се прехласвал и от ястия с охлюви, както и внесен от Цариград изсушен октопод. Очевидно градът е бил център на оживени търговски връзки и на множество влияния, подчерта Владева. По думите й едни от най-характерните специалитети са били тестените. Тя смята, че и до днес в менюто на търновци фигурират баниците със зелении. Това са спаначници, лопушници, лучници, празници, зелници, в които обаче няма яйца и сирене. Причината е, че от 365 дни в годината, хората са постили в продължение на 232 дни. Заради постите, които са се спазвали стриктно, търновските домакини е трябвало да измислят ястия, които да са подходящи и вкусни. Според един румънски учител, пребиваващ в града в период на пости, нито месарските дюкяни са предлагали стоката си, нито в елитните ресторанти е имало месо. Владева разказва, че яйцата в местното меню се появяват с връщането в страната на търновци, завършили образованието си в Западна Европа. Тогава в кулинарията влизат панетата и тортите с богати яйчни блатове. Смесицата от яйца и брашно бива усвоена не само в приготвянето на виенските шницели и френските торти, но и в най-практичен смисъл. Вкусовото богатство се е прилагало в рецепти, озаглавени \"Вкусни мушмули за злояди деца\". \"Мушмулите\" всъщност били нещо като днешните бухтички, озахарени и нанизани на клечка, които децата харесвали и не възразявали да ги хапнат. На търновската трапеза от края на 19 и началото на 20 век салати не е имало като въвеждащ елемент за вечерята. Пресните краставици обаче, били на особена почит, както и разядките от зелен фасул, бамя, ряпа, пащърнак, лук и бакла, посочва изследователят. Един от най-интересните сладкиши, който бива определян като скъп деликатес за още по-скъпи гости е \"Балсуджукът\". Той представлява наниз с орехови ядки, които в продължение на дни се топят в сгъстена гроздова шира и се сушат на завет. Резултатът е нещо като дълъг локум, който се реже на тънки резени и се консумира с много наслада. По различни причини рецептата е била забравена, но от няколко години приготвянето на сладкиша е възстановено и може да бъде вкусен на Самоводската чаршия. Един от патриарсите на българската литература Петко Рачев Славейков, роден във Велико Търново, е авторът на първата българска готварска книга. Тя е издадена, когато Славейков живее в Цариград. Неговите наследници припомнят, че творецът сядал да пише след като собственоръчно наливал в кана червено вино, нарязвал вътре резени ябълка и подреждал върху дъска тънки парчета суджук и пастърма. През 1869 година търновката Евгения Кисимова създава първата българска женска община и така поставя началото на благотворителните женски организации в историята на третата българска държава. В историята на кулинарията тя оставя рецептата за така нареченото Кисимово тесто, което може да бъде и сладко, и солено, а неговата рецепта се е предавала през поколенията и ще бъде публикувана по волята на нейните наследници в книгата \"Вкусът на времето\", отбеляза Владева. Търновци са били винаги напредничави и адаптивни хора, посочи Павлина Владева. Според нея доказателство за това е и богата кулинарна култура, която те са оставили на своите наследници, защото храната е калейдоскоп на времето.", "date": "2018.08.17", "title": "Храната е калейдоскоп на времето,\nа вкусовете - уроци по история, разказва изследовател"}
{"url": "https://www.24chasa.bg/novini/article/7013655", "text": "Възрастна жена е била ударена от автомобил в Добрич след неправилно пресичане. Инцидентът е възникнал 16 август по обяд по ул. „Войвода Димитър Калъчлията” - съобщават от Областната дирекция на МВР. На място е установено, че лек автомобил „Пежо”, управляван от П.Н. (28 г.) от град Добрич, блъска неправилно пресичащ пешеходец. Вследствие на инцидента, 80-годишна жена от град Добрич е настанена в в болницата с разкъсно-контузни рани по крайниците и главата и комоцио, без опасност за живота. Водачът е с отрицателна проба за употребата на алкохол.", "date": "2018.08.17", "title": "В Добрич удариха неправилно пресичащ пешеходец"}
{"url": "https://www.24chasa.bg/novini/article/7013661", "text": "По повод 15-ата годишнина от бомбения атентат срещу централата на ООН в Багдад Европейският съюз почита ангажираността на хуманитарните работници, които рискуват живота си, за да предоставят хуманитарна помощ по целия свят. Безусловното зачитане на международното право, на безопасността и сигурността на хуманитарните работници и техния безпрепятствен достъп до нуждаещите се са основна грижа за Европейския съюз, предаде БТА. В навечерието на Международния ден на хуманитарните дейности през 2018 г. върховният представител/заместник-председател Федерика Могерини и комисарят по въпросите на хуманитарната помощ и управлението при кризи Христос Стилианидис направиха следното изявление: \"При възникване на конфликти цивилното население често плаща най-високата цена. Все още продължават случаите на нападения, включително и срещу хуманитарни работници. През изминалата година - от Афганистан до Нигерия и от Централноафриканската република до Йемен - при такива нападения загинаха цивилни хора и хуманитарни работници. Тези актове на насилие са тежко нарушение на международното хуманитарно право. Спасяването на човешки живот не трябва да коства живота на други хора. През последните две десетилетия близо 4 400 хуманитарни работници са пострадали при сериозни нападения. Над една трета от тях са били убити. Международният ден на хуманитарните дейности е възможност да почетем тези отдадени хуманитарни работници и да се застъпим за тяхната безопасност и сигурност. Съгласно международното хуманитарно право всички страни в даден конфликт са задължени да гарантират безопасността на хуманитарните работници, както и да улесняват безпрепятствения и постоянен достъп на хуманитарната помощ, така че тя да може да достига до всички нуждаещи се. ЕС е световен лидер в хуманитарната помощ. Насърчаването на основаващата се на принципи хуманитарна помощ и зачитането на международното хуманитарно право продължава да бъде в центъра на нашите международни ангажименти.\" В зоните на конфликти редовно има случаи на убити или ранени цивилни хора при целенасочени или произволни нападения. Конфликтите са принудили рекорден брой хора да напуснат домовете си, като броят на насилствено разселените лица в цял свят надхвърля 68,5 милиона души и половината от тях са деца на възраст под 18 години. През 2017 г. ЕС мобилизира над 2,43 милиарда евро за операции за хуманитарна помощ в над 80 страни по света. Значителна част от тази сума беше използвана за подкрепа на засегнатото от конфликта население в Сирия и бежанците в съседните страни и региони. Освен това ЕС продължи да подкрепя населението, разселено поради дългогодишни конфликти от Афганистан до Колумбия и региона на Африканския рог, като същевременно реагира на възникващи кризи, като например разселването на общността рохингия. Рязкото увеличение на преднамерените нарушения на международното хуманитарно право (МХП) и хуманитарните принципи превърна закрилата в основно предизвикателство в днешния хуманитарен контекст. През 2017 г. повече от 10 % от бюджета на ЕС за хуманитарна помощ бяха заделени за дейности за хуманитарна закрила. ЕС продължи застъпничеството си за увеличаване на закрилата и спазването на МХП, включително чрез диалог, изявления и инициативи, както и чрез финансиране за обучение за служителите и партньорите по МХП и за дейности за разпространение и повишаване на осведомеността за МХП сред широката общественост. Така например с подкрепата на ЕС Международният комитет на Червения кръст (МКЧК) разработи кампанията \"Здравни грижи в опасност\", която служи за повишаване на осведомеността за широко разпространените и сериозни последици от актовете на насилие, които възпрепятстват предоставянето на здравни грижи, повреждат или унищожават съоръженията или превозните средства и раняват или убиват здравни работници и пациенти.", "date": "2018.08.17", "title": "Могерини: При възникване на конфликти цивилните често плаща най-високата цена"}
{"url": "https://www.24chasa.bg/novini/article/7013666", "text": "Съвместна щабна тренировка между военнослужещите от Бригадното командване - Благоевград и представители на Националната гвардейска част на щата Тенеси се проведе от 14 до 16 август в щаба на сухопътното формирование. Тренировката се проведе под ръководството на командира на Бригадното командване полковник Красимир Кръстев, съобщават от пресцентъра на Министерството на отбраната.  Основната цел на щабната тренировка беше да се повишат знанията и уменията на офицерите от Бригадното командване за работа в многонационална среда и да се разработят стандартни оперативни процедури, които да подобрят и оптимизират процеса на оперативно планиране. По време на щабната тренировка военнослужещите усвоиха нови знания и на практика приложиха процеса на оперативно планиране.", "date": "2018.08.17", "title": "Военни от Благоевград тренираха с гвардейци от Тенеси (Снимки)"}
{"url": "https://www.24chasa.bg/novini/article/7013668", "text": "Водач на лек автомобил „Ауди” с добричка регистрация, губи контрол над премозното средствои се блъска в гаражно помещение по ул. „Захари Стоянов” в град Каварна.. За инцидента е получено съобщение на 16 август, около 19,30 ч., - съобщават от Областната дирекция на МВР-Добрич. При извършената проверка за употреба на алкохол с техническо средство, цифровата индикация отчита наличието на 2,78 промила в издишания от водача въздух. С полицейска мярка за срок от 24 часа е задържан А.К. (40 г.) от град Каварна. По случая е образувано бързо полицейско производство.", "date": "2018.08.17", "title": "Пиян шофьор нацели гараж в Каварна"}
{"url": "https://www.24chasa.bg/novini/article/7013663", "text": "Нагъл дилър на амфетамини бе задържан от криминалисти на Главна дирекция \"Национална полиция\" и колегите им от РУ-Несебър в Слънчев бряг. Константин К. бил арестуван снощи в района на автогарата. Той носел в себе си десетина пликчета с амфетамини, готови за продажба. Мъжът се държал нагло с полицаите, настоявал да го пуснат и сипел обиди, разказаха пред \"24 часа\" служители на автогарата, които били свидетели на залавянето на пласьора. Дилърът е задържан за 24 часа, очаква се прокуратурата да му повдигне обвинения.", "date": "2018.08.17", "title": "Арестуваха нагъл дилър на амфетамини в Слънчев бряг"}
{"url": "https://www.24chasa.bg/novini/article/7013683", "text": "Парламентът да се събере извънредно другата седмица заради кризата с електронните системи - Търговския регистър и Министерство на правосъдието. Подписка за това внася БСП, обяви соцлидерката Корнелия Нинова. Червените са събрали необходимите 48 подписа и искат изслушване на премиера. Правителството е абсолютно безсилно вече седми ден да се справи с кризата в Търговския регистър, където се съхраняват изключително важни данни, каза Нинова. Премиерът да обясни какво става в държавата, какви мерки ще се предприемат и кой ще поеме политическата отговорност, иска БСП. Като втора точка на извънредното заседание социалистите предлагат обсъждане на възможностите и изслушване на министъра на финансите за възможностите държавата да плати през обезпечителния си фонд парите на тези 250 хиляди души. И след това държавата да води делата с фалиралото кипърско застрахователно дружество \"Олимпик\".", "date": "2018.08.17", "title": "БСП иска извънреден парламент заради срива в Търговския регистър и в правосъдното министерство"}
{"url": "https://www.24chasa.bg/novini/article/7013698", "text": "На фона на недостига на самолети за най-високопоставените представители на германските власти, канцлерката Ангела Меркел ще получи свой собствен \"Анги форс уан\" - ремонтиран, втора ръка \"Еърбъс А321\", но без редица от луксозните опции, с които правителствените самолети се прочуха, съобщава ДПА, цитирана от БТА. Дълго проточилото се формиране на новото германско федерално правителство постави необичайно предизвикателство пред германските въоръжени сили: тяхната полетна готовност. Бундесверът, като част от който Луфтвафе (германските ВВС) отговаря и за въздушния транспорт на представителите на властите по света, едва успява да се справи при ограничения брой самолети, с които разполага, в условията на натоварен график на официалните лица. Само външният министър Хайко Маас е пропътувал рекордните 118 000 км, че и повече, през първите си 100 дни на поста, което се равнява на три обиколки на земното кълбо. След като най-после успя да състави правителство в резултат на 6-месечни пазарлъци, канцлерката Ангела Меркел трябваше да наваксва с пътувания до страни като Китай, САЩ, Русия и Канада (за срещата на Г-7). Нови членове на правителството, като министрите на финансите Олаф Шолц и на икономиката Петер Алтмайер, също направиха първите си визити зад граница, а министърката на отбраната Урсула фон дер Лайен трябваше да посети германски войски, участващи във военни мисии в чужбина. Луфтвафе разполага само с осем ВИП самолета, което означава, че с пътуванията си канцлерката и нейните министри запълват до краен предел този капацитет. На Маас се наложи да пътува с редовен полет до Ню Йорк за един от най-важните си ежегодни ангажименти - гласуването в ООН за избиране на Германия за непостоянен член на Съвета за сигурност. Недостигът на ВИП самолети се усложнява и от факта, че канцлерката и президентът трябва да разполагат и с резервен самолет при пътуванията си в случай на проблем с основния. През юни посещението на президента Франк-Валтер Щайнмайер в Беларус бе забавено в последната минута заради повреда на хидравликата на неговия самолет. През декември 2015 г. Меркел трябваше да се прехвърли на военнотранспортен самолет за визитата си в Индия, след като в последния момент бяха открити повреди в официалния й самолет. Всички тези безпокойства за правителството обаче може би скоро ще останат в миналото. През последната година и половина фирмата \"Луфтханза техник\", която се занимава с поддръжката и модификацията на авиопарка на германската авиокомпания, работи върху преоборудването на един \"Еърбъс А321\", който ще се присъедини към правителствения авиоотряд. Очаква се самолетът да бъде предаден на въоръжените сили през септември и да стане официалният самолет на германската канцлерка Ангела Меркел, поради което вече го наричат \"Анги форс уан\" (б. прев.: игра на думи с названието на официалния самолет на президента на САЩ). В момента текат финалните му изпитания, преди да бъде официално одобрен през последната седмица на август. Самолетът е част от авиопарка на \"Луфтханза\" от 2000 г. и носеше името на германския град Нойщат ан дер Вайнщрасе. Логото на \"Луфтханза\" ще бъде сменено с германското знаме и с надпис \"Федерална република Германия\", но това ще стане в последния момент преди предаването му. Защо правителството избра самолет \"втора ръка\"? \"Беше по-евтин и, следователно, по-приемлив за джобовете на данъкоплатците\", казва Капитан Дитер Бракониер, който отговаря за Отдела за оборудване, информационни технологии и употреба в Бундесвера. Точният размер на разходите не е известен, но се предполага, че преоборудването на самолета е струвало стотици милиони евро. \"Този самолет е бил избран, защото е бил много добре поддържан, - заявява Харалд Прис, мениджър по проекти в \"Луфтханза\". - Това е като при колите - възрастта не е от значение, важно е как са били поддържани.\" Експертите на \"Луфтханза техник\" са обновили и модернизирали напълно този \"Еърбъс\", повишили са товароподемността му с 4 тона и са променили изцяло интериора. Според Прис са направени общо 180 модификации, което обяснява защо преустройството на самолета е отнело толкова много време. Базираната в Хамбург \"Луфтханза техник\" по принцип не се занимава с правителствени самолети, но този случай не бе особено предизвикателство за нея. Компанията има опит от миналото с ВИП самолети за богати бизнесмени. За \"Луфтханза\" в Хамбург в тази сфера работят 1000 души и още 450 на други места. Новият правителствен самолет може да вози до 84 пътници, 14 от които в предната ВИП зона, където Меркел или други ключови министри ще сядат с най-близките си сътрудници. Останалите 70 места са запазени за членове на делегациите, служители от охраната, журналисти и други гости. За разлика от обичайните луксозни правителствени самолети, този А321 на Меркел явно няма да разполага с много екстри. Местата в зоната за делегации, например, ще бъдат същите като тези в Икономична премиум класа на пътническите авиокомпании. На борда няма да има душ. Предполага се, че самолетът ще има обсег на летене от около 5000 км и ще може да се използва за къси полети в Европа и за полети на средни разстояния до региони като Северна Америка. Канцлерският самолет, заедно с другите правителствени самолети, извършват средно 2500 полета годишно. С цел защита на най-високопоставените държавни ръководители военните са инсталирали в самолета много военно оборудване, системи за отбрана и най-новите комуникационни устройства, подробностите за които остават тайна. Очаква се самолетът да започне правителствени полети от ноември. Има предложение той да бъде кръстен на името на бившия германски външен министър Ханс-Дитрих Геншер, който кръстосваше света надлъж и нашир по време на 18-те си години на този пост. Засега не е потвърдено дали това предложение ще бъде прието.", "date": "2018.08.17", "title": "Меркел скоро ще има самолет \"втора ръка\" и без много лукс"}
{"url": "https://www.24chasa.bg/novini/article/7013267", "text": "Международен екип създаде най-подробната геномна карта на пшеница, което проправи път за откриването на нови разновидности на основните култури, които ще са с по-висока хранителна стойност и ще са по-устойчиви на различни климатични условия, предава  Резултатите от изследването бяха публикувани в списанието „Science\". Учените представят референтен геном на хлебна пшеница с името „китайска пролет\", включвайки 21 от хромозомите му, точните локации на над 107 000 гена, повече от 4 милиона молекулярни маркера и информация за секвенцията между гените. Пшеницата има голям и сложен геном с 16 милиарда базови двойки или градивни елементи от ДНК, което е пет пъти повече от тези на човешкия геном. Откритието е резултат от съвместната работа на над 200 учени от 20 държави, която продължи 13 години, според Международния консорциум за секвениране на генома на пшеницата. „Това значително ще ускори усилията ни за идентифициране на важни за земеделието пшенични гени, включително тези, които биха помогнали за борбата с основните гъбични заболявания\", каза представител на консорциума. Пшеницата представлява почти 20% от общите калории и протеини, консумирани от хората по света. Тя също е и източник на минерали и витамини. За да посрещнат бъдещите нужди на човечеството, чиято популация ще достигне 9,6 милиарда до 2050 г., производителността на пшеница трябва да се увеличи с 1,6% на годишна база. По-голямата част от това увеличение трябва да бъде постигнато чрез подобряване на културата и характеристиките ѝ.", "date": "2018.08.17", "title": "Учени съставиха подробна геномна карта на пшеница"}
{"url": "https://www.24chasa.bg/novini/article/7013740", "text": "Изпълнителният директор на Агенцията по вписванията Зорница Даскалова подаде молба за освобождаване от заеманата от нея длъжност, съобщиха от пресцентъра на правосъдното министерство. Министърът на правосъдието Цецка Цачева прие оставката й. Още преди седмица \"Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4-5 дни и там ще направим промени\".  Незабавни оставки на правосъдния министър Цецка Цачева и на шефката на Агенцията по вписванията Зорница Даскалова заради проблема с Търговския регистър, поиска пък БСП.                                                                                                                                          ", "date": "2018.08.17", "title": "Шефката на Агенцията по вписванията Зорница Даскалова подаде оставка"}
{"url": "https://www.24chasa.bg/novini/article/7013724", "text": "Северна Италия се подготвя днес за първия си уикенд на завръщане на хора след лятната ваканция в ситуация на усложнена пътна обстановка и затваряне на една от основните пътни артерии след рухването на моста Моранди в Генуа, предаде Франс прес. Още преди този инцидент за днес бе обявен оранжев код за интензивен пътен трафик, а за утре и неделя - червен код, тъй като се очаква много хора да се върнат след лятната си ваканция и след почивните дни около 15 август, когато италианците празнуват Успение Богородично. Рухването на моста Моранди прекъсна магистрала А10, свързваща Генуа с град Вентимиля, на границата с Франция, и известна като Магистралата на цветята заради многото производители на цветя в региона, предаде БТА. Сега точно входът на Генуа откъм запад - там, където рухна мостът - на практика е блокиран и това налага дълги отклонения за автомобилите от и за Франция. Днес италианската полиция публикува съвети към пътуващите, като ги прикани да поемат към тунелите Фрежюс и Мон Блан по на север. Очаква се обаче и тези пътни артерии да бъдат задръстени и без този допълнителен трафик. Хората, които все пак трябва да минат по крайбрежието, обаче трябва да направят отклонение от 120 километра около Генуа. Тази ситуация се очаква да продължи дълго. Компанията Аутостраде пер л'Италия, която е оператор на рухналия пътен участък и на близо половината от 6000-те километра магистрални пътища в Италия, заговори за възстановяване на моста за пет месеца, но работите по този проект ще стартират едва когато зоната отново стане достъпна. Сега спасителни екипи продължават да претърсват отломките на моста за изчезнали хора.", "date": "2018.08.17", "title": "Червен код за интензивен трафик в Италия заради рухналия мост и потока от туристи"}
{"url": "https://www.24chasa.bg/novini/article/7013777", "text": "Вътрешният министър Валентин Радев да подаде оставка заради обществена поръчка, с която се търси външна фирма за оптимизиране на вътрешно-организационните процеси в МВР. Това поиска зам.-шефът на БСП Кирил Добрев. Той обясни, че поръчката е за близо 1,5 млн. лв. и включвала реинженеринг на процесите в МВР. След проверка в речника установил, че това означава цялостно преосмисляне и пълно препроектиране на процесите. Това е признание, че държавата дезертира от управленските си функции, че Радев и политическото ръководство на МВР са некомпетентни, но защо не се опре на професионалистите, защо не разчита на Академията към МВР, попита Добрев. И цитира пост от затворена фейсбук група на служители на МВР, с които те се обръщат към министъра с думите \"Спрете обществената поръчка и не ни мъчете повече\". Само година, след като си спечелил изборите с една програма, искаш да я реогранизираш - това е подмяна на вота, обяви още Добрев. Освен нелепо, е и опасно за националната сигурност да повериш системата в ръцете на външно лице, каза и соцлидерката Корнелия Нинова. Тя обвини ГЕРБ, че руши държавността в сектор \"Сигурност\" и цялото МВР се дава на обществена поръчка. Ако прочетете мотивите за тази обществена поръчка, ще помислите, че БСП внася нов вот на недоверие, защото всички наши мотиви присъстват в тази поръчка, коментира още Добрев.", "date": "2018.08.17", "title": "БСП поиска оставката на вътрешния министър заради обществена поръчка"}
{"url": "https://www.24chasa.bg/novini/article/7013486", "text": "Берлин и Атина постигнаха споразумение, което ще позволи на Германия да връща в Гърция кандидати за убежище, съобщи днес говорителка на германското министерство на външтните работи, цитирана от ДПА и Асошиейтед. По думите й двете страни са се споразумели по принцип, като остава да бъдат приключени преговорите само по още един документ, предава БТА. Сделката се отнася за кандидатите за убежище, отговорност за които носи Гърция - тоест хората, които са влезли на територията на Европейския съюз първо в тази страна. Съгласно действащите правила в ЕС молбата за убежище трябва да се разглежда от властите на страната, в която първо е влязъл кандидатът. Говорителката на германското външно министерство Елеоноре Петерман уточни, че за да влезе в сила споразумението, трябва да се извърши размяна на официални писма, предаде Франс прес. Съответните преговори с Италия са в \"много напреднала фаза\", каза Петерман. Рим обаче засега демонстрира сдържаност по въпроса, като иска първо засилване на контрола по външните граници на ЕС преди каквото и да било споразумение за мигрантите, които вече са на европейска територия, отбелязва Франс прес. Миналата седмица бе активирано аналогично споразумение между Германия и Испания, припомнят агенциите. Тези временни двустранни договори, чрез които засегнатите страни, се ангажират по-конкретно да приемат върнатите им мигранти в рамките на 48 часа, са необходими в очакване на евентуалното въвеждане на обща европейска система за предоставяне на убежище. Този въпрос обаче разделя страните членки на ЕС. Германският канцлер Ангела Меркел обеща подобен тип споразумение на европейско равнище, за да убеди своя вътрешен министър Хорст Зеехофер да се откаже от плана си за едностранно връщане още на границата на Германия на всеки кандидат за убежище, регистриран в европейската база данни ЕВРОДАК. Що се отнася до постигането на споразумение с Италия, Меркел предложи да се ангажира лично с разговорите, ако това е необходимо, предаде ДПА.", "date": "2018.08.17", "title": "Берлин и Атина се разбраха за връщането на кандидати за убежище в Гърция (Обновена)"}
{"url": "https://www.24chasa.bg/novini/article/7013780", "text": "Учени доказаха, че мъжете съобразяват по-бързо, взимат най-верните решения и понасят стресовите ситуации по-добре от жените, пише изданието \"Сел\". Екип от университета във Вашингтон проведе уникален експеримент, с който провери бързината на реакциите спрямо графична информация. Въпреки че обработката на данните, получена чрез зрението, е на едно и също ниво при двата пола, изследователите констатираха, че именно мъжете взимат най-правилните и рационални решения въз основа на тези възприятия, предаде БТА. Като цяло мозъкът на жените обработва постъпващата информация от 25 до 75 процента по-бавно в зависимост от особеностите на данните. Това не им позволява правилно да отговарят на контролните въпроси, позволяващи да се оценят когнитивните способности на нежния пол. Интересното в случая е, че най-остра реакция и бърза обработка на данните са наблюдавани не при здравите мъже, а при тези с нарушения в психичното развитие. Учените считат, че мозъчните процеси при тези хора са съпроводени с понижено регулиране на невронната активност, което води до по бързи реакции и по-остро възприятие на информацията.", "date": "2018.08.17", "title": "Учени: Мъжете понасят стресовите ситуации по-добре от жените и взимат най-верните решения"}
{"url": "https://www.24chasa.bg/novini/article/7013796", "text": "Сайт на втора държавна институция се срина днес. От обяд интернет страницата на Държавната агенция по околна среда не работи, предаде  В цялата Агенция към момента няма достъп до интернет, а IT специалистите работят по отстраняване на проблема, потвърдиха оттам. Не се знае докога ще продължи той, нито каква е причината. Временно изпълняващият длъжността директор Валери Серафимов заяви за Дарик, че не вижда връзка между срива на сайта на Агенцията и този на Министерството на правосъдието. Сайтът на правосъдното ведомство беше възстановен, след като днес до обяд нямаше достъп до него.", "date": "2018.08.17", "title": "Сайт на втора държавна институция се срина в рамките на един ден"}
{"url": "https://www.24chasa.bg/novini/article/7013805", "text": "Траур бе обявен в европейските институции в Брюксел заради срутването на моста Моранди край италианския град Генуа, при което загинаха най-малко 38 души. Това заяви днес говорителят на Европейската комисия Кристиан Шпар, цитиран от ТАСС. \"Председателят на ЕК (Жан-Клод Юнкер) взе решение до 19 август да бъдат спуснати наполовина знамената на европейските държави пред институциите на ЕС\", каза той на брифинг, предаде БТА. Осветлението на римския Колизей ще бъде угасено утре от 22 до 23 ч. (от 23 ч. до полунощ българско време) в знак на траур за жертвите на трагичния инцидент, съобщи италианското министерство на културата, цитирано от АНСА. Отменят се и всички развлекателни събития, планирани в района за събота. Утре е ден на национален траур в Италия.", "date": "2018.08.17", "title": "Римският Колизей ще угасне за 1 час в знак на траур за жертвите в Генуа"}
{"url": "https://www.24chasa.bg/novini/article/7013808", "text": "Поради възникнали притеснения, община Разлог уведомява населението, че водата от чешмата при паметника \"Илинденци\" в местността \"Предел\" е напълно безопасна. Тя се намира в непосредствена близост до параклиса \"Св. Иван Рилски\" и отговаря на изискванията на РЗИ-Благоевград по всички показатели, съобщиха от пресцентъра на общината. Чешмата е законна и хиляди преминаващи по пътя Благоевград- Разлог пълнят вода от нея. \"Татарската чешма\",   се намира на 2 км отстояние навътре в гората. При извършена проверка е установено, че чешмата вече е спряна, а на обекта се извършват хигиенни мерки за дезинфекция.", "date": "2018.08.17", "title": "Община Разлог: Водата от чешмата в местността \"Предела\" е напълно безопасна"}
{"url": "https://www.24chasa.bg/novini/article/7013463", "text": "Министърът на правосъдието Цецка Цачева е подала днес сигнал до ДАНС, до главния прокурор Сотир Цацаров и министъра на вътрешните работи Валентин Радев заради срива в системата на Търговския регистър. \"Не може да не се търсят отговорни, когато България няколко дни е без Търговски регистър\", заяви днес правосъдният министър пред . Цачева посочи, че решението за санкциите ще се вземе, след като излязат докладите на службите, които търсят причините за проблема, но отказа да коментира дали според нея става въпрос за саботаж. Тя каза още, че през септември 2017 г. е получила доклад от изпълнителния директор на Агенцията по вписванията, в който са били посочени 6 мерки, които да гарантират безпроблемната работа на регистъра. Цачева разпоредила всички те да се изпълнят, като осигурила и финансовото надграждане на регистъра. Правосъдният министър каза, че не знае дали фирма \"Лирекс БГ\" ООД, която отговаря за поддръжката на Търговския регистър, е печелила обществена поръчка за тази дейност и преди настоящия договор от май 2018 г. Цачева посочи, че за миналата година са били дадени 4 млн. лв. за сигурността на системата.", "date": "2018.08.17", "title": "Цачева подала сигнал до Цацаров и ДАНС заради срива в Търговския регистър"}
{"url": "https://www.24chasa.bg/novini/article/7013464", "text": "Районна прокуратура - Петрич е привлякла в качеството на обвиняем Георги Попстоянов, водачът на лекия автомобил, предизвикал пътния инцидент в Петрич, при който пострадаха момче и момиче на 16 и 15 години, съобщиха от пресцентъра на Окръжна прокуратура-Благоевград. В резултат на предизвикано от обвиняемия пътно-транспортно произшествие  пострадалите са настанени в МБАЛ-Югозападна. Инцидентът се случи на 16 август на ул. \"Цар Борис III\" в Петрич. Осемнадесетгодишният водач управлявал лек автомобил \"Опел Астра\" с несъобразена с пътните условия скорост, вследствие на което изгубил контрол над МПС, излязъл от пътя и се качил на тротоара, на който е имало пешеходци. Понастоящем обвиняемият Георги Попстоянов е задържан с постановление на наблюдаващия делото прокурор за срок до 72 часа. Предстои внасянето в съда на искане за определяне на мярката му за неотклонение \"задържане под стража\".", "date": "2018.08.17", "title": "Прокуратурата привлече като обвиняем шофьора, помел деца на тротоар в Петрич"}
{"url": "https://www.24chasa.bg/novini/article/7013474", "text": "Минерално-суровинният отрасъл дава приблизително около 4 процента от БВП на страната. В този отрасъл пряко са заети 24 000 човека, а други 120 000 са заети в други дейности, свързани с минерално-суровинната индустрия. Това каза министърът на енергетиката Теменужка Петкова по време на честването на Деня на миньора в столичния хотел \"Балкан\". Тя посочи, че произведената продукция от този отрасъл е на стойност за 2,7 млрд. лева. Всичко това показвало стратегическото значение на минерално-суровинната индустрия за развитието на страната, предаде БТА. За 2017 г. и първите седем месеца на 2018 г. приходите от концесионни договори са в размер на 143 млн. лева, а 71 млн. лева са предназначени за бюджетите на съответните общини, на която територия се осъществява концесионна дейност, изтъкна енергийният министър. Изключително важна е връзката, която именно този отрасъл прави между качеството на образованието и развитието на иновациите, добави министър Петкова. Тя счита, че това гарантира за устойчиво развитие на този важен отрасъл в българската икономика. Теменужка Петкова подчерта, че правителството стои твърдо зад минерално-суровинната индустрия и я подкрепя. Министърът на труда и социалната политика Бисер Петков каза, че този сектор е от стратегическо значение за икономиката на страната и е важен фактор за икономическата стабилност и енергийната независимост. Според него добрите резултати в този сектор се дължат и на технологичното обновление и подобряването на условията на труд. Той посочи, че минерално-суровинният отрасъл е свързан със значителни рисове с безопасността и здравето на миньорите. Министър Петков коментира, че е радостно, че броят на трудовите злополуки намалява, а за миналата година не е отчетена нито една трудова злополука със смъртен изход.", "date": "2018.08.17", "title": "Петкова: Минерално-суровинният отрасъл дава около 4% от БВП на страната"}
{"url": "https://www.24chasa.bg/novini/article/7013480", "text": "Текущата и капиталова сметка на страната за юни е положителна и възлиза на 323.2 млн. евро при излишък от 504.2 млн. евро за юни 2017 г., съобщава Българската народна банка, цитирана от БТА. За януари - юни 2018 г. текущата и капиталовата сметка е положителна и възлиза на 102.8 млн. евро (0.2 на сто от Брутния вътрешен продукт /БВП/) при излишък от 677.7 млн. евро (1.3 на сто от БВП) за януари - юни 2017 г. За юни 2018 г. салдото по текущата сметка е положително и възлиза на 231.6 млн. евро при излишък от 466.3 млн. евро за юни 2017 г. За януари - юни 2018 г. текущата сметка е отрицателна и възлиза на 102.1 млн. евро (0.2 на сто от БВП) при излишък от 483 млн. евро (1 процент от БВП) за януари - юни 2017 г. Капиталовата сметка е положителна в размер на 91.6 млн. евро при положителна стойност от 37.8 млн. евро за юни 2017 г. За януари - юни 2018 г. капиталовата сметка е положителна - 204.9 млн. евро (0.4 на сто от БВП), при положителна стойност от 194.7 млн. евро за първите шест месеца на 2017 г. Финансовата сметка за юни 2018 г. е положителна в размер на 79.5 млн. евро при положителна стойност от 132.7 млн. евро за юни 2017 г. За януари - юни 2018 г. финансовата сметка е положителна - 762.4 млн. евро (1.4 на сто от БВП). Салдото по статия \"Преки инвестиции\" за юни е отрицателно в размер на 100 млн. евро при отрицателно салдо от 157 млн. евро за юни 2017 г. За януари - юни 2018 г. салдото е отрицателно в размер на 107.7 млн. евро (0.2 на сто от БВП) при отрицателно салдо от 381.8 млн. евро (0.8 на сто от БВП) за същия период на 2017 г. Търговското салдо за юни 2018 г. е отрицателно в размер на 301.5 млн. евро при дефицит от 32.9 млн. евро за юни 2017 г. За първата половина на годината търговското салдо е отрицателно в размер на 1738.9 млн. евро (3.3 на сто от БВП) при дефицит от 1009.5 млн. евро (2 на сто от БВП) за същия период на 2017 г. Износът на стоки за юни е 2388.2 млн. евро, като се повишава със 104.9 млн. евро (4.6 на сто) в сравнение с този за юни 2017 г. За януари - юни 2018 г. износът е 12 706 млн. евро (24.1 на сто от БВП), като нараства с 330.3 млн. евро (2.7 на сто) в сравнение с този за същия период на 2017 г. Износът за януари - юни 2017 г. нараства на годишна база с 15.4 на сто, отчита БНБ. Вносът на стоки за юни 2018 г. е 2689.7 млн. евро, като нараства с 373.5 млн. евро (16.1 на сто) спрямо юни 2017 г. За януари - юни 2018 г. вносът е 14 445 млн. евро (27.4 на сто от БВП), като се увеличава с 1059.7 млн. евро (7.9 на сто) спрямо същия период на 2017 г. Вносът за януари - юни 2018 г. нараства на годишна база с 18.6 на сто, посочват от Централната банка.", "date": "2018.08.17", "title": "Текущата и капиталова сметка за юни положителна, възлиза на 323.2 млн. евро"}
{"url": "https://www.24chasa.bg/novini/article/7013490", "text": "С нареждане, подписано от заместник председателя по местните структури на управляващата в Турция Партия на справедливостта и развитието /ПСР/ Ерол Кая на общините на ПСР се нарежда да ограничат разхищенията. Подчертава се, че към момента срещу Турция се води икономическа война от страна на САЩ. На общинските ръководства и на общинските парламенти се нарежда да не оперират с валута, да не купуват американски стоки. Вместо американските стоки, да купуват и да ползват местни, турски стоки, предаде БТА. Конкретно има забрана за ползване на електронна техника, джиесеми, компютри и всякакви технически средства за комуникация, на части за климатици, асансьори, строителни материали и мн. други. Нарежда се общините да ползват за комуникация електронната система Пардус и да изключат другите системи за комуникация от своите програми. На общинските ръководители и представителите на общинските парламенти се забранява да пътуват в чужбина. Нарежда се също да бъдат отменени развлекателните мероприятия и да се организират само инициативи, имащи културен, образователен и социален характер. Нареждането е разпратено до 883 общински ръководства и 39 общински парламенти на ПСР. В същото време отговорният представител на ПСР призовава ръководствата на общините на другите политически сили \"да демонстрират разбиране и съпричастност по този национален въпрос\".", "date": "2018.08.17", "title": "Управляващата партия в Турция забрани на общините си да купуват американски стоки"}
{"url": "https://www.24chasa.bg/novini/article/7013492", "text": "От днес в изпълнение на поетия ангажимент от Агенция по вписванията, е възобновено подаването на данни от Търговския регистър и регистър на юридическите лица с нестопанска цел към средата за междурегистров обмен (RegiX), поддържана от Държавната агенция „Електронно управление“, съобщиха от пресцентъра на Агенцията. Това улеснява значително сделките по закупуване и прехвърляне на собственост, включително и на МПС, за които нотариуси и МВР обменят информация по служебен път електронно чрез достъп до средата за междурегистров обмен (RegiX). Продължава работата по възобновяване на достъпа до останалите функционалности на регистъра. Всички специалисти от поддържащата фирма и от агенцията работят денонощно. Предприети са мерки по недопускане на сривове в инфраструктурата за възстановяване на регистъра, както и за устойчивата работа на останалите регистри. Характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица. Агенция по вписванията отново подчертава, че нарушаването на работата на регистъра не е свързано със злонамерена външна намеса, нито е свързано с инцидент в киберпространството. Рискове за злоупотреби с наличните данни не съществуват.", "date": "2018.08.17", "title": "Възобновиха подаването на данни от Търговския регистър към RegiX"}
{"url": "https://www.24chasa.bg/novini/article/7013506", "text": "Ден след трагедията с рухналия мост в Генуа италианското правителство обяви, че ще отнеме концесията за магистралите на частната компания „Аутостраде”, зад която стои фамилията Бенетон. Вицепремиерът Луджи ди Майо обяви готовност да направи това, още преди да е завършило съдебното дело за виновниците за рухването на моста в Генуа. Юристи обаче отсъдиха, че ако държавата се откаже от договора си, сключен през 1999 г. с акционерното дружество „Атлантиа”(то е свързано с „Аутостраде” и с Бенетон), може да плати до 20 млрд.евро глоба. Вицепремиерът Ди Майо обяви, че е сигурно, че няма да се наложи да плаща глоба на Бенетон, „при положение че има 40 жертви”. Зам.министърът на инфраструктурата Едоардо Рикси каза, че „държавата чисто и просто няма да плати, защото би била единствената държава, която заплаща онзи, заради който рухва мост”. Конвенцията между „Аутостраде” и Министерството на транспорта неотдавна беше удължена до 2042 г.с благословията на ЕС, за да се реализира и алтернативна транспортна ос на моста „Моранди” в Генуа. Според закон от 2006 г. се предвижда глоба до 150 млн.евро, ако концесионерът не изпълнява задълженията си. Ден след декларациите на Ди Майо обаче другият вицепремиер и министър на вътрешните работи Матео Салвини удари спирачка по отношение на намеренията на държавата да си върне концесията. «Ако «Аутостраде» бръкнат в джоба си и дарят 500 млн.евро за жертвите от трагедията, може да седнем да говорим за концесията», каза Салвини. Скептично настроени за отнемането на концесията са и други прависти в Италия, като бившият магистрат Антонио ди Пиетро. В предаване по тв канала «Ла Сетте» той нарече правителството «импровизирани министри» и припомни, че именно Министерството на транспорта е трябвало по закон да контролира работата по поддръжката на моста от страна на «Аутостраде». Люшкането в дискусиите около евентуалното отнемане на концесията на «Аутостраде» доведе до крах на борсата за дружеството «Атлантиа», което го контролира. Само за 2 дни то загуби 5 млрд.евро на борсата. Това значи, че са пострадали и хиляди италианци, дребни инвеститори, както и пенсионни фондове, инвестирали в «Атлантия».", "date": "2018.08.17", "title": "До 20 млрд. евро глоба за Италия, ако се откаже от договора с Бенетон за магистралите"}
{"url": "https://www.24chasa.bg/novini/article/7013508", "text": "Повече от 4,6 милиона отговора от всички страни-членки на ЕС са получени в обществената консултация относно разпоредбите за лятното часово време, съобщи представителството на Европейската комисия в България. Допитването бе отворено за гласуване до вчера вечерта. Стартът на консултацията бе обявен на 4 юли 2018 г. Европейските граждани, заинтересованите страни и държавите членки бяха поканени да споделят мнението си относно възможните изменения на настоящите разпоредби за лятното часово време като попълнят онлайн въпросник. Консултацията е част от оценката на директивата относно разпоредбите за лятното часово време, която Комисията понастоящем е започнала по искане на Европейския парламент. Целта е да се проучи дали правилата трябва да се променят или не. Допитването до гражданите няма силата на референдум, а е само проучване на нагласите. За да се стигне до отмяна на лятното часово време, трябва да има предложение от Еврокомисията, гласуване в Европарламента, както и съгласието на всички държави членки. Комисията ще анализира получените отговори и ще публикува доклад за резултатите през следващите седмици.", "date": "2018.08.17", "title": "Официално: Над 4,6 млн. гласуваха в анкетата на ЕК за лятното часово време"}
{"url": "https://www.24chasa.bg/novini/article/7013514", "text": "22-годишен мъж е задържан в столичното Първо РУ за извършен грабеж, съобщиха от пресцентъра на МВР. На 20 юли 45-годишна жена съобщила в управлението, че същия ден около 14 часа на ул. \"Владимир Минков - Лотко\" била нападната от непознат, който издърпал от врата й златно колие и избягал. В резултат на предприетите оперативно- издирвателни действия в рамките на образуваното досъдебно производство, служители на Първо РУ, съвместно с колеги от сектор \"Грабежи\" при СДВР установили и задържали извършителя - 22-годишен, криминално проявен столичанин. След доклад на събраните материали в Софийска районна прокуратура, задържаният е привлечен като обвиняем по чл. 198 и му е наложена мярка за неотклонение \"задържане под стража\"", "date": "2018.08.17", "title": "Арестуваха криминално проявен, издърпал златно колие от врата на жена в София"}
{"url": "https://www.24chasa.bg/novini/article/7013515", "text": "Гърция променя данъка върху имотите, като при някои има увеличение, а при други - намаление. Това ще засегне и хилядите българи, притежаващи недвижима собственост в южната ни съседка. До края на август те ще получат уведомителни писма за новия размер на задълженията. Плащането е на пет равни вноски, като първата е до края на септември, а последната - през януари 2019 година. Измененията в размера на сумата, дължима за даден имот, се определят от осъвременената оценка за неговата стойност и от района, в който се намира, информира министерството на финансите в Атина. Влияние оказва и средната пазарна цена в дадено място. Според анализи на финансисти увеличението ще засегне само 12% от имотите, почти 4 милиона собственици или 62% от общия брой ще платят същата сума, както за 2017 г., а при 23% ще има леко намаление. В последната група попадат предимно имоти в Северна Гърция, където много българи си купиха терени, вили и апартаменти по време на кризата и спада на цените. В Атина и повечето острови тенденцията е към увеличение, вариращо между 50 и 200 евро, а за най-престижните райони и повече. Например собственик на апартамент от 100 кв. м., построен преди 20 години, който се намира в столичен квартал с повишена средна оценка на имотите, ще плати тази година 995 евро, вместо 486 евро миналата година. В красивия град Ханя на остров Крит дължимите суми нарастват със 100 евро на апартамент с площ стотина квадратни метра. Това показват разчети на вестник \"Прото тема\". Промените, обявени от финансовото министерство, попариха надеждите, че ще бъде отменен налогът ЕНФИА, който гърците наричат \"данък убиец\". Той беше въведен през септември 2011 година като \"извънреден\" и \"едногодишен\", но съществува и до днес. Личният ангажимент на Алексис Ципрас за неговото премахване беше един от факторите за изборната победа на Сириза през 2015 година. Данъкът срина и цените на пазара на недвижими имоти, като много гърци, основно пенсионери и безработни, продават имуществото си под реалната стойност, за да се спасят от непосилни данъчни задължения.", "date": "2018.08.17", "title": "Хиляди българи да внимават! Гърция променя данъка върху имотите"}
{"url": "https://www.24chasa.bg/novini/article/7013261", "text": "Чужденците, които работят в континенталната част на Китай, от 15 септември ще имат право да открият сметки за търговия с А-акции, сочат ревизираните правила, публикувани в сряда от китайския регулатора на ценни книжа, предава  Отговарящите на критериите чужденци трябва да са от държави или региони, чиито регулатори вече са установили механизъм за сътрудничество с Китайската комисия за регулиране на пазара на ценни книжа, съобщи агенция Синхуа. От „China Securities Depository and Clearing Corporation\"(CSDC) заявиха, че за да открият сметка за ценни книжа в А-акции, кандидатите трябва да представят попълнен формуляр, паспорт, разрешително за работа от институт в континенталната част на Китай и копие от бизнес лиценза му или сертификат за унифициран социален кредитен код. Чуждестранни служители от компании, които са регистрирани на пазара на А-акции, но не работят в континенталната част на Китай, също ще могат да се възползват от новите правила. През април 2013 г. Китай отвори своя пазар на А-акции за индивидуални инвеститори от Хонконг, Макао и Тайван, които работят или живеят в континенталната част на страната. До края на миналия месец 125 000 жители на Хонконг, Макао и Тайван са открили сметки в ценни книжа от А-акции, сочат данни на CSDC.", "date": "2018.08.17", "title": "Китайският пазар на А-акции ще отвори врати и за чужденци, които работят в  страната"}
{"url": "https://www.24chasa.bg/novini/article/7013519", "text": "Над 600 литра бира и безалкохолни напитки с изтекъл срок на годност са иззети от склад в Самоков. На 16 август служители на РУ-Самоков, съвместно с представители на отдел \"Контрол по храните\" към Областната дирекция по безопасност на храните - София област и НАП, е извършена комплексна проверка на склад за търговия на дребно с алкохолни и безалкохолни напитки в Самоков. Това съобщиха от пресцентъра на МВР. В складовото помещение на търговския обект са установени 854 бутилки безалкохолни напитки и 144 бутилки бира, всичките с изтекъл срок на годност. На управителя на фирмата, стопанисваща обекта, е съставен акт за установено административно нарушение по Закона за храните. Издадено е предписание за спиране на реализация и унищожаване на установените общо 602 литра негодни за консумация напитки.", "date": "2018.08.17", "title": "Иззеха над 600 литра бира и безалкохолни напитки с изтекъл срок на годност в Самоков"}
{"url": "https://www.24chasa.bg/novini/article/7013525", "text": "Мъж, притежаващ хероин, е установен в хода на полицейски действия, предприети вчера на територията на РУ-Омуртаг. Около 18,10 часа, при проверка, извършена на паркинг до гробището в града, у 18-годишен от са открити 30 хапчета /10,9 г/, които при полевия наркотест реагирали на хероин, предават от пресцентъра на МВР.  Младежът е задържан в РУ-Омуртаг за срок до 24 часа.. Наркотично вещество е установено и в лек автомобил в гр. Опака. Към 0,20 часа, в парк в местността Пашавъс край града, е претърсен лек автомобил \"БМВ 320\" с търговищка регистрация, управляван от 20-годишен. У младежа са намерени бели бучки, с общо тегло 38,45 г, реагирали при теста на амфетамин. Той е задържан в РУ-Попово за срок до 24 часа. По двата случая са образувани досъдебни производства по чл. 345а, ал. 3 от НК.", "date": "2018.08.17", "title": "Арестуваха 18-годишен в Омуртаг, имал в себе си 30 хапчета хероин"}
{"url": "https://www.24chasa.bg/novini/article/7013527", "text": "Турското министерство на финансите и държавната хазна обяви днес нов пакет с мерки за подкрепа на икономиката на страната, предаде ТАСС, като се позовава на Анадолската агенция. По данни на агенцията банките в страната ще продължат да отпускат кредити, а за запазването на парите на компаниите се предвижда гъвкавост при сроковете за погасяване на кредитите. Банките няма да искат от компаниите, изтеглили заеми, да погасяват частите от задълженията по кредитите, възникнали заради промените на курсовете на валутите, предава БТА Освен това клиентите на турските банки ще бъдат уведомявани за задължения по кредити, за наличие на чекове без покритие, което няма да ограничи достъпа до кредити. Миналия петък турската лира поевтиня до рекордно ниско ниво. На курса на турската лира оказва влияние напрежението между Анкара и вашингтон, който настоява да бъде освободен американският пастор Андрю Брънсън, обвинен в подкрепа за тероризма.", "date": "2018.08.17", "title": "Турция обяви пакет с мерки за подкрепа на икономиката на страната"}
{"url": "https://www.24chasa.bg/novini/article/7013526", "text": "Полицаи от столичното Седмо РУ задържаха 37-годишен мъж, извършил кражба от спортен магазин на бул. \"Цариградски шосе\", съобщиха от пресцентъра на МВР. Той бил засечен от полицаите в момент, когато опитал да открадне вещи от търговския обект. Установено е, че мъжът е с криминалистически регистрации за подобни деяния. След задържането му с полицейска мярка до 24 часа в Седмо РУ, по случая било образувано досъдебно производство. Събраните материали са докладвани в Софийска районна прокуратура, той е привлечен като обвиняем и му е наложена мярка за неотклонение задържане под стража за срок до 72 часа.", "date": "2018.08.17", "title": "Хванаха крадец в София, докато се опитвал да свие вещи от спортен магазин"}
{"url": "https://www.24chasa.bg/novini/article/7013528", "text": "Временните мита, които САЩ въведоха за вноса на испански маслини миналата година, вече се отразиха сериозно на засегнатия от безработица испански Юг. С постоянните, дори още по-високи мита, бъдещето на испанските производители на маслини изглежда мрачно, пише ДПА, цитирана от БТА. Американското решение за налагане на мита върху вноса на испански маслини нанася щети. Секторът отчита спад на търсенето, а заетостта намалява - особено в икономически уязвимия испански Юг. \"Някои компании отчитат спад на производството с 20 % и вече трябваше да направят промени в персонала\", каза генералният секретар на Асоциацията на испанските износители на трапезни маслини Антонио де Мора. Голямата част от производството на маслини е съсредоточена в южната област Андалусия, един от испанските райони, които са най-силно засегнати от безработица. Около 8000 работни места в областта са пряко свързани с отглеждането на маслини, а други 8000 са свързани косвено с бизнеса. Към това се прибавят и многото сезонни работници, нужни за беритбата между септември и октомври. \"Това е голям удар\", казва Де Мора. \"Тепърва предстои да усетим най-тежките последици. САЩ са основният пазар за испанските маслини, на стойност над 70 милиона евро (79,75 милиона долара). Не мислим, че това означава тотален срив на сектора, но ще има доста последици\", допълни той. Испания е световен лидер в отглеждането и износа на трапезни маслини. Според испанското министерство на селското стопанство Испания има най-големия дял в ЕС, възлизащ на 71 %, а в световен мащаб делът й от производството е 22 %. На 10 юли Комисията за международна търговия на САЩ (федерална агенция, която е част от министерството на търговията) постанови, че вносът на испански маслини вреди на американската индустрия. Това заключения бе зелената светлина, необходима от законова гледна точка, за превръщането на временните мита, въведени миналата година, в постоянни. Комисията разследваше едновременно с министерството на търговията и двете ведомства стигаха до едно и също заключение: испанските маслини получават субсидии и се продават в САЩ на по-ниска цена от стойността им. Комисията потвърди решението на министерството на търговията да наложи заради субсидиите мита на няколко испански производители на маслини на средно равнище 14,75 %, както и антидъмпингови мита от средно около 20 %. Така испанските маслини са една от многото жертви, паднали в търговската война на американския президент Доналд Тръмп. През изминалите няколко месеца САЩ наложиха мита на стоманата и алуминия от ЕС, а наскоро заплашиха с мита до 20 % и вноса на европейски коли. \"От известно време твърдим, че заплахата, надвиснала за всички европейски продукти, е още по- тревожна за нас от загубите за сектора ни\", обяснява Де Мора. Американският министър на търговията Уилбър Рос, 80-годишен мултимилионер, говорещ меко, но решително, бе човекът, който Тръмп избра, за да приложи на практика предизборния му лозунг \"Америка на първо място\" в търговската политика. И Рос направи точно това - прегледа целия внос в САЩ, за да види дали вносителите се облагодетелстват от това, което Тръмп определя като нечестни практики спрямо американския търговски баланс. Испанските маслини са част от този внос. Вносът на испански черни маслини е бил на стойност около 67,6 милиона долара (57,7 милиона евро) миналата година според американското министерство на търговията. Министерството установи, че испанските износители продават продукцията си на цена с 16,88-25,5% по-ниска от \"справедливата\". Въвеждането на временните мита от 22 % доведе до спад на испанския износ за САЩ с 42 % през първото тримесечие на годината, според Асоциацията на испанските износители на трапезни маслини. Новите амита са на равнище близо 35 %. В Андалусия страхът е осезаем. На 5 юли няколко хиляди души се събраха пред американското консулство в регионалната столица Севиля, за да защитят трапезната маслина. Компаниите от сектора вече търсят алтернативи, проучвайки дали могат да намерят нови пазари, за да компенсират загубите в САЩ, според Де Мора. \"Те ще направят всичко възможно. Това обаче изобщо няма да компенсира загубите, които ще понесем\", казва Де Мора.", "date": "2018.08.17", "title": "Испанските маслини станаха жертва на американската търговска война"}
{"url": "https://www.24chasa.bg/novini/article/7013537", "text": "\"Работната група на Европейския парламент относно Брекзит е дълбоко загрижена от съобщенията, че Министерството на вътрешните работи на Обединеното кралство обмисля да обработва по азбучен ред молбите за пребиваване на гражданите на ЕС.\" Това се казва в изявление на групата във връзка с планове на Министерството на вътрешните работи на Обединеното кралство да обработва по азбучен ред заявленията на европейските граждани за получаване на право на пребиваване, съобщиха от пресслужбата на ЕП. \"Вярваме, че подобен подход би бил сложен, предубеден и би могъл да създаде ненужно объркване и несигурност за милионите граждани на ЕС, които вече живеят в състояние на неяснота и изчакване. Статутът на тези, които са в края на азбуката, може да не бъде потвърден до края на 2020 г. или по-късно. Това би било недопустимо и противоречащо на духа на уверенията, които сме получили досега.\" \"Ние повтаряме нашето убеждение, че регистрационната схема трябва да бъде проста, справедлива, лесна за ползване, безплатна и да осигурява сигурност за гражданите на ЕС.\" В своите резолюции евродепутатите многократно са подчертавали важността на това да се осигури равноправно и справедливо отношение към гражданите на ЕС, живеещи в Обединеното кралство, и британските граждани, живеещи в ЕС. Европейският парламент ще има последната дума за резултата от преговорите, когато гласува, за да одобри или отхвърли споразумението за оттегляне, което ще бъде финализирано през есента.", "date": "2018.08.17", "title": "Евродепутатите по Брекзит - загрижени за регистрацията на гражданите на ЕС във Великобритания"}
{"url": "https://www.24chasa.bg/novini/article/7013544", "text": "От днес в Турция започва деветдневна ваканция по случай свещения мюсюлмански празник Курбан байрам, съобщи БТА. До 26 август включително ще бъдат затворени държавните учреждения, обществените банки, посолствата, консулските служби. 27 август ще бъде работен ден. Милиони турци се отправиха на път - едни за родните си места в провинциите, други към курортите. По данни на туроператорите местата в курортите на средиземноморското и на егейското крайбрежие са запълнени 100 на сто. По-малко запълнени са курортите по черноморското крайбрежие. Автогарите и автобусите се напълниха с пътници. По традиция на Курбан байрам, на който се колят животни и се принасят в жертва за здраве и берекет, турците отиват при близките си, хем да заколят курбаните, хем да се видят и поздравят за байрама. Централната гара на Истанбул - Байрампаша, откъдето тръгват автобусите по всички посоки на страната, от снощи насам е задръстена от пътници. Съобщава се, че не се намират билети. Някои от фирмите са пуснали допълнителни рейсове, билетите за които буквално се разграбвали на момента. Директорът на федерацията на автобусните превозвачи Бирол Йозджан заяви, че в обикновени дни от автогарата \"Демокрацията на 15 юли\" в посока към Анадола и Тракия се извършват 500 до 700 превоза. От вчера насам са пуснати допълнителни рейсове и се извършват дневно по 2 500 превоза. Изкючително натоварен е пътническият поток и по турските авиолинии и морския транспорт, съобщават турските източници.", "date": "2018.08.17", "title": "Интензивен трафик в Турция за ваканцията по случай Курбан байрам"}
{"url": "https://www.24chasa.bg/novini/article/7013546", "text": "Първата група от санкции срещу Техеран, които президентът на САЩ Доналд Тръмп нарече \"най-строгите налагани някога\", влезе в сила на 7 август. \"Всеки, който прави бизнес с Иран, НЯМА да прави бизнес със САЩ\", подчерта Тръмп в пост в Туитър същата сутрин. През ноември се очаква да влезе в сила втори, още по-тежък пакет от американските санкции срещу Ислямската република, които Вашингтон въвежда отново, след като се оттегли от сключеното през 2015 г. ядрено споразумение между Иран и световните сили. Икономическият натиск обаче не е единственият инструмент, който САЩ и техните съюзници използват, за да противодействат на Иран. През последните месеци администрацията на Тръмп без много шум работи за формирането на нов пакт за сигурност с шестте страни членки на Съвета за сътрудничество в Залива (ССЗ) - Саудитска Арабия, Обединените арабски емирства, Бахрейн, Кувейт, Катар и Оман, както и с Египет и Йордания, с цел да се даде отпор на, според Вашингтон, агресивната иранска експанзия в региона. Той засега временно се нарича Близкоизточен стратегически алианс, но в международните медии вече си спечели прозвището \"Арабското НАТО\". Според американски и арабски официални лица коалицията е замислена като опит да се разшири сътрудничеството в борбата срещу тероризма, противоракетната отбрана и военните учения, до известна степен, за да се отговори на предизвикателствата пред сигурността, поставяни от Иран и неговите протежета. Базисната концепция за \"Арабско НАТО\" обаче е структурно сбъркана и има слаби шансове за успех. За разлика от страните членки на Организацията на Северноатлантическия договор (известна като НАТО), която бе създадена на основата на общи интереси и на една повече или по-малко обща \"стратегическа култура\" пред лицето на съветската заплаха, сунитските държави, които администрацията на Тръмп очаква да се присъединят към новия пакт, имат различия по фундаментални теми, включително и по ключовия въпрос кой е най-добрият начин за отношения с Иран. Саудитска Арабия и ОАЕ смятат Техеран за свой най-голям враг и водят продължителна война срещу съюзените с Иран бунтовници хуси в Йемен. Кувейт и особено Оман исторически са живели в мир и са имали периоди на близко сътрудничество с Иран. Мускат помогна в тайните преговори между представители на иранските и американските власти, който в крайна сметка доведоха до историческото ядрено споразумение, докато Саудитска Арабия, ОАЕ и Бахрейн неизменно бяха против Общия всеобхватен план за действие, както е официалното название на споразумението. Още по-голяма пречка пред създаването и ефективното функциониране на \"Арабско НАТО\" е конфликтът, възникнал между ОАЕ, Саудитска Арабия и Бахрейн, от една страна, и Катар от друга. Кризата започна през юни 2017 г., когато Рияд , Абу Даби и Манама решиха да отлъчат своя миниатюрен съсед, като прекъснаха търговските и дипломатическите връзки с Доха, обвинявайки я в подкрепа за тероризма и във връзки с Иран. Следва да се отбележи, че в Катар се намира най-голямата американска военновъздушна база в региона, а Саудитска Арабия е най-големият купувач на американско оръжие в света. Кризата, следователно, поставя Вашингтон в твърде неудобно положение спрямо двама от най-важните му съюзници в Близкия изток. Официално лансирана за първи път от Тръмп по време на посещението му през 2017 г. в Рияд, идеята за създаване на \"Арабско НАТО\", изглежда, е опит за онова, което в международните отношения е познато като прехвърляне на вина или отговорност. С други думи, следвайки своята външна политика под лозунга \"Америка на първо място\", администрацията на Тръмп се опитва да прехвърли задачата за възпиране на Иран на своите арабски съюзници. По този начин тя като че ли възнамерява да използва плана и като катализатор на доходоносни оръжейни продажби за тези страни. Броени часове след като американският президент кацна в Рияд миналата година, той и крал Салман подписаха няколко споразумения, включително и оръжейна сделка за около 110 млрд. долара, влизаща в сила веднага, плюс още за 350 млрд. долара през идните 10 години. Прехвърляне на отговорността обаче е точно онова, което и арабските съюзници на Америка искат, когато става дума за възпирането на Иран. Сунитските съперници не желаят или не са в състояние да тръгнат пряко срещу Иран и се надяват да убедят САЩ и дори Израел да свършат \"черната работа\" вместо тях. Както един анализатор образно се изрази, Саудитска Арабия се стреми да се бие с Иран \"до последния американец\", примамвайки Вашингтон да влезе във война с Ислямската република. Фундаменталният сблъсък на вижданията и очакванията в сърцевината на тази концепция не вещае успешно начало на \"Арабското НАТО\", особено като се има предвид, че по ирония на съдбата тези планове се лансират в момент, когато Тръмп заплашва да разбие Организацията на Северноатлантическия договор, ако останалите съюзници не увеличат военните си разходи. И най-сетне, съвсем не е ясно как подобен съюз би се конфронтирал с Иран на практика. Един успешен алианс би могъл да успее (както Израел неотдавна подчерта) да попречи на Техеран да установи дълготрайно военно присъствие в Сирия, а също така да разгроми шиитите хуси в Йемен и да възстанови на власт сваления, подкрепян от Саудитска Арабия президент Абд Рабу Мансур Хади или, по-конкретно, да изгради противоракетен щит, покриващ по-големия Близък изток. Докато обаче не бъдат преодолени вътрешните спорове между потенциалните страни членки и не бъде постигнат политически консенсус за споделяне на бремето (на необходимите за целта разходи), е малко вероятно плановете на администрацията на Тръмп за прехвърляне на отговорността на \"Арабско НАТО\" да се превърнат в реалност. /От БТА/ ", "date": "2018.08.17", "title": "Защо планът на Тръмп за \"Арабско НАТО\" няма да обуздае Иран"}
{"url": "https://www.24chasa.bg/novini/article/7013547", "text": "Германският канцлер Ангела Меркел и руският президент Владимир Путин ще се срещнат утре в резиденция на германското правителство край Берлин, предаде Асошиейтед прес, цитирана от БТА.  Двамата лидери ще направят кратки изявления предварително, но не планират пресконференция, казаха представители на германските власти. Говорителят на правителството Щефен Зайберт заяви, че темите ще включват гражданската война в Сирия, конфликта в Украйна и енергийни въпроси. Путин е изправен пред възможността за налагане на още американски санкции срещу Русия и има интерес да смекчи или да предотврати всякаква европейска подкрепа за тях, отбелязва АП. И двете страни искат да постигнат напредък с газопровода \"Северен поток-2\" - критикуван остро от президента на САЩ Доналд Тръмп, че е инструмент за руски контрол над Германия. Прессекретарят на Кремъл Дмитрий Песков заяви, че на срещата ще бъде обсъдена \"реализацията на крупни съвместни търговски проекти\" и заплахите срещу тези планове, идващи от трети страни. Путин и Меркел ще обсъдят и възможността за оказване на съвместна помощ на изпитващата икономически трудности Турция, каза още Песков, цитиран от ТАСС.", "date": "2018.08.17", "title": "Меркел и Путин ще се срещнат утре край Берлин"}
{"url": "https://www.24chasa.bg/novini/article/7013559", "text": "В три центъра за обучение на водачи на МПС, стопанисвани от две юридически лица в Пловдив, беше извършена съвместна проверка от служители на Икономическа полиция в Главната дирекция „Национална полиция“, колегите им от ОДМВР-Пловдив, служители на Изпълнителната агенция „Автомобилна администрация“ и на НАП-Пловдив, съобщиха от пресцентъра на МВР. В хода на инспекцията на адрес, собственост на юридическото лице, стопанисващо две школи, е установено, че паричните преводи от курсистите към учебния център, се извършват предимно на ръка, като им се издават квитанции от друга автошкола. След снети подробни обяснения и извършена проверка от страна на НАП е взето решение да бъде затворен въпросният учебен център до отстраняване на пропуските. При проверка на дружеството във втори обект са установени несъответствия в касовата наличност, големи разминавания в реализираните обороти и оборотите, декларирани пред НАП в месечните Счетоводни декларации и годишните данъчни декларации. Констатирани са и други нередности по линия на ИА „АА“, за които предстои налагане на актове. Работата по случая продължава. В рамките на действията ще се изясняват всички обстоятелства, свързани с отчетността на проверяваните обекти.", "date": "2018.08.17", "title": "Констатираха редица нередности в пловдивски автошколи"}
{"url": "https://www.24chasa.bg/novini/article/7013558", "text": "Омбудсманът Мая Манолова изпрати препоръка до Комисията за финансов надзор /КНФ/ и Главна дирекция „Национална полиция“ /ГДНП/ към МВР да предприемат незабавни действия по казуса на близо 250 000 български граждани, чиито автомобили остават без задължителната застраховка „Гражданска отговорност“, заради  . Това съобщиха от пресцентъра на омбудсмана. Повод за това станаха жалбите на десетки шофьори до обществения защитник, в които се обръщат с молба за нейната спешна намеса. В препоръката си до КФН омбудсманът настоява за организиране на подходяща разяснителна кампания. Тя призовава за създаването на гореща телефонна линия, на която потърпевшите да получават бързи и ясни отговори по своите конкретни казуси, както и за навременна информация за развитието на производството по несъстоятелност на застрахователната компания в Република Кипър, публикувана на сайта. Манолова препоръча още да бъде предоставена възможност на гражданите да получат указания и за реда, сроковете и необходимите документи за предявяване на претенции към застрахователя, включително и да се разяснят последиците от липсата на сключена задължителна застраховка. Поради форсмажорните обстоятелства омбудсманът поиска от ГДНП удължаване на гратисния период, в който да не се глобяват шофьорите със застрахователна полица на „Олимпик“. Тя настоя за своевременното информиране на хората за какъв период от време застрахованите няма да бъдат глобявани, поради липсата на застрахователна полица и изрази увереност, че ще им бъдат разяснявани последиците от това. От своя страна Мая Манолова се ангажира от понеделник, 20 август 2018 г., да открие гореща телефонна линия на номер 0895 561 885 за консултиране и правна помощ на потърпевшите у нас. Тя ще изпрати препоръка и до председателя на Народното събрание Цвета Караянчева за промени в законодателството с цел защита на гражданите в случаи като този. Омбудсманът ще се обърне и към министър-председателя Бойко Борисов за активност на държавата при изготвяне на европейското законодателство в областта на застраховането.", "date": "2018.08.17", "title": "Манолова с гореща телефонна линия за потърпевшите от фалита на „Олимпик“"}
{"url": "https://www.24chasa.bg/novini/article/7013555", "text": "Продължават проверките на полицията в рамките на ежедневния засилен контрол по пътищата на страната. Данните сочат, че вчерашният ден е бил рекорден по отношение на броя проверени моторни превозни средства и лица, а в същото време са констатирани по-малко нарушения. Акцентът отново бе проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове, съобщиха от пресцентъра на МВР. Полицейските екипи са проверили 6056 моторни превозни средства и 8126 души. Установени са 4309 нарушения, като са издадени 2374 фиша, 811 акта за установени административни нарушения, констатирани са 1124 случая на превишена скорост. Отнети са 79 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 597 електронни фиша. Според експертите предприетите проверки действат дисциплиниращо на шофьорите, през съботно-неделните дни те ще бъдат засилени с оглед на очаквания трафик.", "date": "2018.08.17", "title": "Рекорден брой проверени от КАТ коли вчера, 79 книжки отнети за неплатени глоби"}
{"url": "https://www.24chasa.bg/novini/article/7013570", "text": "Пилот на хеликоптер загина днес, след като машината му се разби при гасене на нетипичните за зимата пожари в Австралия, които се разпространиха в обхванатата от сушата югоизточна част на страната, предаде Ройтерс, като се позова на местната полиция. В Нов Южен Уелс бушуват близо 75 пожара, разпалвани от сухото време, което накара властите да обявят миналата седмица бедствено положение в австралийския щат, предава БТА. Пилотът бе намерен мъртъв на мястото на инцидента, след като вертолетът му се разбил близо до Уладула, на около 180 километра южно от Сидни. \"Пилотът рискува живота си, за да защити и опази нашата общност, и заплати най-високата цена за това\", каза пред в.\"Милтън-Уладула таймс\" местният политик Шели Ханкок. От пожарната служба заявиха, че пожарите, характерни за лятото, но редки през зимата, са се запалили заради сухото време. Стотици пожарникари и десетки самолети се борят с пламъците, които унищожиха най-малко две къщи, близо до Бега, град на около 160 километра южно от Уладула. Миналият месец беше петият най-сух юли в историята на Нов Южен Уелс от 1965 г. Метеоролозите прогнозират, че топлото и сухо време в района ще се запази до ноември .", "date": "2018.08.17", "title": "Пилот на хеликоптер загина при гасене на пожари в Австралия"}
{"url": "https://www.24chasa.bg/novini/article/7013554", "text": "Сайтът на Министерството на правосъдието, който от ранните часове на деня изчезна заради технически проблем полека-лека се възстановява, става ясно след кликване на интернет адреса му. По-рано от Министерството на правосъдието съобщиха, че аварията не е значителна и няма нищо сериозно, което да повреди информацията, качена на сайта.  ", "date": "2018.08.17", "title": "Сайтът на Министерството на правосъдието полека-лека тръгва"}
{"url": "https://www.24chasa.bg/novini/article/7013632", "text": "При средна цена 78.24 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\", цитирани от БТА. Сделките са на база утрешен ден на доставка, 18 август. Средната цена на пиковата енергия /9.00-20.00 ч./ e 85.14 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 71.33 лв. за мегаватчас. Най-ниската цена в рамките на днешната сесия, при утрешен ден на доставка, е 56.74 лв. за мегаватчас, достигната за 6.00 ч., а най-високата е 98.65 лв. за мегаватчас - за 13.00 часа. Данните от БНЕБ показват, че са продадени общо 19528.50 мегаватчаса електроенергия. Енергийната борса вчера затвори при средна цена 91.82 лв. за мегаватчас. В сегмента \"пазар в рамките на деня\" за днес, 17 август, БНЕБ отчита до момента общ търгуван обем от 1,082.30 MWh.", "date": "2018.08.17", "title": "Енергийната борса затвори при средна цена 78.24 лева за мегаватчас"}
{"url": "https://www.24chasa.bg/novini/article/7013627", "text": "Представители на иракските сили за сигурност потвърдиха днес, че д  и са убили най-малко 28 от тях, предаде Асошиейтед прес, цитирана от БТА. Според пожелалите анонимност източници при операцията, станала със съгласието на Дамаск, са били нанесени два удара. Единият бил по събрание на предполагаеми атентатори самоубийци, които се готвели да извършат нападения в Ирак идната седмица по време на празника Курбан Байрям (Ейд ал Адха). При този удар били убити 20 души, а при другия - 8. Иракската армия съобщи за операцията още вчера, но подробностите станаха известни едва днес. Мишените били набелязани от иракското контраразузнаване.", "date": "2018.08.17", "title": "Ирак потвърди атаката срещу база на \"Ислямска държава\" в Сирия"}
{"url": "https://www.24chasa.bg/novini/article/7013626", "text": "Инженерно проучване, поръчано от италианския магистрален оператор Аутостраде пер л'Италия миналата година, предупредило за състоянието на обвитите в бетон носещи кабели, т. нар. ванти, на рухналия по-рано тази седмица мост Моранди в Генуа, предаде Ройтерс, като се позова на информации на италианските вестници \"Стампа\" и \"Република\". Холдингът Аутостраде пер л'Италия, контролиран от инфраструктурната група Атлантия, е оператор на участъка от магистрала А10, свързваща френската граница с Генуа. Мостът Моранди, който рухна, беше част от тази магистрала, предаде БТА. Проблеми със съоръжението са възникнали малко след неговото изграждане през 1967 г. Някои от носещите кабели са били укрепени през 90-те години на миналия век, казаха експерти. Проучването е било направено през ноември миналата година. Засега компанията Атлантия не е коментирала информациите на двете издания, които се позовават на изследване на инженери от миланския Политехнически университет. Аутостраде пер л'Италия твърди, че е проверявала състоянието на моста на всеки три месеца, както трябва по закон, и е извършвала допълнителни проверки, като е наемала външни експерти. В проучването от ноември 2017 г. се констатира, че вантите на участъка от моста, който по-късно рухна, са реагирали на вибрация по начин, който не отговарял на очакванията, и че това налагало още инспекции. Според изследването тази аномалия на реакцията на кабелите на вибрация може да е била свързана с корозия на метала на някои кабели. Една от особеностите на моста е, че неговите кабели са \"опаковани\" с бетон, което прави много трудно оценяването на тяхното действително състояние. Цитираните италиански ежедневници посочват, че компанията Аутостраде пер л'Италия е обявила през май търг на стойност 20 милиона евро за укрепване кабелите на моста, които не са били подсилвани от 90-те години на миналия век. В. \"Стампа\" пише още, че Аутостраде пер л'Италия и Атлантия вече работят по проект, който да замести рухналия мост. Той би могъл да бъде завършен догодина и да струва 100 милиона евро. Ще има две платна във всяка посока, които ще са по-широки от досегашните две платна на моста Моранди, плюс аварийно платно.", "date": "2018.08.17", "title": "Проучване от 2017 г. предупредило, че мостът в Генуа е нестабилен"}
{"url": "https://www.24chasa.bg/novini/article/7013810", "text": "През второто тримесечие на 2018 г. средната месечна заплата за Добричка област e 830 лв. при 1125 лв. за страната, сочат данните на териториалната статистика. В обществения сектор средната месечна заплата е 966 лв., а в частния - 782 лв. Отчита се, че за този период. средната месечна работна заплата за област Добрич нараства с 6.3% в сравнение със същия на 2017 г. Най-високо средномесечно трудово възнаграждение през второто тримесечие на 2018 г. са получили наетите лица по трудово и служебно правоотношение в секторите - „Производство и разпределение на електрическа и топлинна енергия и на газообразни горива” - 1270 лв.; „Държавно управление” – 1094 лв.; „Създаване и разпространение на информация и творчески продукти; далекосъобщения” - 1043 лв.; „Образование” – 1012 лева. Най-нископлатени са били наетите лица в икономическите дейности - „Строителство” - 623 лв., „Административни и спомагателни дейности” - 631 лв.; „Други дейности” - 643 лв.; „ Транспорт, складиране и пощи” – 665 лева. В сравнение с останалите области на страната област Добрич е на 22-то място по показателя средна работна заплата. Най-висока средна месечна заплата получават наетите в областите София (столица) - 1 518 лв., София - 1 118 лв., Стара Загора – 1 101 лв. и Варна – 1 060 лева.", "date": "2018.08.17", "title": "Добричка област на 22-ро място в страната със средна заплата 830 лв."}
{"url": "https://www.24chasa.bg/novini/article/7013817", "text": "Турските компании и правителството могат да се изправят пред критична ситуация за изплащане на близо 3,8 милиарда долара облигации в чужда валута през октомври на фона на срива на турската лира, която изгуби над една трета от стойността си от началото на годината, предаде Ройтерс, цитирана от БТА.  Инвеститорите в нововъзникващи пазарни икономики са обезпокоени от обема на турския външен дълг и способността на нейните компании и банки да погасят задълженията си след бума на емисиите в твърда валута в помощ на бързо разрастващата се икономика. За компаниите разходите за обслужване на външния дълг са се увеличили с една четвърт, изчислени в лири, само през последните два месеца. \"Нуждите на Турция от външно финансиране са големи\", изтъква Джейсън Дау от френската банка Сосиете женерал (Societe General) в бележка до клиентите. \"Това е най-големият общ външен дълг в чужда валута сред страните с нововъзникваща пазарна икономика, с краткосрочен външен дълг от 180 милиарда долара и общ външен дълг от 460 милиарда долара\", отбелязва банкерът. Изчисленията на Сосиете женерал сочат, че турските фирми ще бъдат изправени пред падеж за 1,8 милиарда долара по облигации в твърда валута към края на годината, , правителството ще трябва да погаси 1,25 милиарда дълг. Освен това ще трябва да бъдат платени и общо 2,3 милиарда долара за лихви. Най-тежкият месец за погасяване е октомври, когато настъпва падежът за 3 милиарда долара главница и 762 милиона долара лихви. Смекчаващ фактор може да се окаже, че по-голямата част от краткосрочния външен дълг е в инструменти от рода на банкови заеми и търговски кредити, които могат да бъдат преструктурирани по-лесно, отколкото ако това трябва да се направи на пазара на облигации, отбелязва Ройтерс .", "date": "2018.08.17", "title": "Турските компании и правителството ще изплащат 3,8 млрд долара облигации в чужда валута през октомври"}
{"url": "https://www.24chasa.bg/novini/article/7013823", "text": "Разградският окръжен съд взе мярка за неотклонение \"Задържане под стража\" на обвиняемия за държане и разпространение на наркотични вещества в особено големи размери Шериф Ш., съобщават от Апелативната прокуратура във Варна. Престъплението, за което той ще бъде разследван се наказва с лишаване от свобода от 5 до 15 години и глоба от 20 000 до 100 000 лева. При обиск и претърсвания на девет места в района - в различни местности на открито, в гробищния парк и в помещения, са били намерени и иззети укрити в тайници 30 000 таблетки, чието тегло е 11 кг и 400 грама. Всяка от таблетките била белязана с надпис на латиница \"Porshe\". Полевият тест на откритите наркотици реагирал на амфетамини. Шериф е осъждан три пъти, но е реабилитиран. Определението на Разградския окръжен съд подлежи на обжалване пред Апелативния съд във Варна.", "date": "2018.08.17", "title": "Оставят в ареста разградчанина, спипан с близо 8 кг амфетамин"}
{"url": "https://www.24chasa.bg/novini/article/7013828", "text": "Лекари от Отделението по анестезия и интензивно лечение в МБАЛ „Д-р Братан Шукеров“ АД - Смолян, спасиха 62-годишен пациент от Златоград след отравяне, причинено от гъби от неясен произход. Мъжът е приет по спешност на 20 юли заедно със съпругата си. По техен разказ са консумирали гъби. Веднага им бе започнато интензивно лечение, в хода на което и при двамата се оформила чернодробна недостатъчност. Състоянието им е овладяно и след около седмица жената е изписана в добро състояние, но лекарите дълго време се бореха за живота на съпруга й. Пациентът вече е преодолял чернодробната недостатъчност и предстои да бъде изписан.", "date": "2018.08.17", "title": "Лекари в Смолян спасиха живота на пациент, натровен от гъби"}
{"url": "https://www.24chasa.bg/novini/article/7013822", "text": "Пиян и агресивен мъж вилнял в нощта срещу петък в Спешното отделение на Великотърновската болница, опрял ножица в шията на медицинска сестра и заключил всички врати на спешното, държейки я като заложник. Наложило се охранители да разбият вратата, за да го обезвредят. Всичко започнало малко след полунощ след получен сигнал в Спешна помощ за човек, паднал на улицата. Линейка докарала 62-годишният пияница в спешното, той бил целия охлузен и екипът опитал да му окаже помощ, но мъжът започнал да буйства. Отказвал да бъде откаран на рентген и да го изследват на скенер. \"Беше абсолютно неадекватен и проявяваше дива агресия. Крещеше:\"Убийци, искам да си ходя!\", но нямаше как да го пуснем, защото излизайки на улицата, можеше да го удари кола, или да има вътрешни травми. Той е наша отговорност\", разказа пострадалата сестра Красимира Йорданова. На смяна бил изцяло женски екип – д-р Янева и медицинската сестра Красимира Йорданова. Те потърсили съдействието на полицията. Униформените дошли и помогнали мъжа да бъде завързан на леглото. Това помогнало за укротяването на пияния пациент временно и екипът успял да му сложи абокат и да вземе кръв. \"Пред вратата нямаше други пациенти вече и трябваше да отида до неотложния кабинет на отделението. Оставих пациента сам за няколко минути и изведнъж чух мъжки глас да говори. Отворих вратата, влязох и видях пияния – седнал на бюрото ни, целия в кръв, скочи срещу мен с лекарската ножица и я опря в гърлото ми.\"Изпи ли ми кръвчицата, сега ще те убия\", крещеше\", връща се в ужаса сестрата. Жената изпаднала в безпомощно състояние, започнала да вика за помощ и се отскубнала от нападателя. Опитала да избяга от отделението, но мъжът бил заключил и трите врати. Стигнала до телефона и в паниката си набрала номера на координационния център на звеното. Тогава охраната на болницата разбила вратата хвърлила се върху неадекватния пациент и го обезвредила. \"Аз бях заложничка на този мъж.В живота си съм преживявала ужасни неща, но за пръв път изпитах такъм шок\", допълни Красимира. С паник бутона било извикано подкрепление от охранителната фирма и полицаи. Оказа се обаче, че мъжът не е арестуван, нито му е съставен предупредителен протокол или акт за хулиганство. \"Поискано е съдействие от охранителите за овладяване на ситуацията, затова полицаите не са взели отношение\", обясни говорителят на ОД МВР Марияна Христова. От болницата ще сезират прокуратурата за нападението срещу медицинския екип.", "date": "2018.08.17", "title": "Пиян опря ножица в шията на сестра\nот спешното отделение във Велико Търново"}
{"url": "https://www.24chasa.bg/novini/article/7013653", "text": "Китай предостави днес морална подкрепа на Турция в момент, когато Анкара е засегната от валутна криза и американски санкции, като изрази увереност, че страната може да преодолее \"временните\" си икономически трудности, съобщава Ройтерс. Агенцията отбелязва, че това е първият коментар на Пекин по темата. Турската лира загуби една трета от стойността си спрямо долара тази година. Влошаващите се отношения между Турция и САЩ допринесоха за спада на лирата, предизвикан от безпокойства заради влиянието на президента Реджеп Тайип Ердоган върху монетарната политика, предава БТА. В кратко изявление китайското външно министерство посочи днес, че е забелязало \"новата насока\" на турската икономика и външните й отношения. \"Турция е важна страна с нововъзникваща пазарна икономика и запазването й стабилна и развиваща се е полза за регионалния мир и стабилност\", отбелязва министерството. \"Китай вярва, че Турция има способността да преодолее временните икономически трудности и се надява, че съответните страни могат да изгладят разногласията си чрез диалог\", посочва министерството, визирайки споровете между Турция и САЩ. Министерството засегна също съобщения в медиите, че държавната Индустриална и търговска банка на Китай е подписала финансово споразумение на стойност 3,8 милиарда долара с Турция - очевидно позоваване на съобщение на китайската държавна медия. Китайската държавна агенция Синхуа съобщи миналия месец, че турското подразделение на Индустриалната и търговска банка на Китай е подписало споразумение на стойност 3,8 милиарда долара на форум в Анкара, без да дава подробности. Китайското външно министерство заяви днес, че Китай винаги подкрепя бизнес и финансово сътрудничество между страните и подписването на споразумения в съответствие с пазарните правила. Говорител на Индустриалната и търговска банка на Китай заяви днес, че турското подразделение на банката е подписало меморандуми за разбирателство за сътрудничество в областта на инфраструктурата, но не коментира цифрата от 3,8 милиарда долара. Китай и Турция развиват все по-близки връзки, след като оставиха в миналото спор по въпроса за отношението на Китай към етническите уйгури - мюсюлманско малцинство, което говори тюркски език и живее най-западния район на Китай - Синцзян.", "date": "2018.08.17", "title": "Китай: Турция може да преодолее икономическите трудности (Обновена)"}
{"url": "https://www.24chasa.bg/novini/article/7013838", "text": "От четири поколения животът на семейство Порц се върти около тиха фермерска къща с червени тухли и плодородните поля край нея, готови за прибиране на ранна реколта след горещото лято тази година. Скоро семейството ще извади последния картоф и ще прибере последния клас жито от богатата почва на Имерат. Земеделският им начин на живот ще бъде заменен от голяма въглищна мина. Матриархът на семейство Порц си придава храброст, докато простира в отрупания с цветя двор, заобиколена от разпръснати по земята играчки. \"Тук винаги е весело\", разказва Кристиане Порц, прекъсвана от бъбренето на внуците си, които лудуват в плевнята. Напевните гласове, разпилените играчки - всичко това ще изчезне, когато булдозери съборят къщата и тя бъде заменена от голяма въгледобивна мина. Имерат, навремето малко селце с 1200 жители недалеч от западната граница на Германия, приютило едновременно ферми и предприятия, сега е занемяло. Семейство Порц е сред последните, които все още са тук. Те живеят сред купища отломки, след като съседите им били преместени на 12 километра западно, в Нови Имерат. Изчезващи села Под селото и околните земи в германската провинция Северен Рейн-Вестфалия отдавна са открити залежи от близо 1,3 милиарда тона лигнитни въглища Малцина сред местните жители възприели заплахата сериозно и животът продължил, докато разработването на мината не станало реалност и селата били планирани за разрушаване. Имерат е сред последните, които стоят на пътя на разширяването на откритата мина \"Гарцвайлер\". Тя се управлява от германския енергиен гигант RWE, произвеждащ една трета от общата енергия в Германия. Когато \"Гарцвайлер\" бъде завършена, ще са изчезнали 20 села. Според плановете близо 5000 души ще бъдат принудени да се преместят, компенсирани с нова къща или с пари кеш. Според RWE почти половината от местните просто са взели парите. \"Очакваме \"Гарцвайлер\" да бъде открита до средата на века\", посочва говорителят на RWE Гидо Щефен. \"Германия прави радикални промени, но дори в дългосрочен план, за да осигурим енергия, не можем да забравим за традиционните електроцентрали\", допълва той. Според сайта на компанията, след като бъде завършена, мината ще покрива оперативна площ от около 32 квадратни километра. Размерът на одобреното миннодобивно поле обхваща 114 квадратни километра. Планът за разширяване не е бил неочакван за местните жители. През 60-те години на миналия век околни села за първи път освобождават място за добива на въглища въпреки шумните обществени протести. Според протестиращи прегазването на местните общности заради търговските интереси продължава в национален мащаб. Германската Агенция за защита на околната среда посочва, че федералният закон за миннодобива дава приоритет на добива на суровини пред интересите на общото благо. От 1945 година стотици села са отстъпили пред нарастващата нужда от енергия, предвид че 40 % от германската енергия идва от въглища. RWE, най-големият в Европа емитент на въглероден диоксид, признава, че лигнитните въглища са евтини за производство, но вредни за околната среда. \"Целта ни е да намалим на половина емисиите въглероден диоксид с 50 % до 2030 година\", обяснява говорителят на компанията Щефен. Това, което е останало от Имерат (и други близки села), са зловещи празни улици и изоставени къщи. Шумът на булдозерите, тътнещи из призрачните селища, е вездесъщ. Църквата на Имерат, която местните жители наричаха с любов \"Катедралата\" и преди 130 години са събрали пари за построяването й, бе разрушена през януари. В Нови Имерат семпла модерна църква замества импозантната, извисяваща се катедрала. Семейство Порц трябва да напусне дома си през септември. \"Така стоят нещата\", казва г-жа Порц, която е в 60-те си години и помага в работата на фермата. \"Знаех, че този ден ще дойде, а и всички имаме нужда от ток\", допълва тя. Жената твърди също така, че е оптимистична за новия си дом. Старата, обгърната от бръшлян фермерска къща ще бъде погълната от мината и семейството ще се премести в три модерни жилища, на 12 километра от стария им дом. Съпругът на Кристиане Порц, който е израснал в семейната ферма и е гледал как там растат още две поколения, не приема промяната лесно. \"Това е кошмар. Непрекъснато мисля за него\", казва той. Наред с човешката цена за сплотени семейства като неговото, се очакват и щети за околната среда. \"Напълно е неприемливо, че въгледобивни компании като RWE все още искат да разрушават домове и природата заради мръсните лигнитни въглища. Те са неефективни, отделят много въглероден диоксид и не могат да бъдат гъвкав партньор на чистите възобновяеми източници като вятъра и слънцето\", казва активистката Анике Петерс от \"Грийнпийс\". Заедно с местни жители \"Грийнпийс\" и други групи протестираха срещу насилственото преместване и заявяват плановете си да засилят демонстрациите. \"Местната съпротива срещу лигнитните въглища е по-силна от всякога\", казва Йохана Винтер от Klimacamp - инициатива за защита на околната среда. Този месец се планират още протести срещу това, което активистката на Klimacamp Мая Роте нарича \"явен пример как правилата на капитализма ограничават демокрацията\". На около 6 километра от Имерат е разположен Берверат - малко фермерско селце, сгушено между зелени поля и ябълкови дървета. То трябва да бъде разрушено през 2023 година и местният агроном Елионоре Крайнс се бори яростно за оцеляването на фермата си. \"На първата среща с RWE представител на компанията ни заяви, че емоциите ни не са от значение\", разказва тя. \"Веднага след това потърсихме правна помощ\", допълва жената, седнала на дървена пейка пред фермата си. Разходите са големи - до 250 евро на час, а семейството все още не е продало земята си. След продажбата RWE финансира преместването. \"Собствеността ни е отчуждена и начинът ни на живот ще трябва да се промени. Отглеждането на животни е разрешено в Берверат, но няма да бъде възможно в Нови Берверат, така че фермерите ще трябва да си помислят\", посочва тя. Децата и родителите на Крайнс живеят във фермата, където тя се грижи за възрастната си майка. Правилата означават, че животните й няма да могат да бъдат част от новия й живот. \"Вярно е\", признава Щефен от RWE. \"Новите села трябва да отговарят на нови строителни разпоредби. Някогашните села ще изглеждат като модерни предградия с отделни къщи и малки градини\", допълва той. Добивът на въглища на територията на селото трябва да започне към 2028 година и ще продължи до около 2045 година. След края му районът ще бъде наводнен с води от река Рейн и превърнат в езеро. \"Разрушаването на села като Берверат трябва изцяло да бъде избегнато. Германия трябва постепенно да се откаже от използването на въглища най-късно до 2030 година\", казва Петерс от \"Грийнпийс\". Обратно в Имерат. Малка къща все още се издига на входа на селото. На табела над вратата пише \"Haimat\" (приблизително превеждано като \"дом\", \"родина\"). Това е една много германска концепция, която носи усещане за принадлежност и корени. Празна и безжизнена, къщата сега стои със спуснати кепенци и обрасла алея в очакване на булдозерите. /От БТА/", "date": "2018.08.17", "title": "Села в Германия биват разрушавани, отстъпвайки място на въглищата"}
{"url": "https://www.24chasa.bg/novini/article/7013612", "text": "Министрите на отбраната на Русия и Турция, Сергей Шойгу и Хулуси Акар, обсъдиха днес в Москва теми от регионалната сигурност, положението в Сирия и двустранното сътрудничество, предаде ТАСС. Особено внимание бе отделено на мерките за бързо подобряване на хуманитарната ситуация в Сирия, включително връщането на бежанците, предава БТА.  Срещата е преминала в конструктивен дух, се казва в съобщение на руското министерството на отбраната.", "date": "2018.08.17", "title": "Министрите на отбраната на Русия и Турция\nобсъдиха ситуацията в Сирия (Обновена)"}
{"url": "https://www.24chasa.bg/novini/article/7013855", "text": "ООН покани йеменското правителство и бунтовниците хуси на мирни преговори в Женева на 6 септември, предадоха Ройтерс и Франс прес. Специалният пратеник на световната организация за Йемен Мартин Грифитс опитва да договори край на продължаващия три години конфликт, който отне живота на над 10 000 души и изправи страната на ръба на масов глад, предава БТА.  \"Мога да потвърдя, че службата на специалния пратеник изпрати покани до правителството на Йемен и до (движението) \"Ансар Аллах\", заяви на брифинг в Женева говорителката Алесандра Велучи. \"Ансар Аллах\" е политическото крило на подкрепяните от Иран бунтовници хуси, които се борят срещу правителството на президента Абд Рабу Мансур Хади, признато от международната общност и подкрепяно от коалиция начело със Саудитска Арабия.", "date": "2018.08.17", "title": "ООН покани правителството на Йемен и бунтовниците хуси на преговори"}
{"url": "https://www.24chasa.bg/novini/article/7013859", "text": "Поредица от убийства и все по-видимото присъствие на престъпни банди пораждат тревога в лагерите на рохингите в Бангладеш, където полицията се мъчи да опази реда сред един милион бежанци. Регионът Кокс Базар, в граничещата с Мианма южна част на Бангладеш, отдавна е сцена на трафик на наркотици и хора. Ситуацията обаче се влоши миналата година след пристигането от Мианма на 700 000 души от мюсюлманското малцинство рохингя. Те избягаха от етническо прочистване, провеждано от мианмарската армия. Едва 1000 бангладешки полицаи са изпратени да бдят за реда в тези бидонвили, простиращи се по обезлесените хълмове, докъдето стига погледът. Най-малко 21 души бяха убити там през последните месеци. Сред жертвите са трима видни представители на рохингите. През юни един от тях бе намушкан 25 пъти с хладно оръжие посред бял ден на оживено място. Отвличания Полицията в Кокс Базар, която до днес не е повдигнала нито едно обвинение за тези убийства, смята, че увеличаването на насилието се дължи на уреждане на сметки и борби за власт между отделните фракции на рохингите. Това влошаване на ситуацията в областта на сигурността оставя повечето рохинги без защита, на произвола на престъпници. \"Когато бандите идват в лагерите, хората викат полицията. Тя обаче идва чак когато престъпниците са си тръгнали\", разказва пред Франс прес Руна Актер, младо момиче на 16 години, чийто баща и техен близък са изчезнали през юли. Трупът на чичо й бил намерен след това и девойката смята и своя родител за мъртъв. Семейството живее в страх от нови отвличания. \"Ужасени сме. Особено се тревожим за моя брат, тъй като го заплашваха с отвличане и със смърт. Вече загубих баща си, не искам да загубя повече никого от семейството\", споделя тя. Бежанските лагери за рохинги съществуват без прекъсване от близо 30 години в Бангладеш, въпреки че преди август 2017 г. - началото на масовото и безпрецедентно изселване от Мианма - те бяха в доста по-скромни мащаби. Според следователите някои бежанци си сътрудничат с трафикантите, продават им момичета и жени за проститутки или набират хора от Мианма за трафик на метамфетамини. Този бич удари с още по-голяма сила заради притока на хора от миналата година, смята Афрузул Хаке Тутул, заместник-директор на полицията в Кокс Базар. Престъпните групировки, обяснява той, се възползваха от океана от нещастие и отчаяние, за да измъкнат много пари от новодошлите бежанци в замяна на настаняване, покрив над главата или храна. Силите на реда арестуваха стотици рохинги по различни обвинения, като се започне от наркотрафик и притежание на оръжия и се стигне до изнасилвания и убийства. Да се наложи спазване на закона в този гъмжащ от народ гигантски лабиринт, където възможностите да се скрие човек са безгранични, обаче изглежда непреодолимо предизвикателство. Убийства на лидери В този контекст борбите за територия в най-големия бежански лагер на планетата бързо взеха кървав обрат. Неотдавнашното убийство посред бял ден на \"махджи\" Арифула имаше силен отзвук. Тези влиятелни първенци сред рохингите отговарят за хиляди бежанци. Те уреждат ежедневните проблеми в лагерите и са хората, които официално контактуват с властите в Бангладеш. Такава властова позиция може да подразни някои съперници, които може би са решили да го елиминират, допуска Тутул. Вдовицата на Арифула заяви пред Франс прес, че в убийството имат пръст бунтовниците рохинги - нелегална организация, стояща зад нападенията срещу мианмарските сили през август 2018 г., отприщили жестоката репресия на армията - към които съпругът й е бил \"много критичен\". \"Трудно е и понякога е опасно да бъдеш махджи\", заявява Абдур Рахим, \"дясната ръка\" на Арифула, който го е наследил няколко дни след смъртта му. \"Ако нещата започнат да излизат от контрол, може да стане много голям проблем\", споделя той пред Франс прес в бамбуковата колиба, която му служи за офис в лагера Балухали. Ден преди интервюто тълпа преби жестоко един махджи в съседен лагер. Страх Местната полиция поиска от Дака да й бъдат предоставени допълнително 1500 мъже, което е едва капка в морето от нуждите за справяне със задача от такъв мащаб. Според представител на рохингите, пожелал анонимност, увеличаването на броя на полицаите няма да е достатъчно за прекъсване на спиралата от насилие. \"Няма нито един полицай след полунощ. Дори през деня, когато трябва да патрулират, те често си стоят на постовете\", разказва той пред Франс прес. При тези условия лагерите са обхващани лека-полека от страх. И се възцарява омертата. \"Ако във вашия град имате престъпници, терористи или бандити, несъмнено ще бъдете ужасени\", казва Тутул. За да подобрят сигурността, хуманитарни организации поставят лампи. Очаква се и да бъдат изградени полицейски контролни пунктове в някои деликатни зони в лабиринтите от колиби. Според влиятелния лидер на рохингите Мохубула появата на престъпност за съжаление е неизбежна в това гето, където цари бедност и отчаяние и където стотици хиляди хора гният без перспектива за бъдещето. \"Ужасно е. Но си казваме, че животът на бежанците е такъв\". (БТА)", "date": "2018.08.17", "title": "В Бангладеш престъпността се внедрява в бежанските лагери за рохинги"}
{"url": "https://www.24chasa.bg/novini/article/7013676", "text": "Държавата да има блокираща квота, която да е между 32 и 34%, в АЕЦ \"Белене\". Това е целта ни, съобщи министърът на енергетиката Теменужка Петкова, след участиe в празника за Деня на миньора. \"Нашата цел е на база на активите, които притежаваме, държавата да има такова участие, което да и осигурява блокираща квота,\" заяви тя. В момента са в ход подготвителни действия, свързани с процедурата за избор на стратегически инвеститор, това трябва е стане до края на октомври, тогава ще се предложи и структура на проекта, поясни Петкова. Тя  припомни, че има решения на Министерския съвет и на парламента, според които ще се търсят възможности за реализация на проекта за изграждане на АЕЦ \"Белене\" при определени параметри. \"Оборудването е тук, ние сме собственици, то е на площадката. Всички знаят, колко е важно да бъдат консервирано\", коментира тя даването на 1 млн. лтв. с поръчка с договаряне с производителя - \"Атомстройекспорт\", за запазването му. Министърката припомни, че досега са инвестирани 3 млрд. лв. в проекта. По повод процедурите за дерогация на екоизискванията за въглищните централи у нас, Петкова заяви, че очаква добри новини към средата на септември от Изпълнителна агенция \"Околна среда\". Всяка централа е представила своя анализ за разходи-ползи, който е условие, за да се предостави дерогация. \"Ако успеем да докажем с тези анализи, че разходите, които ще извършим за подобренията в екологията надвишават в пъти ефекта от тях, то тогава има основание за дерогация. Колегите от изпълнителната агенция работят, добрата новина е, че индикациите, които получаваме оттам са, че тези анализи са много добре мотивирани, каза тя. Преговорите с американските централи все още не са започнали, те предстоят (за прекратяване на договорите за дългосрочно изкупуване на електроенергията им - б.а.), съобщи  министърката. \"Ние предоставихме нашите анализи на двете американски централи, те поискаха срок до края на юни да разгледат методиката, да се запознаят с подхода, който е приложен. След това те предоставиха свои становища в министерство на финансите, оттук нататък предстоят преговори, които вероятно ще започнат скоро,\" обясни тя. Двете американски централи са основна базова мощност в електроенергетиката и без нея трудно бихме се справили, особено в зимния период. Те са част от стратегическата инфраструктура на страната и ние ще работим да бъде постигната такава договореност, която да удовлетворява двете страни, да им позволи да работят и да осигурим енергийната сигурност.", "date": "2018.08.17", "title": "Блокираща квота от 34% иска държавата в \"Белене\""}
{"url": "https://www.24chasa.bg/novini/article/7013853", "text": "Изравнителните сметки за парно и топла вода за изминалия отоплителен сезон вече са подадени от топлинните счетоводители към \"Топлофикация София\" ЕАД, съобщиха от топлофикационното дружество. Те са достъпни на интернет страницата на дружеството, в касите и в информационните системи за безкасово разплащане от днес, 17 август, предаде БТА. Всички абонати, които имат суми за получаване, могат да изберат най-удобния вариант да ги вземат обратно - по банков път или на каса на \"Топлофикация София\". Сумите могат да бъдат оставени и за покриване на следващи сметки, посочиха от дружеството. За да улесни своите битови и бизнес клиенти, дружеството предоставя възможност, сумите за връщане да бъдат взети обратно и без да се посещават центровете за обслужване на клиенти на \"Топлофикация София\". Потребителите, които желаят да ги получат по банков път, трябва да попълнят заявление, което е налично на адрес - www.toplo.bg. Абонатите, които предпочитат да получат парите си в брой, могат да го направят във всички центрове за обслужване на клиентите. Това е в правомощията само на титуляра на партидата или на официално упълномощено лице. \"Топлофикация София\" ЕАД напомня, че дружеството може да възстановява суми на онези клиенти, които нямат просрочени неплатени сметки. Сумите за доплащане, заедно с месечните сметки за топла вода, могат да бъдат внесени във всеки център за обслужване на клиентите или по безкасов път, онлайн чрез ePay, чрез банкомати, електронно банкиране или открита разплащателна сметка. Клиентите, които все още не са осигурили достъп на топлинните счетоводители до дома си, имат възможност да го направят до 1 октомври. За целта трябва да се свържат с тях и да резервират допълнителна дата за отчет и проверка на уредите. След това няма да имат възможност да поискат преизчисление на сметките си. Дори да не са ползвали топлинна енергия или консумацията да е била занулена, уредите трябва да бъдат отчетени от представител на фирмата за дялово разпределение, изтъкнаха от дружеството.", "date": "2018.08.17", "title": "Изравнителните сметки за парно и топла вода за сезона вече са достъпни"}
{"url": "https://www.24chasa.bg/novini/article/7012606", "text": " - такава фейсбук страница с хаштаг #БлаготворителенБазар създадоха съпричастни с трагедията на родителите на 7-годишната Вивиан Вачева. Момиченцето загуби живота си на 7 юни при инцидент в аквапарк в турския Aquasis De Luxe Resort & Spa. Родителите на Виви - Антония и Веселин Вачев, известният тенор от триото “Уникалните гласове”, са твърдо решени да осъдят хотела заради престъпната небрежност, че не е осигурил човек, който да контролира спусканията на децата. Веднага след Вивиан по пързалката тръгва друго дете, което я рита фатално в корема. От хотела дават на родителите на починалото след местене в три болници момиченце документи на турски - заблуждават ги, че са рутинни, а всъщност ги карат да подпишат, че няма да търсят отговорност. Дори не спират през целия ден гърмящата музика от аквапарка. След като се разбра за трагедията, българската държава изиска чрез консулството ни в Истанбул информация от турската прокуратура за водените процесуално-следствени действия. Целта на създадената във фейсбук страница е набирането на средства, с които съсипаното семейство да заведе наказателно дело срещу хотелския комплекс и медицинските звена. До 1 септември са нужни 15 000 евро - сума, непосилна за семейството. То разчита на подкрепата на приятели, създали страницата, на Външно и на адвокат Андонова. Деца са обявили за продажба с благотворителна цел свои играчки и дрехи, майки предлагат изящно изработени бижута и много предмети с ликове на ангели - символ на ангела Вивиан. Част от цените са фиксирани, а други вещи се пускат на търг, за да се съберат повече пари. Ансамбъл “Българе” подкрепя семейството с благотворителен концерт в памет на Вивиан в Златоград през септември. “Ако всеки посетител на фестивала дари поне по левче, би се събрала една сериозна сума, с която да подкрепим почернените родители в търсенето на истината”, пишат организаторите. Дарителски кутии ще бъдат поставени при главния вход на фестивала и до Войводския кът. Ако спечели делото в Турция, семейство Вачеви ще дари обезщетението на дете в нужда.", "date": "2018.08.17", "title": "Родителите на загиналата в аквапарк  Вивиан събират 15 хил. евро за делото\nв Турция"}
{"url": "https://www.24chasa.bg/novini/article/7013970", "text": "Австрийските имиграционни власти днес официално се извиниха, след като техен служител отказал статут на бежанец на хомосексуален афганистанец с мотива, че младият мъж не е заплашен от преследване в родината си, тъй като не се държи като гей, предаде ДПА, цитирана от БТА.  В писменото си решение служителят отбелязал, че 18-годишният кандидат се биел с другите младежи в австрийска институция за детски грижи. \"Това означава, че Вие имате ниво на агресия, което не се очаква от един хомосексуален\", написал служителят в документа, публикуван от седмичника \"Фалтер\" тази седмица. Според служителя в провинция Долна Австрия, който отхвърлил молбата, нито походката, нито поведението, нито дрехите на кандидата ни най-малко не подсказват, че може да е хомосексуален. Липсата на приятели също бил аргумент против афганистанеца. \"Вие не сте хомосексуален и затова няма от какво да се страхувате, ако се върнете в Афганистан\", било заключението на служителя, което афганистанецът сега обжалва. Федералната служба по въпросите на чужденците и убежището съобщи днес, че още през май е преместила служителя на друга длъжност, след като той издал няколко проблемни решения. В изявление службата каза, че съжалява за обидния език, използван в решението на член на нейния екип.", "date": "2018.08.17", "title": "Имиграционните власти в Австрия се извинили, след като отказали статут на бежанец гей"}
{"url": "https://www.24chasa.bg/novini/article/7013974", "text": "Джак Ръсел териер падна от седмия етаж в бразилския град Витория и оживя, съобщи в. \"Дейли мейл\", цитиран от БТА. Лъки си лежал на слънце на перваза на прозореца, който имал защитна мрежа. Тя обаче се скъсала и той паднал от 23 м на двора. Спасило го това, че удара омекотил навес. Собственичката на Лъки видяла случващото се и веднага хукнала със сина си към двора. Тя взела безжизненото куче и го занесла при ветеринаря. Лъки бил парализиран от страх и не помръдвал. Оказало се, че няма счупвания, но белият му дроб е с хематом. След три дни в клиниката Лъки, който е на четири години, се върнал у дома. Отначало бил малко притеснен, но вече отново спи на любимото си място на прозореца. Собствениците му описват оцеляването му като чудо и са много по-травматизирани от случилото се от него.", "date": "2018.08.17", "title": "Куче падна от седмия етаж на блок в Бразилия и оцеля"}
{"url": "https://www.24chasa.bg/novini/article/7013981", "text": "9,3 млн. лв. трябва да възстанови \"Олимпик\" по прекратените полици. Общата стойност на премиите по тези полици е 40 млн. лв. Общата стойност на загубите, които всички клиенти на застрахователя ще имат е 9,3 млн. лв. Това обяви зам.-председателят на Комисията за финансов надзор Ралица Агайн на пресконференция за ситуацията със застрахователя, който е с отнет лиценз от кипърските власти поради неплатежоспособност. Между 3 и 78 лв. ще е загубата на клиентите, чиито полици изтичат през януари 2019-а. Агайн допълни, че по информация на Гаранционният фонд те са около 57 хиляди. Средната загуба между 103 и 192 лв. ще има за 29 хил. клиенти на кипърската компания. Техните полици изтичат след януари 2019 г. \"Връщането на премии няма да стане веднага, а при процедурата за ликвидацията и разплащането с останалите кредитори. Засегнатите клиенти по \"Гражданска отговорност са 197 551 към четвъртък. От 111 хил. изтичат до края на октомври, което означава, че не трябва да плащат повече.\", посочи още регулаторът. Тя допълни, че по информация на временния ликвидатор, изготвянето на списък с кредиторите ще започне след произнасянето на съда в Кипър, което се очаква да бъде през септември. След това се очаква да бъде обявен 35-дневен срок, в който всеки да има възможност да предяви искания за задълженията им. Агайн припомни, че на 10 август беше назначен предварителен ликвидатор. Днес с публикация в Официален вестник на Република Кипър е назначен Павлос Накузи.  \"Той ще бъде временен ликвидатор до произнасянето на съда дали открива производство по ликвидация. Ако бъде открито, ще бъде назначен постоянен ликвидатор, който ще започне осребряване на имуществото на застрахователя. Той трябва да продаде всички активи на застрахователя и да използва за разплащане с кредиторите на компанията, които включват и българските клиенти.\", допълни още Агайн. Агайн посочи, че комисията не разполага с информация за размера на обезщетенията, които се дължат от \"Олимпик\", а дали средствата от ликвидацията ще стигнат, за да се покрият задълженията й, може да каже само ликвидаторът. \"Ако някой е продал полица на \"Олимпик\" след 10 май е гарантирано измама\", акцентира зам-шефката на КФН.  \"Отнемането на лиценза на \"Олимпик\" не са свързани с не плащане на задължения в България. До 10 май имаше много малко жалби сравнено с общия пазар. Отнемането на лиценза е заради финансови причини, тъй като при проверка от кипърския регулатор е установено, че значителна част от активите на застрахователя са проблемни - в необичайни географски локации и не могат да бъдат установени. Поради това е установено, че застрахователят не отговаря на евроизискванията\", допълни още зам-шефът на КФН. Агайн посочи, че има информация, че \"Олимпик\" е правила вноски и в Обезпечителния фонд, към които няма задължения. Тя допълни, че ако компанията е правила вноски, те трябва да им бъдат върнати. От регулаторът посочиха, че се обсъжда се промяна в евродиректива и за създаване на механизъм за обезщетяване при несъстоятелност на застраховател. Тя посочи, че в много държави липсва такива гаранционни схеми и посъветва шофьорите да обръщат внимание на тези фактори. Целта е гаранционните фондове, където застрахователя изпаднал в несъстоятелност, е работил да обслужват клиентите на място.", "date": "2018.08.17", "title": "9,3 млн. лв. трябва да върне \"Олимпик\" по прекратените полици"}
{"url": "https://www.24chasa.bg/novini/article/7013978", "text": "Главният секретар на МВР главен комисар Младен Маринов пристига във Варна за работно съвещание с полицията в морската столица, заради Къщата на Ботев се намира в местността \"Св. Никола\", съвсем близо до Евксиноград. По неговите думи синът му забелязал маскирани мъже, единият от които прескачал оградата, около 22.40 часа вечерта. Развикал се и ги подплашил. По това време в къщата са били само той и майката на Ботев. Бившият зам.-министър смята, че това е опит да го сплашат.", "date": "2018.08.17", "title": "Шеф на МВР идва във Варна заради опита да нахлуят в дома на бивш зам.-министър"}
{"url": "https://www.24chasa.bg/novini/article/7013980", "text": "Израелският премиер Бенямин Нетаняху е разпитван отново днес от полицията във връзка с няколко разследвания за предполагаема корупция, предаде Франс прес, като се позова на информация на полицията. Разпитът се провежда в резиденцията на Нетаняху в Ерусалим. Повече подробности полицията не съобщава. Според израелски медии премиерът е разпитван заради \"аферата Безек\", носеща името на главната телекомуникационна група в страната, предава БТА.  По този случай полицията се опитва да установи дали семейство Нетаняху се опитало да си осигури благоприятно медийно отразяване от страна на информационния сайт \"Валла\" в замяна на правителствени услуги, които може да са донесли на Безек стотици милиони долари. Разследването започна през 2017 г. През февруари 2018 г. бе арестуван Шаул Елович, основен акционер на Безек и още шестима души, сред които двама близки сътрудници на Нетаняху. До 2017 г. Нетаняху освен премиер бе и министър на комуникациите. По същия случай премиерът бе разпитват през юли в продължение на пет часа. Според израелски медии днешният разпит може да е последният по случая. Нетаняху твърди, че не е извършил нищо нередно и казва, че е става дума за \"лов на вещици\" и че има твърдото намерение да остане на поста си.", "date": "2018.08.17", "title": "Пак разпитаха Нетаняху заради подозренията за корупция"}
{"url": "https://www.24chasa.bg/novini/article/7013999", "text": "Съдът в Петрич наложи постоянна мярка \"Задържане под стража\" на 18-годишния Георги Попстоянов, който помете деца на тротоар, предава  Прокуратурата му повдигна две обвинения – за причиняване на средна телесна повреда и за причиняване на тежка телесна повреда с опасност за живота. По време на инцидента Георги не е бил сам в автомобила си. Високо напрежение и спонтанен бунт имаше днес в Петрич. Хората се притесняват случаят да не бъде потулен, тъй като водачът е син на бивш полицай. Градът готви и протест. Десетки гневни петричани блокираха централни улици днес. Те поискаха среща с шефа на полицията и с кмета. От първо лице за ужаса разказаха Антония и Благовест. По думите на момичето, шофьорът се е засилвал и е правил дрифтове три пъти, и накрая се е забил в децата. Вместо да излезе да помогне, той е тръгнал да си ходи. „Последно видях, че задните гуми почнаха да стържат по асфалта и колата внезапно дойде към нас. Пробвах се да дръпна Хиси, обаче, всичко стана за секунди”, разказа Благовест. Хората твърдят, че младият шофьор често си правил експерименти на пътя. Притесняват се, че случаят ще бъде потулен.", "date": "2018.08.17", "title": "Оставиха в ареста сина на бивш полицай, помел 3 деца на тротоар в Петрич"}
{"url": "https://www.24chasa.bg/novini/article/7014008", "text": "Черногорският премиер Душко Маркович и германският канцлер Ангела Меркел се съгласиха днес в Берлин, че не трябва да има промяна на границите на Балканите, предаде Танюг, цитирана от БТА. Меркел заяви това и след разговор с босненския премиер Денис Звиздич неотдавна. Повод за него бяха идеите за евентуална промяна на границите между Сърбия и Косово, които напоследък все по-често се коментират. Черна гора бе сред първите страни, признали Косово като независима държава. Германия също признава косовската независимост. Маркович пристигна днес на първото си официално посещение в Германия, където получи от Меркел уверения, че Черна гора може да разчита на всестранна помощ от Германия в преговорите с Европейския съюз. \"Черна гора и Германия са партньори, но и приятели\", каза Меркел за черногорската телевизия. Германският канцлер отбеляза, че Черна гора поддържа добра динамика на преговорите с ЕС, като изтъкна, че тя трябва да се посвети на върховенството на закона и на борбата с корупцията и организираната престъпност.", "date": "2018.08.17", "title": "Премиерът на Черна гора подкрепя Меркел: Без промяна на границите на Балканите"}
