{"url": "https://www.24chasa.bg/novini/article/7448890", "text": "Четири търговски кораба са станали обект на саботаж край бреговете на Обединените арабски емирства, предадоха световните агенции, като се позоваха на местните власти. По-рано днес ирански и ливански проирански медии излязоха с неверни съобщения за експлозии на петролни танкери в пристанището на град Фуджейра в ОАЕ, отбелязва Асошиейтед прес. След това министерството на външните работи на страната опроверга тези фалшиви новини. То обаче съобщи, че четири търговски кораба от различни страни са станали обект на саботаж в изключителната икономическа зона на ОАЕ, източно от емирство Фуджейра. Няма пострадали хора, нито изтичане на вредни химикали и гориво. Външното министерство на ОАЕ не уточни на кои страни принадлежат подложените на саботаж кораби, нито обяви дали властите подозират някого за тези актове. Емирство Фуджейра се намира съвсем близо до стратегическия Ормузки проток, през който минава значителен дял от петролните доставки по море, отбелязва Ройтерс. Съобщенията за саботажи дойдоха на фона на засилването на напрежението между Съединените щати и Иран в Близкия изток. Преди броени дни САЩ предупредиха, че американските търговски кораби, включително петролните танкери, плаващи през основните морски коридори в региона, може да бъдат взети на мушка от Иран.", "date": "2019.05.12", "title": "Четири търговски кораба са станали обект на саботаж край ОАЕ"}
{"url": "https://www.24chasa.bg/novini/article/7448826", "text": "Бащата на издирвания Стоян Зайков, заподозрян в убийство на млада жена в Костенец, заяви, че е последният човек, когото синът му ще потърси. Те прекъснали отношенията си преди 15 години. Разследващите обаче беседват с всеки от близкия кръг на Стоян, съобщава  Трети ден продължава без резултат издирването на заподозрения. Проверени са четири постъпили към 112 сигнала от граждани, които твърдят, че са видели Стоян. Георги Зайков даже заяви, че би призовал сина си да се предаде. Пред дома на издирвания продължава да седи патрул. Един от първите домове, претърсени от полицията още в петък, е на един от най-близките приятели на мъжа. Ангел не вярва, че Стоян е посегнал на бившата си приятелка. Мисли, че ще бъде най-добре за беглеца, ако се предаде сам. Не вярва че мъжът може да го потърси или да се информира за хода на издирването. По думите му Стоян отдавна се разделил дори с мобилния си телефон. Засиленото полицейско присъствие в града и околността остава.", "date": "2019.05.12", "title": "Бащата на издирвания за убийството в Костенец: Аз съм последният, когото ще потърси"}
{"url": "https://www.24chasa.bg/novini/article/7448851", "text": "Белгия е включила в списък на най-издирваните лица турската терористка Фехрийе Ердал, съучастник в убийството през 1996 г. на известния турски бизнесмен Йоздемир Сабанджъ, предаде турската частна телевизия НТВ, цитирана от БТА. Телевизионният канал се позовава на белгийския новинарски сайт на френски език Судинфо. Ердал, член на лявоекстремистката Революционна партия и фронт за народно освобождение (ДХКП-С), бе осъдена в Белгия през 2017 г. на 15 години затвор за извършени в Турция престъпления, включително убийството през 1996 г. на Йоздемир Сабанджъ\". Съдът реши също да отнеме гражданските и политически права на Ердал за период от 10 години. Тя беше осъдена задочно, тъй като се укрива от правосъдието. Ердал бе задържана през 1999 г. и поставена под домашен арест в Белгия, но впоследствие избяга. След като бе наета като служител по поддръжката от холдинга Сабанджъ, Ердал помогна на други двама членове на лявоекстремистката групировка - Исмаил Аккол и Мустафа Дуяр - да влязат в кулите Сабанджъ в Истанбул и да убият Йоздемир Сабанджъ, тогавашния президент на конгломерата, и още двама души. След убийството Ердал избяга първо в Гърция, а от там отпътува за Белгия. Заловена бе от белгийските власти след пожар в апартамента й през 1999 г. и беше съдена. След като изтърпя едногодишен затвор, бе освободена под домашен арест, но през 2006 г. избяга. Революционната партия и фронт за народно освобождение е включена в списъка с терористични групировки на Турция, ЕС и САЩ. Тя проповядва марксистка идеология и стои зад редица нападения срещу правителствени обекти.", "date": "2019.05.12", "title": "Белгия включи турска терористка в списъка на най-издирваните лица (Снимка)"}
{"url": "https://www.24chasa.bg/novini/article/7448771", "text": "Националният осигурителен институт “улови” съмнително увеличаване на болните работници и служители по време на дългите почивни дни. “Видно е, че хората сливат почивните дни. Неправомерно издадените болнични обаче, освен че източват фондовете на Държавното обществено осигуряване, водят и до загуби за бизнеса. При тази ниска безработица отсъствието на всеки работник е проблем”, коментира в интервю за “24 часа” управителят на НОИ Ивайло Иванов. Той отново призовава за цялостна реформа при болничните листове. Промени бяха предложени още през 2017 г., но после бяха замразени.", "date": "2019.05.12", "title": "НОИ \"улови\" съмнително увеличаване на  болни при сливането на почивните дни"}
{"url": "https://www.24chasa.bg/novini/article/7448857", "text": "Седмица след най-сериозния изблик на напрежение между Израел и властите в ивицата Газа от няколко години Израел отново отвори граничните пунктове с палестинската територия, предаде ДПА, цитирана от БТА. КПП Ерец може да се използва от чужденци и палестинци, притежаващи специални разрешителни, например пациенти, които имат нужда от медицински грижи. Пунктът Керем Шалом се използва главно за транспортиране на стоки. Преди малко повече от седмица при изстрелване на ракети от палестинската територия и израелски въздушни удари бяха убити четирима израелци и 25 палестинци. Десет от загиналите палестинци са цивилни, останалите са членове на въоръжени групировки, каза министерството на здравеопазването в Газа. От понеделник като цяло се спазва режим на спиране на огъня, договорен с посредничеството на Египет. В петък обаче палестинец бе убит от израелски войници по време на ежеседмичните антиизраелски протести по граничната ограда в южната част на ивицата Газа. ", "date": "2019.05.12", "title": "Израел отвори граничните пунктове с Газа"}
{"url": "https://www.24chasa.bg/novini/article/7448884", "text": "Искам това мирно съжителство и разбирателство между етносите и представителите на различните вероизповедания в България да продължи. Точно това толерантно лице на България искам да покажем на Европа. Това каза пред жители на село Подайва кандидатът за евродепутат от ГЕРБ Лиляна Павлова. На срещата присъстваха народният представител Десислава Атанасова, областният координатор на ГЕРБ и кмет на Разград д-р Валентин Василев, както и общинският ръководител на ГЕРБ-Исперих Виолета Тодорова, съобщиха от пресцентъра на партията. „Важно е да отстояваме подкрепата към страната ни и европейското финансиране да продължи. Все още имаме нужда да подобряваме пътищата в страната, да ремонтираме училищата и детските градини и да направим всяко едно населено място привлекателно и достойно за живеене. Ще продължим да работим младите да има къде да работят и да останат тук”, допълни Павлова.", "date": "2019.05.12", "title": "Лиляна Павлова в село Подайва: Искам да покажем на Европа толерантното лице на България"}
{"url": "https://www.24chasa.bg/novini/article/7448871", "text": "Изборите за Европейски парламент са важни за гражданите на Европа, за европейските ценности, които трябва да бъдат споделяни, за бъдещето в общия ни дом. Важно е да отстояваме и каузите, които са важни за България и за всеки един регион в страната ни. Това каза кандидатът за евродепутат от ГЕРБ Йоана Йончева - Фильова, по време на предизборно събрание на общинската структура на ГЕРБ в Казанлък. Тя посочи, че ще работи за ефективна демографска политика, включваща реални мерки за повишаване на раждаемостта. \"Като майка на трима сина искам децата ми да останат в България, да учат, работят и създават поколения в страната ни\", подчерта Йоана Йончева-Фильова. „Европа е в Казанлък, в Стара Загора, във всяко населено място от страната ни. Виждате парковете, училищата, туристическите обекти, булевардите и спортните площадки. ЕС ни подкрепя и това може да се види и усети от всеки човек“, подчерта Николай Диков, който също е част от листата на ГЕРБ. Повишава се качеството на живот и в нашия старозагорски регион, и това кара младите хора да се връщат, да остават да работят и да създават семейства тук. „Необходима е пълна мобилизация за предстоящите на 26 май избори. Те са важни за посоката ни на развитие. Неоспорим факт е, че само с общинските бюджети няма как да се инвестира във всичко, което е необходимо, и което изискват гражданите от местната власт“, категорична бе Галина Стоянова, общински ръководител и кмет на Казанлък. \"По-голямата част от проектите, които са реализирани през миналите години са финансирани чрез европейската солидарност и ако ние не защитаваме тази политика, градовете ни нямаше да имат този облик\", посочи пред казанлъчани областният координатор на ГЕРБ Пламен Йорданов. Той допълни, че добрият синхрон между правителството, българските евродепутати и кметовете по места, прави възможно отстояването интересите на страната ни, както и реализацията на проектите. „Не е никак лесно да отстояваш, печелиш и реализираш европроекти. Днес, като погледнем всичко, което е постигнато, нещата изглеждат лесни, но това не е така“, категоричен бе Пламен Йорданов. И подчерта, че зад видимото стои много труд, екипна работа и визия за развитие на страната ни, която всеки ден се отстоява от ГЕРБ.", "date": "2019.05.12", "title": "Йоана Йончева – Фильова: Важно е в ЕП да има знаещи, можещи и отдадени на каузата България хора"}
{"url": "https://www.24chasa.bg/novini/article/7448677", "text": "Сблъсък с приписване на заслуги кой е довел германския производител на автомобили “Фолксваген” да инвестира в България се разрази в неделя след думи на президента Румен Радев. Изявлението на държавния глава е в момент, в който “Фолксваген” все още само избира между България, Турция и Сърбия, а емисари на компанията навестяват държавите, за да оглеждат терени и да анализират условията. Очаква се до дни концернът да излезе с решение. “Специално за завода на “Фолксваген” аз поканих германския президент, имах много ползотворни разговори с него и с водената от него делегация”, обяви в неделя Румен Радев, докато бе на празника на Асеновград. Като според обяснението му това бил Президентът не се ограничи с това си твърдение, а разказа как по негово настояване с държавния глава на Германия Франк-Валтер Щайнмайер посетили водещо немско предприятие в района на Пловдив. “За да може чрез придружаващите го медии да стигне до широката немска общественост посланието, че нашият модел на икономическо сътрудничество е успешен и България е надеждна и перспективна дестинация”, каза Радев. В изчакване на решението на германския концерн да избере в коя държава ще направи новия си завод за автомобили, от правителството не влязоха в полемика с държавния глава. Вместо това обаче възмутено реагира бившият президент Росен Плевнелиев. “Президентът Радев отново заблуждава и манипулира българското общество, казвайки днес в Асеновград: Специално за завода на “Фолксваген” аз поканих германския президент”, коментира Плевнелиев пред “24 часа”. “Първо, в делегацията на германския президент нямаше изобщо представител на “Фолксваген”. Точно обратното - екипи на немската компания преговарят с правителството и автомобилния клъстер на България повече от година, като президентството няма абсолютно нищо общо с това”, заяви бившият държавен глава. “Второ, Освен че манипулира, Радев показва и дълбока некомпетентност. Повтарям, преговорите досега се водят не от екипи на “Фолксваген”, а от екипи на “Шкода”. Трето, самото политическо говорене на Радев по темата означава дълбоко неразбиране на процеса на преговори, който е изцяло експертен. Решението също е експертно”, допълни Плевнелиев. “Самото говорене пречи, независимо от кого, още повече от президента. Политическото говорене на Радев е контрапродуктивно и ще ни отдалечи, нещо повече - ще произведе крайно негативна реакция на инвеститора”, предупреди Плевнелиев. И помоли президента да стои настрана от темата, както е правил до момента. Два са терените, които са оглеждани за бъдеща фабрика за производство на автомобили в България. Единият е до Пловдив, а вторият - на мястото на бившия комбинат “Кремиковци”. Две места за завод на “Фолксваген” предлага и Турция, едно пък е в Сърбия. Очаква се планираният нов завод на германския концерн, част от който е и марката “Шкода” да създаде поне 5000 работни места. Инвестицията ще е от порядъка на 1,4 млрд. евро. Новият завод ще произвежда модели на всички марки от концерна.", "date": "2019.05.12", "title": "Чия заслуга ще натежи “Фолксваген” да дойде: Аз (по Румен Радев) или правителството и автоклъстерът (по Плевнелиев). Обзор"}
{"url": "https://www.24chasa.bg/novini/article/7448653", "text": "Антропоморфен робот ще управлява лунохода, който Русия смята да достави на естествения спътник на Земята с помощта на автоматичната междупланетна станция \"Луна-29\", съобщава РИА Новости, цитирана от БТА. Изстрелването на апарата е планирано за 2028 г. Предвижда се станцията \"Луна-29\" с роувъра с тегло 1,3 тона да бъде изстреляна от космодрум Восточний с ракета-носител \"Ангара-А5В\". Идеята управлението на апарата да бъде поверено на антропоморфен робот се е зародила наскоро. Специалистите отбелязват, че в бъдеще подобни луноходи ще се управляват от космонавти. От Роскосмос не са отговорили на молбата за коментар.", "date": "2019.05.12", "title": "Руският луноход ще бъде управляван от антропоморфен робот"}
{"url": "https://www.24chasa.bg/novini/article/7448682", "text": "Вашингтон и Пекин ще продължат консултациите си по търговските въпроси и президентът на САЩ Доналд Тръмп вероятно ще се срещне с държавния глава на Китай Си Цзинпин на предстоящия форум на високо равнище на лидерите на Г-20 в Япония в края на юни. Това каза днес в ефира на телевизионния канал Фокс нюз главният икономически съветник на Белия дом Лари Къдлоу, цитиран от световните агенции. Китай засега не е направил достатъчно за решаването на спорните търговски въпроси, допълни Къдлоу. \"Преговорите ще продължат\", каза още той, цитиран от БТА. Вратите на Китай за преговори със САЩ по техния търговски спор винаги са отворени, но Китай няма да отстъпи по важни принципни въпроси, съобщиха днес официални китайски медии. В една търговска война няма победители и Китай не иска да се сражава, но не се плаши на направи това, посочва вестникът на управляващата Китайска комунистическа партия \"Женмин жибао\" в коментар, който трябва да бъде публикуван утре, но откъс от него днес цитира агенция Синхуа.", "date": "2019.05.12", "title": "Тръмп и Си Цзинпин се срещнат в Япония в края на юни?"}
{"url": "https://www.24chasa.bg/novini/article/7448701", "text": "„За мен всеки регион е важен - независимо дали е малък или голям. Всеки човек е важен - независимо откъде е и от кой етнос е.” Това каза кандидатът за евродепутат Лиляна Павлова на среща с жители на Исперих. На срещата присъстваха народният представител Десислава Атанасова, областният координатор на ГЕРБ и кмет на Разград д-р Валентин Василев, както и общинският ръководител на ГЕРБ-Исперих Виолета Тодорова, съобщиха от пресцентъра на партията. Лиляна Павлова сподели, че от години не е министър на регионалното развитие и благоустройството, но милее за районите ни и иска те да стават все по-добри места за живеене. „Колкото и нашите опоненти да твърдят, че „асфалт не се яде”, пътувайки насам в региона все повече се убеждавам, че той се нуждае от много асфалт и добри пътища”, допълни тя. „По хубавите пътища идва бизнесът, идват инвестициите. Уверена съм, че трябва да продължат инвестициите в пътна инфраструктура, канализация, площади и детски площадки ”, заяви тя пред жителите на Исперих. „Много често си говорим за Европа и искам да ви уверя, че тя не е нещо далечно. Исперих е Европа. Не е лесно да се изравнят доходите ни с европейските, защото започнахме от различни нива. Преди 20 години в България започнахме с пенсии от 3 долара, с фалирали банки и дружества. Всички искаме по-добри доходи и пенсии и работим за това, но става бавно“ допълни Павлова.", "date": "2019.05.12", "title": "Павлова: Уж асфалтът не се ядеше, но българските региони имат нужда от много асфалт, за да дойдат инвеститорите"}
{"url": "https://www.24chasa.bg/novini/article/7448709", "text": "България очаква нова динамика и наваксване на изоставането в работата на Съвместната мултидисциплинарна експертна комисия по историческите и образователните въпроси между България и Република Северна Македония. Това заяви президентът Румен Радев пред журналисти днес в Скопие, след като присъства на церемонията по встъпване в длъжност на президента на югозападната ни съседка Стево Пендаровски. Президентът Радев беше единственият държавен глава от държава-членка на Европейския съюз и първият провел двустранна среща със Стево Пендаровски след встъпването му в длъжност. В Скопие българският президент проведе среща и с председателя на парламента Талат Джафери. Това съобщиха от прессекретариата на държавния глава. Дълг на българския президент е да присъства на встъпването в длъжност на президента на братска Република Северна Македония, посочи Румен Радев и определи като много ползотворни разговорите и с председателя на парламента, и с новия президент Стево Пендаровски. „Очаквам много. Споделихме теми от широк спектър, които касаят и европейската, и евроатлантическата перспектива на Република Северна Македония и нашите двустранни отношения“, подчерта държавният глава. По думите на Румен Радев България трябва да следва европейски подход към Република Северна Македония и да подкрепя нейните усилия за покриване на критериите за членство в ЕС. Европейската и евроатлантическата интеграция на югозападната ни съседка е от изключително значение за страната ни, добави президентът. „Защото, както казах и на двамата, ние сме си най-близки на Балканите. Хората от двете страни на границата споделят обща история, култура, религия и език. От друга страна ние трябва да подхождаме към Македония на основата на европейските ценности за добросъседство и да прилагаме европейските принципи и критерии, когато отстояваме нашия национален интерес“, подчерта още държавният глава. В рамките на преговорите за подписването на двустранния договор за добросъседство не сме притискали Република Северна Македония с някакви ултиматуми за срок, но ние очакваме, както заявих днес много ясно, че дейността на тази комисия трябва да има и по-голям, по широк спектър и не може да продължава до безкрай, коментира Румен Радев. По думите му България очаква всички неща, които трябва да се случат по договора, да залегнат и в учебниците, книгите, медиите, съзнанието и нагласите на хората, защото един ден може да се окаже, че Република Северна Македония отдавна е формален член на ЕС, а има останали спорни въпроси, които може да създават проблеми, което не е в духа на две държави-членки на ЕС. „Мисля, че тук и председателят на парламента, и новият президент имат разбиране по тези въпроси“, заяви президентът. Затова, по думите му, България трябва да бъде надеждна страна-членка на ЕС, да се води от европейските принципи и да заложи клаузите на двустранния договор за добросъседство в Глава 35-а, така че неговото изпълнение да бъде част от правните задължения на Република Северна Македония, вписани в документите по нейното присъединяване към ЕС. „Това означава да имаме категорична и силна подкрепа за европейската перспектива на Република Северна Македония. Разбира се, не безусловна, но с ясни и откровени условия, така че ние да бъдем абсолютно предсказуеми и да знаем накъде вървим и какво изискваме“, посочи държавният глава. Условия, които да са базирани изцяло на европейските принципи и ценности за добросъседство и на европейските утвърдени механизми за отстояване на националния интерес. Смятам, че така ще имаме една много добра перспектива, една ефективна подкрепа от наша страна, за да имаме ефективно, а не формално обединена Европа, добави президентът. По време на срещата им в Скопие президентът Румен Радев е отправил и покана към президента Стево Пендаровски да посети страната ни.", "date": "2019.05.12", "title": "Радев: България трябва да следва европейски подход към Северна Македония"}
{"url": "https://www.24chasa.bg/novini/article/7448695", "text": "Мъж бе осъден на смърт днес за атентат в църква в Египет, предаде Франс прес, като се позова на съдебен източник. При атаката в столицата Кайро през 2017 г. бяха убити 10 души. Отговорност за нападението пое групировката \"Ислямска държава\", съобщава БТА. Въоръжен с автомати, муниции и бомба, която възнамерявал да взриви в църквата в южно предградие на Кайро, мъжът открил огън близо до християнския храм. Извършителят на атаката бе осъден на смърт чрез обесване. Още един човек, който е издирван, получи задочно смъртна присъда. Двама души бяха осъдени на доживотен затвор, а един бе оправдан. Стотици хора бяха убити при атаки на \"Ислямска държава\" срещу коптското християнско малцинство в Египет от 2016 година.", "date": "2019.05.12", "title": "Осъдиха на смърт мъж за атентат в църква в Египет"}
{"url": "https://www.24chasa.bg/novini/article/7448751", "text": "Сметището на Костенец е мястото, на което се предполага, че се крие Стоян Зайков. МВР го издирва 3 дни за убийството на бившата му приятелка Милена Шишкова. Фризьорката и погребална агентка бе открита мъртва на метри от дома си в Костенец в петък сутринта с 2 куршума в главата. Преди това била пребита. Зайчев е основният заподозрян. Над 10 сигнала са получили от полицията, че мъжът е бил забелязан. Повечето насочват към изоставени сгради и сметището на града. Бунището е сред приоритетните версии. Смята се, че мъжът се крие в гората около него, а по тъмно се храни от отпадъците. За издирването на 43-годишния рецидивист МВР вдигна дрон и хеликоптер, но засега използването им не дава резултат. Жандармерия пази къщата на мъжа в края на Костенец, както и тези на Милена и сестра ѝ Славянка в Момин проход. “Странно ми е, че я е убил, беше много любезен човек. Никога не е казвал дума срещу Милена. Няма и мотив да я убива, защото детето си живееше при него”, казва комшия на издирвания мъж. Той разказа и любопитна история за предишно издирване на Стоян. Тогава полицията го търсела заради кражба. “Намериха го да се крие в едно мазе. За всеки случай беше влязъл в бидон”, каза комшията. Стоян и Милена имали връзка от над 15 години, имат и дете. В последните години обаче ту се събирали, ту се разделяли. Последната разлъка в отношенията им настъпила преди 2 месеца. 14-годишният Стивън отишъл да живее с баща си. Именно той в петък сутринта отишъл да търси майка си и открил кървави следи в коридора на дома ѝ. Детето е и последният човек, видяло Стоян преди убийството. ", "date": "2019.05.12", "title": "Търсят убиеца от Костенец около сметището,  преди години се криел от полицията в бидон"}
{"url": "https://www.24chasa.bg/novini/article/7448749", "text": "Части от Рим бяха наводнени днес, докато силни бури причиниха щети в цяла Италия, предаде ДПА. Организацията на италианските земеделци \"Колдирети\" заговори за \"прокълната пролет\", която е струвала милиони евро на фермерите. На миланското летище \"Малпенза\" град покри пистите и се наложи няколко полета да бъдат пренасочени към други дестинации, съобщи италианската информационна агенция АНСА, цитирана от БТА. В близкия град Бреша двама мъже загинаха вчера при падане на дървета. С понижаването на температурите в алпийските региони на Северна Италия заваля сняг. Италианската гражданска защита издаде предупреждения за буря за днес за северната част на Апенинския полуостров. Бързо променящото се време и нахлуващите маси студен въздух са нормални за пролетта в Италия, но интензивността на сегашното лошо време е свързана с климатичните промени, каза пред информационната агенция АДН Кронос метеорологът Андреа Джулиачи.", "date": "2019.05.12", "title": "Италия беше засипана от сняг, град и дъжд (Видео)"}
{"url": "https://www.24chasa.bg/novini/article/7448772", "text": "Лидерът на основната опозиционна партия в Гърция Нова демокрация Кириакос Мицотакис заяви, че ако премиерът Алексис Ципрас загуби на евроизборите този месец, трябва да подаде оставка и да свика избори, предаде АНА-МПА, цитирана от БТА. Мицотакис нарече премиера \"лицемер\" по въпроса за 13-ата пенсия, която Ципрас обеща, че ще бъде изплатена на пенсионерите в рамките на пакет от мерки, насочени да облекчат икономическото положение на най-силно засегнатите от дългогодишната криза слоеве на населението. По думите на опозиционния лидер икономическият екип на правителството не е съгласен с пакета от мерки с финансови облекчения за гражданите. Лидерът на консерваторите критикува отново и Преспанското споразумение, което по думите му е лошо, и обяви, че неговата партия ще защити \"марката Македония\", отбелязва АНА-МПА. Според Мицотакис посланието на Гърция към Турция трябва да бъде ясно, а именно, че Атина иска добросъседски отношения, но няма да приеме \"преразгледана политика\".", "date": "2019.05.12", "title": "Гръцки опозиционер настоява за оставката на Ципрас, ако премиерът загуби евровота"}
{"url": "https://www.24chasa.bg/novini/article/7448464", "text": "Проверка на офшорните сметки на политици и затвор за прегрешилите поиска президентът Румен Радев по време на посещението си в Асеновград. Държавният глава призова управляващите \"както се ровят в кофите за боклук за контрабандни цигари, е време да се заровят и в задграничните офшорни сметки, в имотите и фирмите на политици чрез подставени лица\". Иначе, ако и сега бъдат изпреварени от медиите, няма да могат да мотивират своето бездействие. Според Радев проблемът на премиера не е в липсата на домашни визити у негови министри и партийци, не е дори и във факта, че назначеният от управляващите антикорупционен орган не хваща необяснимото богатство на някои политици, и дори да го правеше, той щеше да констатира само крайната фаза на корупционния акт и малка част от откраднатото. Истинският проблем на Борисов бил, че безконтролността на управление генерира корупция в големи размери и това не може да се лекува с медийно осветяване на прегрешилите и с оставки. \"Затова трябват две важни неща - въвеждане на прозрачен и отговорен стил на управление с ясни механизми за контрол, които да пресекат корупционните потоци, и, разбира се, затвор за прегрешилите. Защото възстановяването на държавността минава през възмездието\", заяви Радев. По стратегически важни теми имало диалог и взаимодействие с премиера, но \"разкриването на ВВВУ не може да бъде цената на моето мълчание\", подчерта Радев. \"Вече ясно заявих, че \"Апартаментгейт\" е само началото и вододел накъде ще вървим. Не можем да градим модерна България, ако оставим нещата постарому - да се вихри безнаказаност и беззаконие. Трябват разкрития, трябват присъди, конфискация, връщане на пари. Аз напълно съзнавам, че премиерът е в много трудна ситуация, и не си мислете, че искам България да затъва в корупционни скандали, да бъде синоним на корупция. На това нещо трябва да се сложи край, но този край няма да стане с мълчание, със спиране на говоренето по тези теми, а с разнищване и прочистване\", подчерта Радев.", "date": "2019.05.12", "title": "Радев: Заровете се и в офшорните сметки на политиците. Затвор за прегрешилите"}
{"url": "https://www.24chasa.bg/novini/article/7448473", "text": "САЩ са повели психологическа война в региона, е заявил днес на парламентарно заседание началникът на елитното иранско военно подразделение Корпуса на гвардейците на Ислямската революция ген. Хосеин Салами, предаде Ройтерс. Агенцията се позовава на говорител на парламента. \"Във връзка със ситуацията в региона командир Салами представи анализ, според който американците са започнали психологическа война\", посочи говорителят на ръководството на иранския парламент Бехруз Немати, цитиран от БТА. Салами е заявил, че основание да направи такава оценка му дава фактът, че по думите му прехвърлянията на американски сили от и към региона са нещо нормално. САЩ изпратиха свои сили в Близкия изток, включително самолетоносач и бомбардировачи Б-52, за да парират това, което правителството на президента Тръмп определи като \"ясни признаци\", че Иран заплашва американските сили в региона. Самолетоносачът \"Ейбрахам Линкълн\" сменя друг самолетоносач, който миналия месец в рамките на ротация напусна Персийския залив. Ген. Салами беше назначен за командир на корпуса на гвардейците миналия месец. Днес той заяви, че според него САЩ няма да рискуват да използват самолетоносачите си срещу Иран, предаде ТАСС, като се позова на телевизия \"Ал Джазира\". Салами каза, че иранските \"отбранителни възможности са адекватни и достатъчни\", и посочи, че американските самолетоносачи са уязвими.", "date": "2019.05.12", "title": "Иран: Американците започнаха психологическа война"}
{"url": "https://www.24chasa.bg/novini/article/7448507", "text": "Идеята в Германия да се въведе данък за религиозните места на мюсюлманското вероизповедания набира привърженици в страната, където мнозина са обезпокоени от чуждестранното финансиране, идващо от Турция или от салафитски движения, предаде Франс прес, цитирана от БТА. Правителството на канцлера Ангела Меркел определи наречения от медиите \"данък-джамия\" като възможен път за финансиране на тези религиозни средища, който да бъде удържан от мюсюлманската общност. Тази позиция се очертава в писмен отговор на правителството на въпрос на депутати, за който днес писа в. \"Билд\". Ако идеята се приеме, това би означавало религиозният данък, който днес в Германия се удържа от християните и е близо 8 процента от годишната сума на данъците върху доходите им, да обхване и мюсюлманската религия. Мюсюлманската общност в Германия е близо 5 милиона души в момента, а това са около 6 процента от общото население на страната. Берлин все пак е на мнение, че инициативата за такъв данък би трябва да бъде на провинциалните власти, които са компетентни по въпросите, свързани с религиозните вероизповедания. Според днешното издание на \"Велт\" голям брой от тези провинциални власти са готови да обмислят въвеждането на такъв \"данък-джамия\".", "date": "2019.05.12", "title": "\"Франс прес\": Идеята за данък \"джамия\" си проправя път в Германия"}
{"url": "https://www.24chasa.bg/novini/article/7448551", "text": "Бургас ще се откаже засега от сключване на договор за независимо замерване и анализ на въздуха заради твърде високи оферти. По обществената поръчка, обявена след решение на общинския съвет от 27 нември м. г., са постъпили две оферти от софийски фирми - едната е за 5 256 000 лв. на \"Орион Инвайърмент\" ООД-София, а другата за 12 288 000 лв. на \"Абексперт\" ООД, при разчетени средства от бюджета в размер на 450 000 лв. Заданието на общината е за мониторинг на 8 точки в града, но при това положение само за една по най-ниската оферта излиза 540 хил. лв, става ясно от писмо до местния парламент на зам.кмета по екология и евроинтеграция Руска Бояджиева. За да се сключи договор с една от двете акредитирани раборатории, общината трябва да тегли заем, за който последната дума има общинския съвет. Тъй като мандатът му свършва след 5 месеца, той обаче няма право да даде разрешение за поемане на дългосрочен дълг след изтичане на 39 месеца от неговото избиране, обяснила Руска Бояджиева до председателя му Константин Луков.", "date": "2019.05.12", "title": "5,2 млн. лв., поискани за мониторинг на въздуха в Бургас - отпада"}
{"url": "https://www.24chasa.bg/novini/article/7448554", "text": "За 10 години в политиката съм доказала, че поема ли ангажимет – винаги го изпълнявам. Това каза днес на среща с жители на Кубрат кандидатът на ГЕРБ за евродепутат Лиляна Павлова. На срещата присъстваха и народният представител от ГЕРБ Десислава Атанасова, както и областният координатор на ГЕРБ и кмет на Разград д-р Валентин Василев. Това съобщиха от пресцентъра на партията. „Днес няма да чуете от мен голи обещания. Пътят Разград - Кубрат не се нуждае от рехабилитация, а от цялостна реконструкция и изграждане на отводняване. За този пътен участък ще бъде обявена тръжна процедура, която трае 3 месеца по закон, и след това ще се пристъпи към избор на изпълнител - в случай, че няма обжалване”, обясни Павлова. По думите й до момента нашите представители в Европарламента са договорили средствата за развитие на селските райони за България да не намаляват. „На евродепутатите от ГЕРБ им се има доверие и са се доказали в ЕП“, заяви тя. „Моята визия е да защитим за България увеличения ресурс за благоустрояване на по-слабо развитите региони. Целта ни е да подкрепим общините и тяхното благоустрояване, както и производителите в селското стопанство“, увери хората Павлова. „Трябва да намерим начин да ангажираме и кметовете по места да са активни и работещи. Благодарение на европейските средства в много населени места настъпиха големи промени“, изтъкна кандидатът за евродепутат. Павлова посети и местната болница, където поздрави медицинските сестри по повод техния международен празник – 12 май.", "date": "2019.05.12", "title": "Павлова: За 10 години в политиката съм доказала, че поема ли ангажимент – винаги го изпълнявам"}
{"url": "https://www.24chasa.bg/novini/article/7448539", "text": "Испанските власти съобщиха, че 52 мигранти са прескочили днес оградата по границата между испанския северноафрикански анклав Мелиля и Мароко и са влезли на територията на Испания, предаде Асошиейтед прес, цитирана от БТА. Представител на испанското министерство на вътрешните работи в Мелиля, пожелал анонимност, заяви, че четирима полицейски служители и един мигрант са пострадали леко, докато групата се катерела по високата ограда. Това станало в ранните часове на днешния ден. Близостта на Испания до Северна Африка я превърна в магнит за мигранти, опитващи се да достигнат ЕС. Мигрантите опитват да влязат на испанска земя или по суша през двата северноафрикански анклава на Испания, или с малки лодки през Средиземно море. Миналата година Испания стана основната входна врата към Европа. Тогава на испанска територия незаконно влязоха около 60 000 мигранти и почти всички - по море.", "date": "2019.05.12", "title": "Испания задържа над 50 мигранти на оградата по границата си с Мароко"}
{"url": "https://www.24chasa.bg/novini/article/7448589", "text": "Католиците в Шри Ланка отново изпълниха църквите в страната за първата неделна литургия след кървавите атаки по Великден. При терористичното нападение загинаха над 250 души, а стотици други бяха ранени. Военни застанаха на пост около храмовете, а вярващите бяха щателно претърсвани преди да влязат за службата, информира БГНЕС. Носенето на лични документи за идентификация вече е задължително, а полицията има право да извършва проверка на багажи и хора на улицата без специален повод. Преди службата властите призоваха вярващите да носят минимално количество багаж със себе си в църквата и предупредиха – паркирането около храмовете е забранено. Седем атентатори самоубийци се взривиха в три църкви и три луксозни хотела в Шри Ланка на Великден. Отговорност за атаката пое „Ислямска държава“, която заяви, че физическите извършители са членове на местна радикална ислямистка групировка.", "date": "2019.05.12", "title": "Първа църковна служба след атаките в Шри Ланка (Снимки)"}
{"url": "https://www.24chasa.bg/novini/article/7448598", "text": "Президентът на Сърбия Александър Вучич заяви днес след церемонията по встъпването в длъжност на Стево Пендаровски като президент на Северна Македония, че вярва, че двете срани ще отклонят търканията, които са съществували в предишния период, съобщи Танюг. Вучич заяви пред журналисти, че тази година ще изпрати официална покана Пендаровски да посети Белград, информира БТА. Сръбският президент бе помолен да отговори дали очаква, че ще бъдат преодолени търканията между двете страни от времето, когато Белград бе обвинен в Македония, че е участвал в опит за държавен преврат, във връзка с присъствието на сръбски разузнавач по време на безредици в македонския парламент през април 2017 г. По думите на Вучич не е проблем, когато има търкания, а е важно народите да се уважават и обичат. \"А това е истина (че двата народа се уважават и обичат). Ще се опитаме да премахнем тези търкания. Вярвам, че имаме достатъчно капацитет за това\", подчерта сръбският президент.", "date": "2019.05.12", "title": "Вучич: Вярвам, че ще отклоним търканията в отношенията със Северна Македония"}
{"url": "https://www.24chasa.bg/novini/article/7448602", "text": "От днес преди обед под ръководството на Окръжната прокуратура в Сливен се води досъдебно произвдоство за два опита за убийство и последвало самоубийство на извършителя, съобщиха на брифинг в Сливен окръжният прокурор на града Пламен Стефанов и директорът на ОД на МВР старши-комисар Димитър Величков. Те бяха категорични, че между двете жертви на престъплението няма връзка. Най-напред в 09:41 ч. е подаден сигнал на тел. 112 за простреляна жена в заведение на Петолъчката край Сливен. Малко по-късно е съобщено за прострелян мъж в сливенското село Трапоклово, а няколко минути след това и за самоубил се мъж в същото село. Първоначално разследващите образували 3 отделни досъдебни производства по тези случаи, но след извършените разпити на свидетели, прегледи на записи от камери и събиране на веществени доказателства, бързо станало ясно, че извършителят е само един. Сутринта 64-годишният Петър Маринов от Трапоклово отишъл със собствения си автомобил на Петолъчката в заведение, където работела Радост Куртева – това е жената, с която доскоро той живеел на семейни начела. Петър извадил от колата си заредена ловна пушка надцевка – \"Ижовка\", и веднага прострелял с нея жертвата си. След това се качил на колата си и отпрашил за Трапоклово. Там влязъл в двора на 58-годишния си съсед Любен Димов и го прострелял със същата пушка. След това отишъл в собствения си двор, където се самоубил отново с ловната си пушка. Използваните сачми били номер 9, казаха разследващите. Състоянието на простреляните Радост и Любен е много тежко, те са оперирани по спешност в Сливенската болница. Но лекарите не дават гаранция за живота им. Между простреляните Радост Куртева и Любен Димов няма никаква връзка, най-малко любовна, бяха категорични днес разследващите. Петър Маринов, който е вдовец, преди около 2г. се събрал да живее на семейни начела с 20-години по-младата от него Радост. Напоследък отношенията между тях не вървели и жената се прибрала в родния си град Стралджа след Великденските празници. На 6 май около 20:00 ч. тя подала сигнал в полицията в Стралджа, че Петър е в града и я притеснява. Пристигналите на място полицаи обаче не го открили, а жената не подала писмена жалба срещу него. Днес, когато мъжът е прострелял жената, практически те са били разделени. За разследващите все още е загадка дали мотивът за престъплението е емоционален или имуществен. Петър решил едновременно с Радост да разчисти сметките си със съседа си Любен Димов. Той се занимава с животновъдство и на този етап разследващите смятат, че двамата са имали натрупана в годините омраза заради лоши съседски взаимоотношения. Петър Маринов е бил ловджия и притежал законна ловна пушка, но от 10 г. не бил излизал на лов. Той работел като шофьор във \"Винпром Карнобат\". Неотдавна дори от полицията го проверили като ловец и тогава той казал, че от много работа няма време да ходи на лов.", "date": "2019.05.12", "title": "Няма връзка между двете жертви на самоубиеца от Трапоклово, мъжът стрелял със законна пушка"}
{"url": "https://www.24chasa.bg/novini/article/7448639", "text": "Шестима души, сред които един пастор, са били убити днес сутринта при нападение срещу католическа църква в Дабло, община в провинция Санматенга, в северната част на Буркина Фасо, съобщиха местни източници, цитирани от АФП и БТА. \"Към 9:00 часа, по време на службата, въоръжени нахлули в католическата църква. Започнали да стрелят по хората, които се опитвали да избягат\", съобщи кметът на Дабло Усман Зонго. Нападателите убили петима души, сред които бил и свещеникът, изнасял службата. Според източник от службите за сигурност нападението е било извършено от група въоръжени мъже, които били между 20 и 30 на брой.", "date": "2019.05.12", "title": "Въоръжени нахлуха в църква в Буркина Фасо и убиха шестима"}
{"url": "https://www.24chasa.bg/novini/article/7448689", "text": "Родители, чиито деца не ходят на училище, да губят и правото си на парична помощ за плащане на ток и отопление. Тази промяна в наредбата за енергийните помощи предлага социалното министерство. До момента енергийните помощи не се спираха за разлика от други видове социално подпомагане. Увеличаване на помощта за отопление през зимата от 74,83 на 91,10 лв. на месец предлага още социалното министерство. Така вече парите щели да стигат за плащането на 500 киловатчаса електроенергия, а не за 385 киловатчаса, както е в момента. На тази база ще се пресмята и помощта за твърдо гориво. Предвидено е и увеличаване на бройката на подпомаганите от 210 хил. домакинства на 255 хил.", "date": "2019.05.12", "title": "Вземат и помощите за ток, ако детето не учи"}
{"url": "https://www.24chasa.bg/novini/article/7448803", "text": "Мария Габриел в Благоевград: АМ „Струма ще бъде завършена само ако Бойко Борисов и ГЕРБ продължат да водят България по европейския й път на развитие Отборът на ГЕРБ и СДС знае как да направи Европа още по-силна. ЕС е на кръстопът, но ние сме наясно как Европа и България да продължат напред и да се развиват. Това каза водачът на листата на ГЕРБ и СДС Мария Габриел по време на основното предизборно събитие на ГЕРБ в Благоевград, информираха от пресцентъра на партията. „Ние казваме „не“ на езика на омразата и „да“ на диалога и сътрудничество. Това ще правим в ЕП. Ние знаем как се отстоява националния интерес – с единство и отговорност. Няма друг отбор, който да е толкова наясно със своите приоритети. Гордея се с всеки един колега в листата“, категорична бе Мария Габриел. По думите й евродепутатите на ГЕРБ са защитавали България и ще продължат да го правят и занапред – от Шенген до пакета „Мобилност. „Защитихме по-висок бюджет в контекста на това, че на много други държави бе намален. Ще има отново висок бюджет за земеделие, ще има средства за малките и средни предприятия, за осигуряването на перспектива за младите хора“, увери водачът на листата. „Област Благоевград знае какво значи да си закърмен с несломим български дух. Знае какво значи традиции и култура, но и знае важността да има ясен хоризонт за бъдещето. Ето защо е важно да си дадем сметка, че АМ „Струма ще бъде завършена само ако Бойко Борисов и ГЕРБ продължат да водят България по европейския й път на развитие“, подчерта Мария Габриел. Според нея, за да остане България уважавана в ЕС, нещо, за което примиерът Бойко Борисов работи през годините – хората трябва да гласуват с номер 12 в бюлетината. „ От 17-те човека в листата няма нито един, с когото да не се гордеем. На българския избирател предлагаме страхотни професионалисти, патриоти, които ще защитават националния ни интерес. Имаме изключителен водач на листата – Мария Габриел с каквото и да се е захванала – винаги успява“, каза на свой ред областният координатор на ГЕРБ-Благоевград и народен представител Даниела Савеклиева. В Благоевградско живеят демократи, това е „десен“ регион. Очаквам да запазим тази тенденция и на 26 май да гласувате с номер 12 в бюлетината.Нима има някаква база за сравнение между листата ни с тази на БСП, между Мария Габриел и Елена Йончева, между нашите програми и приоритети?“, попита председателят на СДС Румен Христов.", "date": "2019.05.12", "title": "Мария Габриел : АМ \"Струма\" ще е завършена, ако Борисов и ГЕРБ продължат да водят България по европейския й път на развитие"}
{"url": "https://www.24chasa.bg/novini/article/7448408", "text": "Новият президент на Северна Македония Стево Пендаровски встъпи в длъжност в присъствието на четирима президенти - на България, Албания, Косово и Сърбия, и в отсъствието на опозицията от ВМРО-ДПМНЕ В залата присъстваха и двама бивши президенти на държавата - Бранко Цървенковски, който изключително рядко се появява на масови събития и досегашният - Георги Иванов. Толкова малка и толкова вътрешно поделена държава, ще бъда президент на всички - и на гласувалите за него, и на тези, гласували за опонентите му, заяви Пендаровски и добави, че в политическата сфера ще подаде ръка на опозицията, а също и на малцинствата. Пендаровски положи клетва и държа реч пред парламента, в която посочи, че президентските избори са важни не заради изборния резултат, а заради оценката, че е организиран честен и демократичен изборен процес. Пендаровски изрази намерение да подаде ръка за сътрудничество на опозицията. Той каза още, че политическите различия ще продължат, защото са естествени, но енергията и потенциалът на обществото трябва да бъдат обединени около стратегически теми. Пендаровски открои евроатлантическата интеграция. Той ще се ангажира в усилията за довършване на процеса за пълноправното членство в НАТО и с преговорите с ЕС. Като абсолютни приоритети той посочи постигането на по-високи нива на икономически растеж от досегашните и нулева толерантност към престъпността и корупцията. Пендаровски говори и за отношенията със съседните държави, като договорите с България и Гърция новият президент на Северна Македония даде като позитивен пример за политическа смелост. Пендаровски се ангажира и със среда за свободна работа на медиите. Той каза още в речта си, че е време да се заличат раните от близкото минало. Предстоят двустранни срещи, включително такава с българският президент Румен Радев в резиденцията на президента на Северна Македония във Водно. Сред присъствалите на церемонията бяха българският държавен глава Румен Радев, президентите на Албания, на Косово, на Сърбия, представители на Гърция, Черна гора, Турция, Словения, Полша и други официални гости.", "date": "2019.05.12", "title": "Стево Пендаровски положи клетва като президент на Северна Македония"}
{"url": "https://www.24chasa.bg/novini/article/7448438", "text": "Петър Маринов на 64 г. от сливенското село Трапоклово е стрелялият по жена си и свой съсед със законно притежавана ловна пушка, след което се самоубил. Това научи кореспондентът на \"24 часа\" от Стара Загора Ваньо Стоилов. Маринов беше шофьор към \"Винпром Карнобат\". Простреляната е работила в заведение на \"Петолъчката\" край Сливен, казва се Радост Куртева. Двамата са живеели на семейни начала с Петър. В 17:30 часа Окръжната прокуратура в Сливен ще даде пресконференция по случая в село Трапоклово. В нея ще участва и Областната дирекция на МВР Сливен. Ето и известното до момента: той е отивал с колата си към работата й, ранил я с пушка, върнал се се в селото и прострелял съседа им Любен Димов, който е на 59 г. После се самоубива със същата пушка в двора на къщата си. Тепърва ще се уточняват мотивите за престъплението. Вероятно се касае за ревност, но това не е потвърдено официално. Състоянието на ранените е критично.", "date": "2019.05.12", "title": "Петър Маринов простреля жена си и съседа от ревност. А после гръмна и себе си"}
{"url": "https://www.24chasa.bg/novini/article/7448443", "text": "Новоизбраният президент на Северна Македония Стево Пендаровски каза на церемонията в парламента в Скопие по встъпването му в длъжност, че ще бъде президент на всички граждани - и на гласувалите за него, и на тези, гласували за опонентите му. Сред присъствалите на церемонията бяха българският държавен глава Румен Радев, президентите на Албания, на Косово, на Сърбия, представители на Гърция, Черна гора, Турция, Словения, Полша и други официални гости, съобщава БТА. Пендаровски положи клетва и държа реч пред парламента, в която посочи, че президентските избори са важни не заради изборния резултат, а заради оценката, че е организиран честен и демократичен изборен процес. Пендаровски изрази намерение да подаде ръка за сътрудничество на опозицията. Той каза още, че политическите различия ще продължат, защото са естествени, но енергията и потенциалът на обществото трябва да бъдат обединени около стратегически теми. Пендаровски открои евроатлантическата интеграция. Той ще се ангажира в усилията за довършване на процеса за пълноправното членство в НАТО и с преговорите с ЕС. Като абсолютни приоритети той посочи постигането на по-високи нива на икономически растеж от досегашните и нулева толерантност към престъпността и корупцията. Пендаровски говори и за отношенията със съседните държави, като договорите с България и Гърция новият президент на Северна Македония даде като позитивен пример за политическа смелост. Пендаровски се ангажира и със среда за свободна работа на медиите. Той каза още в речта си, че е време да се заличат раните от близкото минало.", "date": "2019.05.12", "title": "Стево Пендаровски: Ще бъда президент на всички граждани"}
{"url": "https://www.24chasa.bg/novini/article/7448448", "text": "„През последните 5 години в Европейския парламент се занимавам с темите бюджет и транспорт. В последно време, като човек от комисията по бюджет в Европейския парламент, слушам устойчиво, че парите към България спират, защото доверието към нас е изчерпано, но това не е така\", каза кандидатът за евродепутат от листата на ГЕРБ и СДС Андрей Новаков по време на среща с обществеността в Банско. Това съобщиха от пресцентъра на партията. Той добави, че всъщност е точно обратното – през следващия програмен период страната ни ще получи повече средства. „За мен като докладчик и вносител на регламента за бюджета за следващия програмен период беше важно да договорим не само увеличение на средствата, но и това финансирането от европейския бюджет да се запази както досега – 85 % от европейския бюджет и 15 % от общинския или държавния бюджет\", допълни Новаков. Той коментира, че другата важна тема за България - пакета „Мобилност\" - за момента е сложена на „трупчета\", тъй като българските евродепутати са успели да се преборят разглеждането му да остане за следващия мандат. „Битката предстои затова трябва да изпратим в Европейският парламент хора, които ще я довършат до края\", отбеляза Новаков. Той заяви, че единствената политика, която разбира е тази, която е насочена към хората. „Имаше мои колеги, които идваха тук, за да спасяват Банско. Същите тези зелени, които дойдоха да спасяват Пирин - гласуваха българските камиони да пътуват празни през цяла Европа, като по този начин ще замърсяват въздуха\", уточни Новаков. Според него, ако искаме швейцарски заплати - то в Банско е необходимо да бъде изграден втори кабинков лифт. „Инвестициите в образованието ще допринесат за просперитет и развитие на България”, подчерта на свой ред кандидатът за евродепутат от листата на ГЕРБ и СДС Асим Адемов. Той отбеляза, че почти 2 години е имал възможността да е член на Европейския парламент, в които се е убедил, че страната ни е авторитен и уважаван партньор. „ Ние имаме уважаван министър-председател Бойко Борисов, изключително успешен еврокомисар Мария Габриел и евродепутатите от ГЕРБ\", каза още Адемов. Той добави, че заедно с колегите му от ГЕРБ в Европарламента са постигнати много добри резултати. „Правителството издигна като основен приоритет образованието. Огромно е удовлетворението ми, че този приоритет не е само на думи, а на дела\", отбеляза Адемов. Той посочи, че 500 училища са били ремонтирани и обновени с европейски средства на стойност 700 млн. лв. „Освен това постигнахме увеличаване на заплатите на учителите с 35 %, върнахме хиляди деца в училище. Това се прави не за да фаворизираме учителите, а защото ако искаме да просперираме, затова трябва да инвестираме в образованието, защото само така ще сме успешни\", каза Адемов. „Ще продължаваме да подкрепяме ГЕРБ, за да не позволим ляво управление, което да фалира държавата”, подчерта кандидатът за евродепутат от листата на ГЕРБ и СДС Илия Лазаров. „За мен е чест да съм в Банско, което е част от историята на България, не само защото корените ми са оттук, но и защото то е участвало в един от най-важните моменти, случили се в нашето минало\", каза още Лазаров. Той добави, че от СДС подкрепят и ще продължат да подкрепят ГЕРБ. „Дясното управление дава възможност на България, но и на Банско да се развиват“, категоричен бе Лазаров. Кметът на Банско Георги Икономв връчи на Андрей Новаков картички, които традиционно се изработват в общината по повод Деня на Европа и представят красотите на България. Тях той трябва да предаде на членовете на Европейския парламент. „Изборите на 26 май са много важни, защото могат да допринесат за по-качествен живот или обратното”, каза кметът на Община Банско Георги Икономов по време на предизборната среща с жителите на курортния град. Той подчерта, че обединението на десните сили е важно за понататъшното развитие на страната ни. „Винаги казваме, че Европа е далеч, но така беше преди да влезем в Европейския съюз през 2007 година. Сега Европа е на една ръка разстояние, затова много хора правят бизнес, пътуват или живеят в други страни от Европейския съюз\", добави Икономов. Според него решенията, които се взимат в Европейския парламент - пряко касаят всички, затова е важно да се гласува. „Трябва да подкрепим ГЕРБ на изборите на 26 май, за да продължи развитието на България\", подчерта Икономов.", "date": "2019.05.12", "title": "Новаков: Зелените, които искаха да спасяват Пирин - гласуваха в ЕП бг камиони да пътуват празни през цяла Европа"}
{"url": "https://www.24chasa.bg/novini/article/7448063", "text": "Европейското финансиране ускори развитието на българските общини. Чрез европрограмите малките населени места също стават привлекателно място за живот и бизнес. Това коментира кандидатът за евродепутат от листата на ГЕРБ и СДС Емил Радев при посещението си в белославското село Разделна, което вчера отбеляза своя празник. По думите на Радев очакваните през новия програмен период 4 млрд. лв. повече за България ще гарантират повече инвестиции за обновяване на инфраструктурата, повече възможности за бизнеса, за обучение на младите хора, за разширяване на социалните услуги. „Това е Европа за хората”, категоричен бе кандидатът за евродепутат и поздрави кметът на община Белослав Деян Иванов за активната му работа по европейските програми. „Благодарение на европейските средства с. Разделна е със 100% изграден водопровод и с почти 90% изградена канализация. В рамките на реализирания проект за канализацията на стойност 4 млн. лв. са цялостно преасфалтирани 3 км улици, така че повече от половината от улиците в селото са с нов асфалт и бордюри. Модернизирана е и пречиствателната станция, като са изградени 4 км напорен канализационен колектор и други три гравитични до помпената станция. С европари е обновено и читалището в селото”, обясни кметът на Белослав. Той допълни, че без европейската солидарност и подкрепата на правителството на премиера Бойко Борисов подобни инвестиции не биха били възможни за село с близо 700 жители. Кметът на Разделна Галин Георгиев и Андриан Неделчев споделиха с Емил Радев идеите си за социализиране на крепостта Петрич кале, която е най-запазената в Североизточна България. „Мястото е атрактивно, скалите са предпочитани и от парапланеристи и други любители на екстремните изживявания. Убедени сме, че Петрич кале има потенциал да се превърне в привлекателна туристическа дестинация, макар че самият археологически обект се намира на границата на 2 общини – Аврен и Белослав и няма удобен път до него”, отбеляза кметът на Разделна. Той разказа на кандидата за евродепутат за уникалната находка, на която се натъкнал край крепостта – фосил на праисторически охлюв – амонит, за който се твърди, че е най-големият, намиран на територията на страната. „Очакваме находката скоро да бъде показана в Археологическия музей”, допълни Галин Георгиев, а Емил Радев се ангажира да проучи възможностите за облагородяване и осигуряване на бърз достъп до Петрич кале. Деян Иванов обясни, че сред обсъжданите идеи е и въжена линия от селото до скалите. Той уточни, че се предвижда нова европрограма, която да позволи финансиране за развитие на туристическа инфраструктура на стойност около 200 000 лв. „Средствата обаче не биха били достатъчни предвид трудния терен”, отбеляза още кметът на Белослав. Галин Георгиев с гордост показа на кандидата за евродепутат и построения с дарения православен храм „Св. Николай Летни”, с който е свързан празникът на селото.", "date": "2019.05.12", "title": "Емил Радев в с. Разделна: Повече европари за развитие на малките населени места"}
{"url": "https://www.24chasa.bg/novini/article/7448071", "text": "Тази година е достигнат праг на насищане, в болничната помощ са отпуснати толкова средства, че вероятно няма да се изпълнят лимитите. Това каза директорът на болница \"Пирогов\" проф. д-р Асен Балтов пред  . По думите на проф. Балтов, оттук-нататък важно е качеството на лечение. Има прекалено много болници в България - 400, в Германия се затварят 100 болници, които не са ефективни. Болниците трябва да бъдат преразпределени, каза проф. Балтов. Няма българин, който да не е получил достъп до много добър специалист в рамките на 24 часа, това е невъзможно в друга европейска държава, допълни още той. Специалисти от \"Пирогов\" продължават да обикалят градове в страната. За 7 години са прегледани над 10 500 деца. Проф. Балтов сподели идеята да се направи мрежа от болници, обединени от телемедицина, а лекари от \"Пирогов\" да дават консултации на специалисти в страната.", "date": "2019.05.12", "title": "Проф. Асен Балтов: Има прекалено много болници в България"}
{"url": "https://www.24chasa.bg/novini/article/7448077", "text": "\"Щетите са тотални, всичко е изгоряло... Моето мнение е, че всичко е умишлено запалено\", заяви пред   кметът Валентин Апостолов. В момента тече разследване кой взриви зъболекарския кабинет в село Ново Делчево. Както по-рано съобщихме: зъболекарски кабинет на семейство от Македония бе взривен снощи. Повече за семейството стоматолози                                                                                                                                                                                                                                                                                                                        ", "date": "2019.05.12", "title": "Ето го взривения зъболекарски кабинет в село Ново Делчево"}
{"url": "https://www.24chasa.bg/novini/article/7448074", "text": "Френският режисьор и сценарист Жан-Клод Брисо почина на 74 г. в Париж след продължително боледуване, съобщава Франс прес. Жан-Клод Брисо е известен с филми като \"Звук и ярост\" (1988), \"Тайни страсти\" (2002), \"Момичето от никъде\" (2012), отличен със \"Златен леопард\" на Международния филмов фестивал в Локарно. Брисо е носител на две награди от кинофестивала в Кан. Най-голям успех Жан-Клод Брисо постига с драмата \"Бяла сватба\", предаде БТА. За ролята си във филма младата Ванеса Паради е отличена с награда \"Сезар\" за обещаваща актриса. Последният филм \"Дявол да ни вземе\" на френския кинодеец излиза на екран през 2018 г.", "date": "2019.05.12", "title": "Режисьорът Жан-Клод Брисо почина на 74 години"}
{"url": "https://www.24chasa.bg/novini/article/7448097", "text": "Президентът Румен Радев пристигна в Скопие, информира БТА. В столицата на Северна Македония по-късно днес българският държавен глава ще присъства на церемонията по встъпване в длъжност на новоизбрания президент на страната Стево Пендаровски. Очаквайте подробности                                                                                                                                                                                                                                                                                                                       ", "date": "2019.05.12", "title": "Румен Радев присъства на церемонията по встъпване в длъжност на Пендаровски"}
{"url": "https://www.24chasa.bg/novini/article/7448100", "text": "Двама души са загинали, а 22-ма са били ранени в станалите 22 тежки катастрофи през изминалото денонощие в страната, съобщиха от МВР. В София са били регистрирани едно тежко и 20 леки пътнотранспортни произшествия. Един човек е пострадал.                                                                                                                                                                                                                                                                                                                       ", "date": "2019.05.12", "title": "Двама загинали и 22-ма ранени в 22 катастрофи"}
{"url": "https://www.24chasa.bg/novini/article/7448105", "text": "Министeрството на туризма е подписало договор с фирма, която ще стопанисва повече от 50% от огромната плажна ивица на курорта Камчия край Варна. В продължение на години плажът е див, изоставен и пустеещ и се наложи цената за наeма му да бъде намалена няколко пъти. Новият концесионер е фирма \"Фонд Мира\" ЕООД, която пък бе единствен участник в търга и спечели три от петте участъка, които се отдаваха, срещу сумата от 36 400 лв. Стана ясно, че това лято чадър и шезлонг на отдадената под наем ивица ще струват по 15 лв. Цената е рекордна за Варненско. В този район обикновено цената започва от 5 и стига максимум до 12 лв. Според експерти това се дължи на факта, че плажът на Камчия се пълни ефективно само в почивните дни, а и обезопасяването му е по-трудно заради водовъртежите край устието на р. Камчия. Дружеството ще осигурява водна и медицинска охрана, както и почистване на плажа с брегова ивица от близо 1,2 км и активна площ от близо 89 000 кв. м. За феновете на дивото плажуване в района остават още 74 000 кв. м пясък, които засега са без стопанин. Спасители там, както и на останалите популярни и достъпни неохраняеми плажове в региона, ще осигури областната управа, уточни преди дни във Варна министър Николина Ангелкова. Тя предупреди, че от 1 юни до есента плажовете по цялото Черноморие ще бъдат проверени поне по 3 пъти.", "date": "2019.05.12", "title": "Един наемател ще стопанисва 50% от плажната ивица на Камчия"}
{"url": "https://www.24chasa.bg/novini/article/7448093", "text": "Диалогът ми с изпълнителната власт е труден и то е поради безконтролното управление и безнаказаната корупция. Това каза пред журналисти в Асеновград президентът Румен Радев. Румен Радев бе в Асеновград по повод на празника на града. Той прие строя на почетните роти на Четвърти артилерийски полк и поздрави асеновградчани. Държавният глава уточни, че има важни теми, по които съгласието е наложително, и като пример посочи привличането на стратегически инвеститор в областта на автомобилостроенето, посочи БТА. Специално за завода на \"Фолксваген\" аз поканих германския президент, имах много ползотворни разговори с него и с водената от него делегация, подчерта държавният глава. \"Изрично по мое настояване посетихме водещо немско предприятие в района на Пловдив, за да може чрез немските медии да стигне до широката немска общественост посланието, че нашият модел на икономическо сътрудничество е успешен, че България е надеждна и перспективна дестинация\", добави той. Преди два дни получих много ласкаво и обнадеждаващо писмо от президента Франк-Валтер Щайнмайер и всичко това е изцяло в подкрепа на българското правителство, уточни държавният глава и добави, че ще бъде първият, който ще подкрепи кабинета, когато сключи договор със стратегически инвеститор. Румен Радев отбеляза, че от своя страна премиерът е поел личен ангажимент към него за възстановяването на Висшето военновъздушно училище, който, по думите му, е изпълнил в кратък срок, за което му благодари. Според президента обаче такива неща трябва да стават по убеждение на самото правителство, а не в резултат на негова намеса. Има и диалог, има и взаимодействие по стратегически важни теми, но разкриването на ВВВУ не може да бъде цената на моето мълчание, подчерта Радев. \"Вече ясно заявих, че \"Апартаментгейт\" е само началото и вододел накъде ще вървим. Не можем да градим модерна България, ако оставим нещата постарому - да се вихри безнаказаност и беззаконие. Трябват разкрития, трябват присъди, конфискация, връщане на пари. Аз напълно съзнавам, че премиерът е в много трудна ситуация, и не си мислете, че искам България да затъва в корупционни скандали, да бъде синоним на корупция. На това нещо трябва да се сложи край, но този край няма да стане с мълчание, със спиране на говоренето по тези теми, а с разнищване и прочистване\", коментира още държавният глава. Радев призова управляващите \"както се ровят в кофите за боклук за контрабандни цигари, е време да се заровят и в задграничните офшорни сметки, в имотите и фирмите на политици чрез подставени лица\". Иначе, добави той, ако и сега бъдат изпреварени от медиите, няма да могат да мотивират своето бездействие. Според него проблемът на министър-председателя не е в липсата на домашни визити у негови министри и партийци, не е дори и във факта, че назначеният от управляващите антикорупционен орган не хваща необяснимото богатство на някои политици, и дори да го правеше, той щеше да констатира само крайната фаза на корупционния акт и малка част от откраднатото. Истинският проблем на премиера е, смята Румен Радев, че безконтролността на управление генерира корупция в големи размери и това не може да се лекува с медийно осветяване на прегрешилите и с оставки. \"Затова трябват две важни неща - въвеждане на прозрачен и отговорен стил на управление с ясни механизми за контрол, които да пресекат корупционните потоци, и, разбира се, затвор за прегрешилите. Защото възстановяването на държавността минава през възмездието\", каза още държавният глава. На въпрос как ще коментира изказването на турския посланик за обучения по турски език в училищата и ще вземе ли някакво отношение като държавен глава, Румен Радев каза: \"Аз вече взех - вчера, докато мнозина дебатираха кой какво е казал и какво е искал да каже, с подкрепата на президентската институция сдружението на моята съпруга проведе финалната част на състезанието \"Пазим езика си\" - говорим за българския език. В него взеха участие хиляди български деца от всички етноси\". И добави, че всеки опит за намеса отвън в българската образователна система, в българското семейство, за нашата история, за нашия език, за това как да възпитаваме децата си, трябва да бъде пресичан решително и безкомпромисно. \"Благодаря за поканата и възможността да споделя вашия празник. И мога да ви кажа, че винаги с огромно удоволствие посещавам асеновградския край, който се е превърнал в символ на древна история и славни традиции. На животворна природа и незабравимо вино\". Това каза в приветствието си президентът Румен Радев в Асеновград по повод на празника на града. В словото си държавният глава спомена част от историческите и природните дадености на града, които по думите му \"ни връщат в епохата на траките, на славата на цар Иван Асен Втори, на Съединението\". И в днешния ден вашият роден край има какво да предложи на своите многобройни гости и приятели, и с какво да се гордее, каза още Радев. По думите му Асеновград се превръща във все по-притегателен център за инвестиции и за развитие на индустрия, лека промишленост, винарство и туризъм. Почти всеки българин, който планира сватба, се сеща първо за Асеновград и това се дължи на всички вас, на вашето трудолюбие, предприемчивост и упоритост, добави президентът. Кметът на общината Емил Караиванов в словото си подчерта, че днес Асеновград празнува шанса, късмета и орисията да живеем заедно на това място. Празнуваме с емоции, с красотата на таланти, почитта към историята, с богатството на спомени и сантименти, добави кметът. Той изброи всички асеновградчани, които с таланта и уменията си са прославили града и региона. Празникът в Асеновград започна със Света литургия в църквата \"Св. Николай Чудотворец\", след което на пл. \"Акад. Николай Хайтов\" президентът и върховен главнокомандващ Въоръжените сили прие строя на почетните роти на Четвърти артилерийски полк; с тържествен ритуал бе издигнато националното знаме. Пред паметника на цар Иван Асен Втори бяха положени цветя. Румен Радев прие строя на почетните роти на Четвърти артилерийски полк и поздрави асеновградчани за празника. Празникът продължава с народно веселие.", "date": "2019.05.12", "title": "Румен Радев за завода \"Фолксваген\": Аз поканих германския президент (Обновена)"}
{"url": "https://www.24chasa.bg/novini/article/7448116", "text": "Ние сме цял екип експерти, хора знаещи и можещи. Досега ГЕРБ сме се борили срещу двойните стандарти и ще продължим да го правим. Това каза кандидатът за евродепутат от ГЕРБ Йоана Йончева – Фильова при срещата си с жителите на селата Бузовград и Ръжена. Тя подчерта, че цялата листа на ГЕРБ е от достойни хора, всеки доказал се в своята професионална област. \"Ние сме единодушни, че в Европа не трябва да има двойни стандарти и българските потребители трябва да са спокойни, че това, което консумират, не е с по-ниско качество от това, което слагат на масата си живеещите в другите европейски държави\", заяви Фильова. В Бузовград тя се запозна отблизо с присъствието на Европа в селото, а именно чрез реализираните проекти от страна на кмета Михаил Янушев, който печели доверието на хората там вече трети мандат. Воден от идеята селото да привлича туристи, преди две години се \"ражда\" местният Информационен туристически център. В близост до него са новоизградените паркови алеи, детска и спортна площадка с фитнес уреди на открито. С европейски средства е реализиран и проектът за \"Мегалита\" край селото, известен като българският Стоунхендж - древно светилище от времето на късния енеолит и началото на бронзовата епоха. В рамките на обиколката си по населените места в община Казанлък, кандидатът на ГЕРБ за евровота се срещна и с жителите на с. Ръжена, където кметът трети мандат Апостол Терзиев се похвали с ремонтираната сграда на училището. От своя страна Йоана Йончева - Фильова припомни на присъстващите, че в следващия програмен период 2021-2027 г. европейските пари за България ще бъдат 18 млрд. лв. За увеличението с 4 млрд. лв. са работили досегашните евродепутати от ГЕРБ в мандат 2014-2019 г. Голяма част от тези средства ще бъдат инвестирани в подобряване на инфраструктурата, както в градовете, така и в малките населени места. На срещите в селата Бузовград и Ръжена бяха още общинският ръководител на ГЕРБ и кмет на Община Казанлък Галина Стоянова и народният представител на ГЕРБ в 44-то НС Борис Кърчев.", "date": "2019.05.12", "title": "Йоана Йончева – Фильова: Ще се боря срещу двойните стандарти"}
{"url": "https://www.24chasa.bg/novini/article/7448127", "text": "Пътнически самолет кацна по корем в Мианмар, съобщи  . На борда е 82-амата пътници и седемчленния екипаж на полет UB103. Местни медии информират, че няма пострадали. Полетът бил на националните авиолинии на азиатската държава.  Самолетът излетял от Янгон за Мандалей и когато пристигнал се оказало, че предният колесник на машината не може да се отвори, след което носът му се е наклонил напред и е заорал полосата под дъжд от искри преди да спре, допълниха Асошиейтед прес и ДПА. Самолетът прелетял няколко пъти пред контролната кула за визуален оглед от земята и накрая пилотът решил да приземи машината по корем. Пасажери заснели част от евакуацията. Вижда се, че салонът е изпълнен с дим. От авиокомпанията казаха, че пилотът е изхвърлил горивото преди аварийното кацане и е следвал всички процедури за безопасност.     Самолетът, който кацна аварийно, е произведен в Бразилия. Пилотът е уведомил още във въздуха контролната кула за проблема с предното шаси. Преди да предприеме аварийното кацане, капитанът, който освен това е инструктор, е извършил процедурата за опразване на резервоарите с цел олекотяване на машината. Поместен онлайн видеоклип, заснет вероятно от някой от пътниците, показва бързата и преминаваща в ред евакуация на хората от салона. Виждат се пътници, които се отдалечават от самолета, като някои от тях се усмихват. Снимки от местопроизшествието показват самолета със забит нос в пистата и спуснати евакуационни трапове, но без видими повреди по корпуса и крилата. Пилотът Мят Мое Аун бе обявен за герой в социалните мрежи. Появи се снимка как се ръкува на пистата с главния министър на региона на Мандалай. Подобни аварийни приземявания \"по корем\" са много рисковани, но не са рядкост. Те се дължат на човешка грешка (пилотът на отваря навреме колесника) или на техническа неизправност.", "date": "2019.05.12", "title": "Самолет с 89 души кацна по корем в Мианмар (Снимки)"}
{"url": "https://www.24chasa.bg/novini/article/7448175", "text": "Новата антиевропейска партия на Найджъл Фараж получава по-голяма подкрепа от двете традиционни водещи партии на британските избори за Европейски парламент. Това разкри ново проучване на института \"Опиниум\", цитирано от Ройтерс. Европейските избори във Великобритания се провеждат, защото страната не успя да напусне ЕС през март, както беше планирано. Според анкетата Партия \"Брекзит\" ще получи 34 на сто от гласовете на изборите на 23 май, повече от комбинирания резултат на двете водещи традиционни партии. Лейбъристката партия остава на второ място с 21 на сто, уточни БТА. Управляващата Консервативна партия е на четвърто място с 11 на сто, след Либералните демократи. Най-популярната партия, призовала публично за втори референдум за отмяна на Брекзита, получава подкрепа от 12 на сто.", "date": "2019.05.12", "title": "Партията на Найджъл Фарадж набира сериозна подкрепа във Великобритания"}
{"url": "https://www.24chasa.bg/novini/article/7448185", "text": "Биореактор с водорасли, който преобразува въглеродния двуокис в кислород, ще бъде тестван на борда на Международната космическа станция /МКС/, пише в. \"Дейли мейл\". Уредът беше доставен в орбита преди броени дни от товарния кораб \"Дракон\" на частната компания \"Спейс екс\". Биореакторът използва водорасли от вида Chlorella vulgaris. Те ще преобразуват издишвания от астронавтите въглероден диоксид в кислород, годен за дишане, допълва БТА. Освен това биомасата на споменатите водорасли може да бъде използвана за храна. По този начин те могат да заменят 30 процента от провизиите по време на космическа мисия. Биореакторът може да послужи един ден за установяване на самоподдържаща се система при полети до Марс. При прочистването на въздуха в биореактора се използват фотосинтезата и хлорофила на водораслите", "date": "2019.05.12", "title": "Биореактор с водорасли изпробват на Международната космическа станция"}
{"url": "https://www.24chasa.bg/novini/article/7448234", "text": "Турският президент Реджеп Ердоган отхвърли международните критики във връзка с оспорваното решение за повторение на местните избори в Истанбул, съобщи ДПА. Нашият народ няма да се огъне пред тези заплахи, този език на натиска, заяви Ердоган в телевизионно обръщение по време на вечеря ифтар в Истанбул. Тези, които се опитаха да свалят избрания държавен глава на Венецуела, не могат да ни говорят на нас за демокрация, добави той. В понеделник турската Висша избирателна комисия нареди изборите в Истанбул, които бяха спечелени от опозиционната Народнорепубликанска партия, да бъдат повторени на 23 юни, предаде БТА. Комисията се позова на нередности, посочени от управляващата Партия на справедливостта и развитието на Ердоган. Народнорепубликанската и други партии обвиниха Ердоган в политическа намеса в изборния орган. Решението бе критикувано от западните партньори на Турция, включително САЩ. Вашингтон в сряда призова Анкара да проведе изборите в Истанбул в съответствие с международните си ангажименти, призовавайки за свободни и честни избори.", "date": "2019.05.12", "title": "Ердоган отхвърли критиките на Запада за повторението на изборите в Истанбул"}
{"url": "https://www.24chasa.bg/novini/article/7447946", "text": "Китайският луноход Юту-2 е изминал 190,66 метра по повърхността на далечната страна на Луната, провеждайки научни изследвания на територията, съобщи  . В момента той и сондата Чанъ-4 са в спящ режим, защото в събота започна лунната нощ, заявиха от Центъра за изследване на Луната към Китайското национално космическо управление. Лунният ден е равен на 14 земни дни, а лунната нощ е със същата продължителност. Сондата Чанъ-4 превключва на спящ режим през нощта поради липсата на слънчева енергия. По време на петия си лунен ден тя е изпратила общо 6,6 GB научни данни за анализ. Чанъ-4 излетя на 8 декември 2018г. и кацна на далечната страна на Луната на 3 януари. Учените се надяват мисията да направи пробив в научните изследвания на единствения естествен спътник на Земята.", "date": "2019.05.12", "title": "Китайският луноход е изминал над 190 метра по обратната страна на Луната"}
{"url": "https://www.24chasa.bg/novini/article/7448268", "text": "„Нека кажем на хората в България, че имат избор. Ако не харесват статуквото, ако искат промяна, могат да излязат и да гласуват на 26 май. Така ще покажат ясно, че има промяна на общественото мнение и можем да поискаме предсрочни избори. В момента България няма посока. Имаме правителство на оцеляването. Запушват се дупки и протести. Няма предивидимост и нормална бизнессреда, има бедност и неравенство. А те са основната причина за демографска криза и бягството на хората зад граница. Като държавнотворна партия БСП трябва да покаже, че може да изведе държавата към нова перспектива.“ Това заяви президентът на ПЕС Сергей Станишев в Каварна, където заедно с Валери Жаблянов присъства на Общобългарския събор и на среща с обществеността. Домакини на бяха кметът на общината Нина Ставрева и народните представители Красимир Янков и Даниел Петков. „Искам да Ви поздравя за това, че пазите тази силна българска традиция и за поредна година организирате Общобългарския събор. Днес над 2000 човека и български състави от Украйна и Молдова са тук за събитието. Трябва да укрепваме връзките с българите, които по волята на съдбата живеят в чужбина. Не бива да допускаме те да се чувстват забравени“, благодари за поканата Станишев на кмета Нина Ставрева. Попитан за промяната в Европа, президентът на ПЕС отговори, че „дясното мнозинство доведе до това недоверие в Европа, до отдалечаването от гражданите. Десницата започна да демонтира социалната държава от 2008 г. чрез политиката на ограничения и орязване на социалните разходи. Нашата мисия е да се борим срещу това. Голямата ни задача е да обърнем европейския кораб към Социална Европа“, заяви лидерът на европейската левица. „Имаме план - ясен манифест – Нов социален договор за Европа. В него предвиждаме единен евромеханизъм за формиране на минималната работна заплата, която да е поне 60% от средната, защото в момента наблюдаваме феномена на работещите бедни – хората работят на по две или три работи, за да свържат двата края.“ Днес почти половината от българите живеят на ръба на бедността или в тежки материални лишения. Нямало пари за пенсии и за социална политика. А във Варна едно кръгово кръстовище струва 120 млн. лв. – над 30 млн. лв. за 1 км. отсечка. Само когато БСП е на власт има последователна политика за увеличаването на доходите“, категоричен беше Сергей Станишев. „Всички приказки за това как левицата в Европа изчезва са фалшиви новини. В момента имаме изключително добро представяне на левите партии на националните избори – победа в Испания, очакваме добри резултати на 5 юни в Дания. Последните прогнози в Европа показват, че има изравняване на силите и ПЕС ще бъде една от двете най-големи политически сили. Доволен съм, че нашето политически семейство е единно и консолидирано, с ясна политическа воля да дадем битка за мнозинство в ЕП и да излъчим следващия председател на ЕК след 25 години управляние на ЕНП.“, коментира политическата ситуация в Европа президентът на ПЕС. „Преодолеем ли страха от ГЕРБ, ние ще променим България и живота на всеки човек. Има смисъл човек да се интересува от политика. От помощта за децата до пенсиите – всичко е политика. Когато държавата изпълни в пълна степен ангажиментите си, тогава ще се промени и животът на всеки от нас. Трябва да спечелим не с малко, а много категорично тези избори“, заяви народният представител от областта Красимир Янков. Кметът на община Каварна Нина Ставрева се обърна емоционално към хората на срещата и посочи: „Аз съм убеден социалист и на 26 май №18 ще е моят избор. Нека станем първа политическа сила, за да сложим началото на истинската промяна за България и Европа.", "date": "2019.05.12", "title": "Станишев в Каварна: Голямата ни задача е да обърнем европейския кораб към социална Европа"}
{"url": "https://www.24chasa.bg/novini/article/7448276", "text": "Кандидатите евродепутати от ГЕРБ и СДС Андрей Новаков и Илия Лазаров откриха обновеното читалище „Св.Св.Кирил и Методий“ в с.Мененкьово. Читалището претърпя основен ремонт след като бе опожарено през 2016 г. „Аз бях тук през 2017 година, когато бяха останали само стените. Ето, че две години по-късно и след инвестирани един милион лева пред нас има прекрасно читалище, което вие заслужавате. На добър час!“, каза пред жителите на селото Андрей Новаков. Той припомни пред мененкьовци, че е добре запознат с традициите и хората от селото, тъй като неговият баща е роден тук. Средствата за ремонта на читалището са събрани и със съдействието на народния представител от ГЕРБ Даниела Малешкова. „За мен е изключителна чест и огромно удоволствие да споделя вашия празник по случай реновирането на читалище „Св.Св.Кирил и Методий“. Това е поредното доказателство за това, че политиката на правителството на Бойко Борисов стига до всяко българско село и всеки български дом. Апелирам към вас на 26 май да подкрепите Андрей Новаков - вашия съгражданин, който през всички тези години като евродепутат доказа, че работи във ваш интерес“, каза Даниела Малешкова. Сред официалните лица бяха още зам.-министърът на културата Амелия Гешева, зам.-министърът на младежта и спорта Николай Павлов, областният координатор на ГЕРБ Найден Шопов, ректорът на Химико-технологичен и металургичен университет проф.д-р Митко Гергиев, председателят на Общински съвет Белово Васил Савов, кметът на община Белово инж. Костадин Варев и кметът на с.Мененкьово Иван Адов.", "date": "2019.05.12", "title": "Андрей Новаков и Илия Лазаров откриха обновеното читалище „Св.Св.Кирил и Методий“ в с.Мененкьово"}
{"url": "https://www.24chasa.bg/novini/article/7447917", "text": "Трима души бяха открити мъртви в къща за гости в южния германски град Пасау, излезе с изявление полицията. Служители на къщата за гости открили вчера телата на 54-годишен мъж и две жени на възраст 31 и 33 години. Край тях имало два арбалета. Причините за смъртта и отношенията между жертвите се изясняват. Според полицията тримата са се регистрирали в къщата в петък. \"Не са резервирали дори закуска и искаха да останат тук три дни\", каза собственикът на къщата, цитиран от Bild. Починалите са от Долна Саксония и Райнланд-Пфалц.", "date": "2019.05.12", "title": "Мъж и две жени открити мъртви в къща за гости в Германия"}
{"url": "https://www.24chasa.bg/novini/article/7447919", "text": "Стево Пендаровски ще встъпи в длъжност днес на заседание на парламента на Република Северна Македония, с което официално ще започне петгодишния си президентски мандат, съобщи БТА. Вчера Държавната избирателна комисия обяви окончателните резултати от президентските избори, според които Пендаровски е избран за държавен глава. На заседанието на парламента днес Пендаровски ще направи тържествено изявление пред народните представители, членовете на правителството, религиозните лидери, ръководството на армията, дипломатическия корпус и гости от чужбина. Измежду присъстващите на инаугурацията на Пендаровски ще бъдат президентите на България Румен Радев, на Албания Илир Мета, на Сърбия Александър Вучич, на Косово Хашим Тачи. Сред чуждестранните гости ще присъстват още вицепрезидентът на Турция и делегация от Словения. Покани за присъствие на инаугурацията са изпратени до всички държавни глави на членките на НАТО и ЕС, на представители на Европейската комисия и страните от региона. Заседанието ще започне по обед, а след тържествената клетва и обръщението към народните представители ще бъде даден коктейл. Стево Пендаровски, който бе подкрепен от управляващите СДСМ и Демократичен съюз за интеграция (ДСИ), спечели на втория кръг от президентските избори 436 212 гласа или 51,66 процента. Пендаровски ще бъде петият президент на страната, откакто Македония стана независима държава. Преди него президенти бяха Киро Глигоров, Борис Трайковски, Бранко Цървенковски и Георге Иванов. Иванов заемаше този пост 10 години, тъй като спечели два мандата.", "date": "2019.05.12", "title": "Пендаровски встъпва официално в длъжност"}
{"url": "https://www.24chasa.bg/novini/article/7447922", "text": "Китай полага усилия в различни области за по-силната защита на правата върху интелектуалната собственост, пише  . През изминалите години е постигнат напредък по отношение на законодателството, правосъдието и международното сътрудничество. Централизираното и унифицирано управление на търговските марки, патенти и географските означения значително подобри ефективността на правоприлагането в областта на интелектуалната собственост. През 2018 г. са обработени 77 000 случаи на патенти в административното правораздаване, което е с 15,9% повече в сравнение с година по-рано. Разгледани са и над 31 000 случаи на неправомерно използване на търговска марка за близо 546 милиона юана (над 80 милиона щатски долара). Митниците в цялата страна са задържали огромен брой стоки на стойност 200 милиона юана за нарушения на правата върху интелектуалната собственост. Общо 304 души са били обвинение в нарушаване на авторските права миналата година. Засилено е и сътрудничеството между органите на обществената сигурност, администрацията и правоприлагането, за да се подобрят механизмите за докладване, трансфер на доказателства, споделяне на техники и координиране на свързаните с интелектуалната собственост случаи. Освен това Китай активно участва в дейностите на Световната търговска организация и Световната организация за интелектуалната собственост, насърчавайки подобряването на международните правила. Националното управление за интелектуалната собственост в момента си сътрудничи с 28 офиса за патенти по света.", "date": "2019.05.12", "title": "Китай защитава по-добре правата върху интелектуалната собственост"}
{"url": "https://www.24chasa.bg/novini/article/7447925", "text": "Поради подмяна на мрежови устройства се очаква затруднения в достъпа на сайта на Министерството на вътрешните работи, съобщиха от там. Ведомството предварително поднася своите извинения за евентуални неудобства. Ползването на услугите на \"Пътна полиция\" ще са достъпни.                                                                                                                                                                                                                                                                                                                       ", "date": "2019.05.12", "title": "МВР: Днес са възможни затруднения с достъпа на сайта"}
{"url": "https://www.24chasa.bg/novini/article/7447939", "text": "Главният изпълнителен директор на фейсбук Марк Зукърбърг се обяви против разделянето на компанията в интервю, публикувано вчера на сайта на \"Франс енфо\", предаде ТАСС. В четвъртък в. \"Ню Йорк таймс\" публикува статия на Крис Хюз, един от основателите на фейсбук. Той подчерта, че Зукърбърг разполага с прекалено голямо влияние, включително върху настроенията на избирателите, защото контролира социалните мрежи фейсбук, инстаграм и други услуги. Според Хюз е необходимо фейсбук да бъде разделена на няколко компании, като властите на САЩ да проверят дали те не нарушават антимонополното законодателство. Предложението на Хюз няма да помогне за решаване на тези проблеми, подчертава Зукърбърг. \"Мисля, че ако се притеснявате за демокрацията и изборите, бихте искали да има компания като нашата, която може да инвестира милиарди долари годишно за разработване на най-нови средства срещу намеса в изборите\", добави той. Тази година бюджетът на фейсбук за сигурността е по-голям, отколкото цялата печалба на компанията, когато става публична. \"Можем да си позволим това до голяма степен, защото създадохме успешен бизнес\", подчерта главният изпълнителен директор на компанията. В същото време Зукърбърг увери, че смята за много сериозни въпросите, повдигнати в статията на Хюз. \"Има реални проблеми, отнасящи се до вредното съдържание, както и за намирането на баланс между свободата на изразяване и сигурността, предотвратяването на намесата в избори и защитата на личните данни\", призна той, но подчерта, че разделянето на компанията няма да помогне за решаването им.", "date": "2019.05.12", "title": "Марк Зукърбърг се обяви против разделянето на фейсбук"}
{"url": "https://www.24chasa.bg/novini/article/7447941", "text": "Най-малко 14 души загинаха, а други 6 пострадаха, след като автобус се сблъсна с джип в квартал Курноол в щата Андра Прадеш, югоизточна Индия, съобщи \"Спутник\". Жертвите, които са били в джипа са се връщали у дома от сватбената церемония, съобщи полицията. \"Джипът беше напълно смачкан и много пътници от автобуса бяха хванати в капан. Ранените са преместени в държавната болница в Курноол за лечение\", се казва в официално съобщение от властите, цитирано от  . Автобусът се се е движел много бързо и десет от пътниците му са загинали на място. ", "date": "2019.05.12", "title": "14 души в джип загинаха при катастрофа в Индия"}
{"url": "https://www.24chasa.bg/novini/article/7447948", "text": "Зъболекарски кабинет на семейство от Македония в сандаското село Ново Делчево е бил взривен и запален тази вечер. Семейството стаматолози от македонския град Радовиш преди четири години взели под наем помещението, което е на първия етаж в сградата на кметството. Стоматолозите идвали да работят в кабинета в петък, събота и неделя. В събота обслужвали пациенти до 22:30 часа, след това се прибрали да спят в Сандански. Около от 3:00 часа съседи чули силен гръм и веднага се обадили на кмета Валентин Апостолов. \"Пожарната дойде много бързо, но въпреки това всичко в кабинета е изгоряло. Обадих се на семейството и те дойдоха веднага от Сандански до селото. Оборудването им за около 20 000 лева е тотално унищожено\", каза кметът Апостолов. Не са засегнати съседният лекарски кабинет, както и помещенията на кметството. Вероятно взривът със запалителна течност е хвърлен през прозореца. Няма обаче камери на сградата, за да се види кой е злосторникът. Цялото село е потресено, защото никога досега не се е случвало такъв инцидент. Македонците не били конфликтни хора и работили съвестно на малко по-ниски цени. Заради това местните предполагат, че най-вероятно взривът е дело на конкуренция.", "date": "2019.05.12", "title": "Взривиха зъболекарски кабинет на македонци в село Ново Делчево"}
{"url": "https://www.24chasa.bg/novini/article/7447958", "text": "Българите повече се притесняват от емиграцията, отколкото от миграцията. Товa показва европейско изследване в 14 страни-членки на ЕС, сред които и България. То е направено от Европейския съвет за външна политика, съобщи  . Важно е да се отбележи, че миграцията в различните страни означава различни неща. За едни това е да пазим границите си, за други - как да интегрираме тези хора, а за трети - по-тревожна е емиграцията от миграцията. Оформя се един пояс в Югоизточна Европа, където има притеснения от изсмукването на ресурса на тези страни от Централна Европа, обясни Весела Чернева, директор на българския офис на Европейския съвет за външна политика. Възможностите за свободно пътуване, работа и учене в ЕС пък се посочват като най-големите блага от членството в ЕС, добави социологът Марчела Абрашева.", "date": "2019.05.12", "title": "Изследване: Българите повече се притесняват от емиграцията, отколкото от мигрантите"}
{"url": "https://www.24chasa.bg/novini/article/7391982", "text": "За пета година “24 часа” търси най-добрите малки фирми в България. Срокът за участие в конкурса “Големите малки” започна да тече от 10 април, а крайният срок за регистрация е 31 май. Малкият и средният бизнес са гръбнакът на икономиката. Те осигуряват най-много работни места, плащат сумарно най-много данъци и произвеждат най-голям дял от брутния вътрешен продукт. Наградата за победителите е рекламен пакет на стойност 10 000 лв. в печатното и онлайн изданието на “24 часа”. По този начин искаме да покажем, че в българския бизнес не всичко е “сиво”, че има предприемачи, които могат да служат за пример на останалите. Рекламата ще позволи повече хора да научат за бизнеса на тези фирми, а това означава повече клиенти, продажби, инвестиции, повече разкрити работни места. Право на участие имат всички български фирми, които отговарят на критериите за “малък бизнес” - до 50 служители и оборот под 10 млн. евро на година. Регистрацията се извършва през сайта   където са и пълните условия за участие и победителите в предишните издания на конкурса. Компетентно жури, в което влизат представители на партньорите в инициативата, ще оцени получените кандидатури и ще излъчи победителите. Тази година наградите ще бъдат в три категории - за стартъпи, за иновативни фирми и за устойчиво развитие. Участниците трябва да опишат своя бизнес, попълвайки формата за участие в сайта на кампанията. Селектираните 20 финалисти ще бъдат поканени за събеседване с журито в началото на юни. Имената на десетте победители ще бъдат обявени на тържествена церемония в средата на юни. Партньори на инициативата са Министерството на икономиката, Агенцията за подпомагане на малки и средни предприятия, Фондът на фондовете, КРИБ, Пощенска банка, А1, БАЕЗ, вода “Михалково”, Sofia Tech Park, рекламна агенция All Channels. Пълните условия за участие в надпреварата можете да видите на сайта на конкурса -  .", "date": "2019.05.12", "title": "Пета година “24 часа” търси малки фирми с  големи амбиции"}
{"url": "https://www.24chasa.bg/novini/article/7447962", "text": "Мексиканските власти са открили миналата седмица 35 трупа при четири обиска в западния град Гуадалахара. Това обяви снощи на пресконференция Херардо Солис, главен прокурор на щата Халиско. По думите му в жилищна сграда в квартала \"Кампанарио\" били намерени 27 мъртви тела, от които засега само две са идентифицирани. Следователи издирват други трупове в сградата, допълни ДПА. Солис добави, че при друг обиск в централния квартал \"Кинта Веларде\" били открити останките на още седем човека. Разследването на място върви бавно заради разлетите киселини и сода каустик, които не позволяват на следователите да престояват повече от 20-30 минути, каза прокурорът. Още един труп е открит в община Тлахомулко, югоизточно от Гуадалахара. Там са арестувани четирима души. По последни данни  NBC съобщи, че мъртвите тела са 45. Понастоящем около 40 хиляди души се водят безследно изчезнали в Мексико. Миналата година в страната имаше регистрирани над 33 хиляди убийства, повечето от които свързани с организираната престъпност, отбеляза БТА.", "date": "2019.05.12", "title": "45 мъртви тела открити в Мексико"}
{"url": "https://www.24chasa.bg/novini/article/7447966", "text": "Католическата църква в Шри Ланка отслужи днес първата редовна неделна литургия след атентатите в църкви и хотели, извършени на католическия Великден, в които загинаха над 250 души, предаде Асошиейтед прес. Въоръжени с автомати военни и полицаи патрулират по улиците, водещи към църквите, и охраняват входовете им. На влизане всички подлежат на проверка на документи за самоличност и претърсване, съобщи БТА. Паркирането близо до църквите е забранено, а вярващите са призовани да носят със себе си минимум предмети. Навръх католическия Великден седем атентатори самоубийци нападнаха две католически и една протестантска църква, както и три луксозни хотела. \"Ислямска държава\" пое отговорността за нападенията, извършени според властите от местна радикализирана мюсюлманска група, припомня АП.", "date": "2019.05.12", "title": "В Шри Ланка отслужиха литургии за пръв път след атентатите"}
{"url": "https://www.24chasa.bg/novini/article/7447978", "text": "Двама души бяха приети в болница и двама загинаха след експлозия на газ за битови нужди в кооперация в село Чистоозерний в руската Ростовска област, предаде ТАСС, цитирайки информация на регионалния клон на министерството на извънредните ситуации. Двамата ранени са приети в болница в град Каменск-Шахтински. Пострадала възрастна жена е в тежко състояние, пише БТА. Загиналите също са двама. Един от тях е затрупан, а малолетно момиче почина в колата на \"Бърза помощ\". Общо са повредени седем жилища в кооперацията, две от които, на втория етаж, са опустошени. Останалите са понесли по-малки щети. Съществува заплаха от срутване на кооперацията, което затруднява работата на спасителните служби.", "date": "2019.05.12", "title": "Двама загинаха и двама ранени след експлозия на газ в Русия"}
{"url": "https://www.24chasa.bg/novini/article/7447982", "text": "Тоалетите за бала на 27 абитуриенти са ушили благотворително през последните 3 г. ученици от столичната гимназия по облекло. Последното благотворително ревю на младите дизайнери се е провело преди няколко дни. С него те събират средства за деца в неравностойно положение, съобщи  . Инициативата стартирала преди 3 г., като учениците се обърнали за съдействие към отдела по закрила на детето, който да предостави данни за нуждаещите се абитуриенти, разказаха Никол и София - две от момичетата, които шият тоалетите. Помагали сме на деца от различни институции в София и около столицата, каза учителят им Александър Гергинов.", "date": "2019.05.12", "title": "За 3 г. ученици ушиха тоалетите за бала на 27 абитуриенти"}
{"url": "https://www.24chasa.bg/novini/article/7447990", "text": "Теч на газ от товарен автомобил “трейлер”, превозващ бутилки с компресиран природен газ-метан, затвори главен път Е-79 на входа на Благоевград. Това съобщи БГНЕС. Сигналът е получен в 7.40 часа тази сутрин при жк Струмско. Газ изтича от автомобила, спрял на отбивка на бензиностанция. Движението в посока Благоевград е спряно. Заради опасност от експлозия товарните автомобили изчакват на място, а леките коли се пренасочват при разклона за село Долно Церово по стария път през Струмско. Газ изтича и от двете страни на трейлера, на място дежурят огнеборци до изтичане съдържанието на дефектиралата бутилка. Очаквайте подробности", "date": "2019.05.12", "title": "Затвориха Е-79 заради теч на газ край Благоевград. Опасност от експлозия"}
{"url": "https://www.24chasa.bg/novini/article/7447992", "text": "Управляващата в Република Южна Африка партия Африкански национален конгрес спечели проведените в сряда парламентарни избори с 57,5 процента от гласовете. Това съобщи  . По този начин, президентът на страна Сирил Рамапоза си осигурява още един мандат от 5 години.                                                                                                                                                                                                                                                                                                                       ", "date": "2019.05.12", "title": "Управляващите в ЮАР спечелиха изборите с 57,5%"}
{"url": "https://www.24chasa.bg/novini/article/7447995", "text": "Литовците започнаха да гласуват за нов президент, от когото очакват да намали пропастта между бедни и богати, която се разширява в страната въпреки икономическия растеж, предаде Франс прес. Деветима кандидати се борят да наследят президентката Далия Грибаускайте, която изкара на поста два петгодишни мандата и може да опита да се бори за поста на Доналд Туск като председател на Европейския съвет. Но само трима от тях имат реални шансове - лявоцентристкият премиер Саулюс Сквернелис, независимият икономист Гитанас Науседа и Ингрида Шимоните, бивш министър на финансите, която се ползва с подкрепата на консерваторите. Според допитванията, пише БТА, Шимоните е предпочитана от заможните и образованите граждани, но донякъде популистките аргументи на Сквернелис му печелят подкрепа в по-бедните селски райони.", "date": "2019.05.12", "title": "Започнаха президентските избори в Литва"}
{"url": "https://www.24chasa.bg/novini/article/7448003", "text": "Стотици протестиращи изпълниха улиците на Истанбул в събота вечер. Така те изразиха несъгласието си с решението на Висшата избирателна комисия на Турция, която отмени резултатите от изборите за кмет в града, съобщи . Гласуването на 31 март беше спечелено с малка преднина от кандидата на опозиционната Народнорепубликанска партия - Екрем Имамоглу. Разликата между него и претендента на управляващата Партия на справедливостта и развитието - Бинали Йълдъръм, е била около 13 000 гласа. \"Ще видим какво ще се случи, но няма да се откажем. Няма да се страхуваме. Няма да мълчим. Те може да правят каквото си искат, могат да ни нападат. Но ще се изправим срещу тях - понякога с плакати, понякога като голяма група, друг път като отделни личности. Така виждам нещата\", казва Низа Йозкан от протестиращите. На 23 юни един срещу друг пак ще се изправят Екрем Имамоглу и Бинали Йълдъръм, а турската опозиция е уверена, че отново ще спечели изборите. Според турския президент Реджеп Ердоган обаче победата на опозицията в края на март се дължала на \"организирана корупция\" и затова демокрацията трябва да бъде укрепена чрез нов вот.", "date": "2019.05.12", "title": "Протести в Истанбул срещу анулирането на резултатите от местните избори"}
{"url": "https://www.24chasa.bg/novini/article/7448005", "text": "Пожар избухна късно снощи в района на селище 1700, т.на.р Виетнамско селище. Огънят е унищожил полиетиленови тръби, които са предназначени за изграждане на канализационна система и са собственост на Община Козлодуй, пише официално на сайта на Община Козлодуй във фейсбук. Те от години били съхранявани там.  На място са пристигнали две пожарни, полиция, както и кметът Маринела Николова. Сигналът за лумналия огън е подаден на телефон 112 от граждани, информира началникът на Районна служба „Пожарна безопасност и защита на населението“ в Козлодуй главен инспектор Иван Иванов. Няма данни за пострадали хора. Тепърва ще се установяват щетите и причините за пожара. Уведомени са РИОСВ, Областният управител и АЕЦ “Козлодуй”.", "date": "2019.05.12", "title": "Гасиха пожар във Виетнамското селище в Козлодуй (Снимки)"}
{"url": "https://www.24chasa.bg/novini/article/7447944", "text": "До края на март Китай е разследвал 280 000 случаи на разточителство, заявиха от антикорупционния отдел на Китайската комунистическа партия. Над 5 300 случаи на недобросъвестно използване на средства са били оповестени публично, за да се предупреди обществеността, твърдят в онлайн заявление от дисциплинарната комисия на ККП. В над 6 600 от тях е установено използването на обществени средства за банкети или пътувания, както и вземането на подкупи, пише  . Броят на подобни случаи продължава да намалява от 2014 г., но все още съществуват рискове, се казва в заявлението, отбелязвайки, че обикновено празниците са период, когато най-често се прибягва до разточителства. Комисията е установила и необичайни нарушения като участието на служители в пищни банкети, заплащани от собственици на частни фирми. През 2012 г. ККП пусна „решение от осем точки\", чиято цел е да подобри поведението на партията и правителството и да се справи с бюрокрацията, хедонизма и екстравагантността.", "date": "2019.05.12", "title": "Китай е разследвал 280 000 случаи на разточителство от 2012 г. насам"}
{"url": "https://www.24chasa.bg/novini/article/7448042", "text": "Трети ден продължава издирването на Стоян Зайков, заподозрян за убийството жена от Костенец.   Предположенията сочат, че извършител е бившият ѝ партньор – Стоян Зайков, на 43 години. Предполагамият извършител на престъплението е криминално проявен, излежавал е присъда и много добре познава района на Костенец. Снощи около 20 ч. баретите щурмуваха изоставена сграда в Костенец заради сигнал, който е подаден от гражданин на телефон 112, информира  . Той твърдял, че Стоян Зайков е бил забелязан да преминава покрай сградата пеша сутринта на 10 май, когато е открито тялото на жертвата. Баретите претърсваха хижи и изоставени къщи в планината. В издирването се включи и хеликоптер, но засега беглецът не е открит. Издирването продължава.", "date": "2019.05.12", "title": "Трети ден издирват Стоян Зайков за убийството на фризьорката Милена"}
{"url": "https://www.24chasa.bg/novini/article/7448293", "text": "Кадидатът за евродепутат Андрей Новаков бе почетен гост на тържествата, посветени на 143-aта годишнина от Априлската епопея в Брацигово. Tой поднесе венец и се поклони пред паметта на загиналите герои в Национален мемориален парк „Априлци“. По-късно Новаков се включи тържествената заря-проверка на площада в Брацигово. Сред официалните лица бяха още народните представители от ГЕРБ Десислава Тодорова, Десислава Костадинова и Даниела Малешкова, зам.-министърът на младежта и спорта Николай Павлов, областният управител на Пазарджик Стефан Мирев, областният координатор Найден Шопов и областният секретар на ГЕРБ-Пазарджик Гинче Караминова. В Брацигово бе и председателят на Народното събрание Цвета Караянчева.", "date": "2019.05.12", "title": "Андрей Новаков - почетен гост на тържествата в Брацигово"}
{"url": "https://www.24chasa.bg/novini/article/7448314", "text": "64-годишен мъж от сливенското село Трапоклово е стрелял по жена си и свой съсед със законно притежавана ловна пушка, след което се е самоубил. Това съобщи  Инцидентът е станал предиобед. Стрелецът отишъл при жена си, която работи в заведение на Петолъчката, стрелял по нея, прибрал се в селото и отишъл в дома на съседа си. Прострелял го с няколко куршума в главата и тялото. Върнал се в къщи и се самоубил. Починал е на място. Жената и другият мъж са откарани в сливенската болница в критично състояние, оперират ги по спешност. Мотивите за действията на стрелеца все още не са ясни.", "date": "2019.05.12", "title": "64-годишен мъж стреля по жена си и съсед, после се самоуби"}
{"url": "https://www.24chasa.bg/novini/article/7448349", "text": "Oбластният координатор на ГЕРБ-Кърджали и председател на Народното събрание Цвета Караянчева връчи картите на поредните десет нови членове на ГЕРБ в пловдивския район „Северен“. Това стана снощи на специално тържество, организирано от районната организация в Пловдив с ръководител Стефан Дедев. „Ние не лъжем и изпълняваме дадените обещания. Хората го оценяват и затова растем всеки ден“, заяви Цвета Караянчева. Тя подчерта важността на това гражданите да излязат и да гласуват на изборите за членове на Европейския парламент на 26 май. „С помощта на европейската солидарност страната ни се преобразява. При управлението на ГЕРБ свършихме много работа. Резултатите са видими - ние говорим с факти и аргументи“, каза още председателят на Народното събрание и областен координатор на ГЕРБ в Кърджали Цвета Караянчева. Тя призова за максимална мобилизация, за да може да ГЕРБ да изпрати в Европейския парламент повече свои членове, които ще продължат да защитават национални каузи и ще бъдат част от голямото семейство на Европейската народна партия. От началото на тази година досега само в структурата на ГЕРБ в пловдивския район „Северен“ сме приели нови 40 членове. Ние се развиваме и растем, защото расте и доверието към ГЕРБ и провежданите политики на национално и местно ниво, заяви Стефан Дедев.", "date": "2019.05.12", "title": "Цвета Караянчева в Пловдив: България се преобразява с подкрепата на европейската солидарност"}
{"url": "https://www.24chasa.bg/novini/article/7448376", "text": "Президентът Радев отново заблуждава и манипулира българското общество, казвайки днес в Асеновград: \"Специално за завода на \"Фолксваген\" аз поканих германския президент.\" Това заяви президентът на републиката (2012-2017) Росен Плевнелиев в коментар на думите на действащия държавен глава. И изреди аргументите: Първо, в делегацията на германския президент нямаше изобщо представител на Фолксваген. Точно обратното - екипи на немската компания преговарят с правителството и автомобилния клъстер на България повече от година, като президентството няма абсолютно нищо общо с това. Второ, не е \"Фолксваген\", а е \"Шкода\". Освен че манипулира, Радев показва и дълбока некомпетентност. Повтарям, преговорите досега се водят не от екипи на \"Фолксваген\", а от екипи на \"Шкода\". Трето, самото политическо говорене на Радев по темата означава дълбоко неразбиране на процеса на преговори, който е изцяло експертен. Решението също е експертно. Политизирането на темата е дълбоко погрешно. Самото говорене пречи, независимо от кого, още повече от президента. Решението може да се вземе скоро, но може и с известна степен на вероятност да се отложи. Политическото говорене на Радев е контрапродуктивно и ще ни отдалечи, нещо повече - ще произведе крайно негативна реакция на инвеститора, предупреди Плевнелиев. И призова: \"Като почетен председател и създател на автомобилния клъстер на България апелирам президентът да стои настрана, както досега. По проекта работим и преговаряме заедно с правителството повече от година. Радев не е имал нищо общо. По-добре и да няма.\" \"Българското общество днес получи още едно доказателство за разликата между популисти, в случая Радев, и обществено отговорни лидери, които мислят и действат дългосрочно, наистина искат тази стратегическа инвестиция да се случи, и именно затова мълчат и работят посветено повече от година\", заключи Плевнелиев.", "date": "2019.05.12", "title": "Плевнелиев: Радев може да навреди на германската инвестиция"}
{"url": "https://www.24chasa.bg/novini/article/7448375", "text": "Кандидатът за евродепутат от листата на ГЕРБ и СДС Андрей Новаков се включи в турнир по тенис на маса за купа „Възраждане“. Андрей Новаков поздрави присъстващите и сподели, че през изминалия мандат като евродепутат е работил активно и отговорно в защита на българските национални интереси и за утвърждаването на България като достоен член на ЕС. Турнирът започна със среща между Андрей Новаков и Станимира Петрова. Кметът на район „Възраждане“ и районен ръководител на ГЕРБ Савина Савова поздрави участниците. Тя акцентира върху последователната политика, която провежда правителството на ГЕРБ, Столична община и район „Възраждане“ за осигуряване на условия за спорт и отдих, активен и здравословен начин на живот. „Доказателство за това са многобройните инвестиции в спортна инфраструктура - физкултурни салони в училищата и детските градини, спортни игрища, детски и фитнес площадки, които са построени и реновирани в последните години. „Провеждаме нашия турнир по тенис на маса в многофункционалния спортен комплекс „Спортна София 2000“ в „Зона Б-5“, открит през 2015 г. заедно с най-новия столичен парк „Възраждане“ - изградени със средства от Програма „Джесика“. До края на годината очакваме да завърши изграждането на първия столичен аквапарк, който ще има 5 басейна и СПА зона с минерална вода“, каза Савина Савова. Тя добави, че на 26 май всички трябва да проявят своята отговорна гражданска позиция и да гласуват с номера на победата - №12. Гости на събитието бяха още народният представител Евгения Алексиева, общинските съветници Борислав Борисов и Веселин Милев, световната и европейска шампионска шампионка по бокс Станимира Петрова. Савина Савова награди със специален приз за спортно дълголетие най-възрастният участник 76 годишния Вячеслав Сморчевски, който живее в Дома за стари хора в „Зона „Б-5“. След оспорвани срещи, победители в първия турнир по тенис на маса за купа „Възраждане“ са: на първо място - Петър Тодоров, на второ място – Драгомир Драганов, трето място зае Михаил Стоянов, а на четвърта позиция остана Стефан Гьошев. В надпревара се включиха 34 състезатели.", "date": "2019.05.12", "title": "Андрей Новаков се включи в турнир по тенис на маса за купа „Възраждане“"}
{"url": "https://www.24chasa.bg/novini/article/7448455", "text": "Екипът на избрания за президент на Украйна Володимир Зеленски помести днес в \"ЮТюб\" видеоанкета с украинци дали подкрепят разпускане на парламента, предаде ТАСС. Ако клипът набере над един милион гледания, Зеленски \"ще обърне внимание\" на този въпрос, се казва в съобщение на екипа му в месинджъра \"Телеграм\". Повечето от анкетираните във видеото казват, че искат предсрочно прекратяване на мандата на парламента. Според приближени на бъдещия президент доверието на гражданите към Върховната рада не надхвърля 4 на сто. До момента \"видеопетицията\" е посетена от над 66 100 потребители, предава БТА. На 4 май Зеленски предложи на председателя на парламента Андрий Парубий встъпването в длъжност на президента да бъде насрочено за 19 май. Но много парламентарни фракции искат по-късна дата - 28 май. Отлагането на встъпването в длъжност няма да даде възможност на новия президент да разпусне парламента и на обяви предсрочни избори. Очаква се, че датата на инаугурацията ще бъде определена на заседание на Върховната рада на 14 май.", "date": "2019.05.12", "title": "Екипът на Зеленски с петиция за предсрочно разпускане на украинския парламент"}
{"url": "https://www.24chasa.bg/novini/article/7448467", "text": "„Много неща ни обединяват – ние сме от един регион и имаме виждане как искаме той да се развива. Без взаимодействие между местната власт, правителството, Народното събрание и европейските институции, това трудно ще се случи. Целта ни е една – да продължим да утвърждаваме ролята на България в Европейския съюз. Европа не е нещо далечно, ние сме Европа, Камено е Европа. Доказваме го с политиките, които прилагаме“. Това заяви кандидатът за евродепутат от ГЕРБ Ивелина Василева на среща с жителите на Камено. Тя се проведе в залата на читалището в присъствието на кмета Жельо Вардунски и председателя на Общинския съвет Радослав Балтаджиев. „Бяхме заедно, преодолявайки сериозните щети от наводненията през есента на 2017 г. В тази тежка ситуация се прояви в голяма степен европейската съпричастност – средствата за справяне с бедствията бяха отпуснати от европейския фонд „Солидарност“, припомни Ивелина Василева. Към момента с отпуснатите средства по този фонд се извършва ремонт на пътя Полски извор-Черни връх. След него ще стартира рехабилитиране на отсечката Константиново-Ливада. Сред обсъдените теми бе и проектът за обхода на Камено, който в момента се проектира и се очаква да стартират строително-ремонтните дейности. „Това е проект, за който много настоявахме да се случи пред МРРБ и АПИ, защото знаем от какво знаечение е той за всички жители на Камено. Най-важна за нас е грижата за хората – нашата цел е в Европейския парламент да работим за това вие да се чувствате сигурни и да живеете в стабилна Европа. За това работим и ние с колегите ми, народните представители от ГЕРБ в региона“ , допълни кандидатът за евродепутат. Василева коментира промяната на града и населените места в общината по време на мандата на кмета Вардунски. „Местните хора могат най-добре да оценят промяната, която настъпи - благоустроената среда, проекти за подобряване на състоянието на уличната мрежа, на детските площадки. Предстои и старта на големия проект с отпуснати средства от правителството – за цялостна реконструкция и преобразяване на централната част на Камено“, заяви тя по време на дискусията с местните жители. Сред целите, които Ивелина Василева посочи като приоритетни, са и постигане на доходи, равни на средноевропейските. Тя коментира, че в последните години са се подобрили финансово-икономическите показатели в страната, има увеличение на средната и минимална работна заплата. „Хората искат още напълно справедливо. Необходима е подкрепа за малките населени места, за земеделието и други сфери. Като човек, работил в сферата на европейските програми и въпроси, както и в тясната сфера на околната среда, знам колко е важна тази тема за Камено. Имаме добро взаимодействие при работата по екологични проекти с общината. Срещам подкрепа и разбиране във виждането, че чистата и здравословна среда, е най-важната за децата ни. Това е и моята кауза. Аз съм от Бургас и имам амбицията да заложа специален фокус върху Черноморския регион и областта. Знам какъв потенциал има тя, но без лоби и представителство в Европейския парламент, по-трудно ще вървим напред. Бъдете активни на предстоящите избори на 26 май и дайте своята подкрепа всичко това да се случи“, каза Василева.", "date": "2019.05.12", "title": "Ивелина Василева: Целта ни да продължим да утвърждаваме ролята на България в ЕС"}
