{"url": "https://www.24chasa.bg/novini/article/7545281", "text": "Спецпрокуратурата издирва боса на нелегалната фабрика за цигари и цеха за рязане на тютюн в землищата на пловдивските с. Труд и с. Ръжево Конаре, които бяха разкрити в четвъртък. “Все още установяваме кой е ръководител на групата”, каза говорителят на спецпрокуратурата Сийка Милева в петък. Тя отрече да има връзка между разбитата фабрика в с. Труд и тази в Карнобат, за която има обвинение Миню Стайков. Преди ден зам. главният прокурор Иван Гешев намекна, че може и да има. Милева уточни, че разследването е само на три дни. Задържани са 12 души, от които 4-ма българи, 7 украинци и един молдовец. Те Още се издирват други четирима сънародници. Според разследващите щетата за бюджета от незаконните цигари е 15-20 млн. лв. месечно, като фабриката действала от началото на годината. В нея се произвеждали папироси от марките “Роял”, която не се внася официално, и “Мурати”. Цигарите били предназначени за нашия пазар и и ЕС. “Гражданите, които ги употребяват, смятат, че са надхитрили държавата, но анализите ни показват, че незаконните цигари са опасни за здравето. Струва ли си рискът”, попита шефът на Агенция “Митници” Георги Костов. В четвъртък били претърсени 8 жилища, 3 коли и едно ремарке, паркирано в Пловдив. В него имало 960 мастербокса за 3,6 млн. лв. Капацитетът на машината бил Във фабриката били намерени още 640 мастербокса с надписи на гръцки език и 15 кашона с тютюн, всеки тежък около 200 кг. Продукцията била на стойност около 2 млн. лв. На ден се произвеждали по 180-200 мастербокса. Във фабриката имало спални, кухня и фитнес. Работниците живеели в халето и не излизали навън. С храна ги снабдявал роднина на един от групата. Те подпъхвали под вратата списък с продуктите, които искали. “Помещението представлява постройка в постройката, за да не се чува шум навън. Има и филтри, за да не се усеща миризмата на тютюна”, обясни Калин Литов, началник на отдел “Митнически режим” в ГДБОП. Електричеството се доставяло чрез генератор, за да не се отчита прекомерна консумация на ток. Цехът за рязане на тютюн в с. Ръжево Конаре пък бил скрит под бали сено, подредени по специален начин, така че между тях се образувал проход. В четвъртък се наложило джип на ГДБОП да ги премести, за да могат разследващите да влязат. В постройката имало и баня и след премахване на панел се откривал достъп до друго помещение. “Останах като гръмнат, когато предназначен за бягство в случай на нужда. Навън отвежда до стар канал, в който вече не тече вода”, каза пред “24 часа” кметът на Ръжево Николай Шкодров. До него забелязал скейтборд. Тунелът всъщност представлявал тръба, по която работниците да се спуснат със скейтборда. “Това, което обаче не са преценили, е, че тръбата е била копана надълбоко и от тежестта на пръстта се е сплескала. Така че нямаше да има възможност да я използват”, каза Калин Литов. Спецслужбите повикали пожарникари. Един от тях, оборудван с кислороден апарат, достигнал донякъде и казал, че тръбата продължава надолу 60-70 метра. В цеха имало машини за нарязване на тютюна и барабан за овлажняването му. Преди години в цеха се произвеждали макаронени изделия, впоследствие теренът с обща площ близо 10 дка и сградите върху него били купени от италианеца Бруно Пиер Луиджи. Чужденецът, който пребивава постоянно у нас, се захванал да отглежда ориз. Явно бизнесът му не вървял, тъй като м.г. се чуло, че имотът е купен от софийска фирма. “Според слуховете Бруно искал за него 500 хил. лв., но накрая го продал за 200 хил.”, каза кметът на с. Ръжево. Шкодров често минавал с колата си покрай базата, но тъй като била с висока ограда, не се виждало какво става вътре. Управникът забелязвал, че влизат и излизат джипове и камиони, но и през ум не му е минавало, че се върши нещо незаконно. Веднага след разбиването на нелегалния цех разследващите отишли в община Калояново, за да установят кой е собственикът на имота. При справка се установило, че от 2016 г. се води на “Импло” ООД. Според търговския регистър неин управител е Бруно Пиер Луиджи. “Нямаме информация дали той е препродал терена с постройките на друга фирма”, обясниха от администрацията на Калояново.", "date": "2019.07.05", "title": "Търсят боса на фабриката за цигари до Пловдив, ощетявала бюджета с 20 млн. лв. на месец (Видео, обзор)"}
{"url": "https://www.24chasa.bg/novini/article/7545338", "text": "Критици на президента Доналд Тръмп му се присмяха, че в речта си вчера по повод националния празник на САЩ каза, че през 1775 г. американската армия била успяла да превземе летища, биейки се срещу британците, предаде Франс прес, цитирана от БТА. Пред хилядното множество, събрало се във Вашингтон за невиждания по мащаб спектакъл за Деня на независимостта, ознаменуван с прелитане на военни самолети, президентът републиканец произнесе реч, в която като цяло нямаше политика. Той се въздържаше от импровизациите, към които има склонност, говорейки пред привържениците си. Но връщайки се към юни 1775 г. той започна да говори за битките, спечелени от войските на американските заселници, и каза: \"Нашата армия разби укрепленията, пое контрола върху летищата, тя направи, всичко, което трябваше да се направи\". Малко по-късно в същата реч Тръмп спомена за подвига на братята Райт, американските пионери в авиацията, извършили първия полет с моторизиран летателен апарат пред свидетели през 1903 г. Внимателни слушатели на речта на Тръмп забелязаха и друга грешка, освен тази с летищата през 1775 г. Когато говореше за битката за Форт Макхенри, я свърза с Войната за независимост, а тя е била през Англо-американската война (1812 -1815). На 4 юли американците отбелязват Деня на независимостта - деня, в който през 1776 г. тринадесет британски колонии основават Съединените американски щати.", "date": "2019.07.05", "title": "Присмиват се на Тръмп, споменал за превземане на летища през 1775 г."}
{"url": "https://www.24chasa.bg/novini/article/7545329", "text": "С наложено наказание „пробация“ е завършило наказателното производство срещу М.В., обвинена от Районна прокуратура – Козлодуй за извършено от нея престъпление. Това съобщиха от прокуратурата. През м. ноември 2018 г., в качеството си на длъжностно лице – куриер, подсъдимата В. присвоила 24 294,72 лева, собственост на фирмата, в която работила. Няколко месеца по-късно тя извършила същото деяние, като сумата била по малка – 2250,20 лева. За извършените от нея деяния М.В. била привлечена към наказателна отговорност. Служителката се е признала за виновна и се е споразумяла с Районна прокуратура – Козлодуй, като се е съгласила да й бъде наложено наказание „пробация“. В продължение на шест месеца тя следва да се регистрира по настоящ адрес два пъти седмично и задължително да се среща с пробационен служител. Присвоените парични средства са били внесени от нея до приключване на съдебното следствие.", "date": "2019.07.05", "title": "Служителка в куриерска фирма присвои 26 544,92 лв., осъдиха я с пробация"}
{"url": "https://www.24chasa.bg/novini/article/7545346", "text": "Върховният съд на Гибралтар одобри днес удължаване с 14 дни - до 19 юли - на задържането на иранския петролен танкер, предаде Франс прес, като се позова на главния прокурор на британската територия. За кораба има съмнения, че е транспортирал суров петрол за Сирия в нарушение на международните санкции срещу Дамаск. Той беше спрян вчера край Гибралтар. Сега танкерът \"Грейс 1\" се намира източно от Гибралтар. Индийският му капитан и екипажът му са разпитвани от полицията в качеството им са свидетели. Заради задържането на кораба Техеран извика вчера в иранското външно министерство британския посланик в Иран и настоя танкерът да бъде освободен незабавно.", "date": "2019.07.05", "title": "Върховният съд на Гибралтар удължи с 14 дни задържането на иранския петролен танкер"}
{"url": "https://www.24chasa.bg/novini/article/7545328", "text": "Първия си прием в София организира посолството на Черна Гора в България. На събитието по случай Деня на държавността на страната присъства българската вицепрезидентка Илияна Йотова. Домакин на срещата бе посланичката на Черна Гора в България г-жа Снежана Радович, която се обърна към гостите с приветствено слово, като посочи значението на празника 13 юли в историята на Черна Гора. Илияна Йотова също поздрави присъстващите като предаде впечатленията си от неотдавнашното си посещение в Черна Гора и подчерта особено силно значението на инфраструктурната интеграция на страните от региона. Посланик Снежана Радович подчерта, че както Черна Гора е станала член на НАТО, така сега успешно води преговори за членство в ЕС. \"Страната ни е фактор за стабилност в региона и насърчава добри политически отношения с всички страни, като обръща специално внимание на добросъседските отношения\", каза Радович. Тя изрази удоволствие от отличните отношения между Черна Гора и България, които освен завиден политически диалог, ден след ден укрепват и в областта на икономиката, културата и туризма. По този повод посланик Радович припомни за дългата традиция на черногорско-българските отношения, за което свидетелстват наскоро откритите инкунабули и постинканбули на черногорските печатници. Сред гостите, уважили празника на Черна гора, бяха транспортният министър Росен Желязков, кметицата на Ловеч Корнелия Маринова, представители на Народното Събрание, членове на дипломатическия корпус, международни мисии, български високопоставени лица, представители на бизнес средите, както и черногорци, които живеят и работят в София.", "date": "2019.07.05", "title": "Илияна Йотова уважи първия прием на посолството на Черна гора в София"}
{"url": "https://www.24chasa.bg/novini/article/7545353", "text": "Разпределението на средствата за учебните заведения трябва да бъде на база постигнати резултати. Това каза кметът на София Йорданка Фандъкова по време на форум, посветен на качеството на образованието, съобщи агенция “. “София има шанс в нея да се намират най-много и най-добрите университети. Но това е свързано и с по-големи изисквания на бизнеса и гражданите“, посочи тя. „Предизвикателства пред висшето образование в страната са големи. От една страна намаляващият брой студенти, а от друга - изисквания и качество на образованието. Развитието на София се дължи на образованите и предприемчиви млади хора“, отбеляза тя. Според Фандъкова реформите и промяната са свързани със средства, но по думите й много важен е начинът на разпределение. Столичният кмет обясни, че най-добрият начин за финансиране на учебните заведения е на база постигнати резултати. Фандъкова изтъкна, че диалогът за образованието трябва да се води постоянно.", "date": "2019.07.05", "title": "Фандъкова: Разпределението на средства за учебните заведения да е според постигнатите резултати"}
{"url": "https://www.24chasa.bg/novini/article/7545372", "text": "В рамките на епизоотичното проучване, което се провежда във връзка с огнището в село Жернов, област Плевен от 4 юли 2019 г., Българската агенция по безопасност на храните (БАБХ) констатира днес ново огнище в животновъден обект тип лично стопанство, в село Новачене, находящо се в същата област, съобщиха от пресценвтъра на Агенцията по храните. Взетите проби от прасетата са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. БАБХ предприема необходимите мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното умъртвяване по хуманен начин и обезвреждането на всички домашни свине ще стартира утре, 6 юли, при спазване на изискванията на Наредба № 22 за намаляване до минимум страданията на животните по време на клане или умъртвяване. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. БАБХ предупреждава, че се забранява влизането и излизането на хора и автомобили без разрешение на БАБХ, в района на обектите, по време на изпълнение на мерките, разпредени със заповед на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място.", "date": "2019.07.05", "title": "Потвърдиха ново огнище на африканска чума при домашните свине в Новачене"}
{"url": "https://www.24chasa.bg/novini/article/7545371", "text": "Жена е починала днес следобед, докато е пътувал в трамвай по линия 12. За това съобщи  Инцидентът е станал на спирка кв. \"Триъгълника\". На място веднага са изпратени екипи на Спешна помощ и полицията. За съжаление жената е издъхнала преди да дойде помощ. Трамвая с номер 661 се е отделил и не е имало забавяне в разписанието на останалите мотриси в района, съобщиха от Центъра за Градска мобилност. В мотрисите по линия 12 от типа ''краставица'' в жегите температурата скача до +40 градуса, тъй като те се нагряват много, а вътре климатик или охлаждане няма.", "date": "2019.07.05", "title": "Жена издъхна в столичния трамвай 12, нямало климатик"}
{"url": "https://www.24chasa.bg/novini/article/7545404", "text": "Обявено е бедствено положение за територията на град Ветрен. Това съобщи кметът на Пазарджик Радослав Лютаков, цитиран от  ”. Бедственото положение е обявено със заповед на кмета на Община Септември Марин Рачев. Причината са поражения, нанесени от разразилата се буря днес между 16.00 и 17.00 ч. В резултат на обилния дъжд водата по улиците в града е заляла тротоари, като е достигнала и до къщи. Целият асфалт по главната улица във Ветрен е изровен и пътят е непроходим. По думите на кмета на Ветрен и близо до моста на ул. „14“ се е оформило свлачище, което е достигнало почти до къщите и създава опасност за домовете на хората. Все още не е ясно докога ще бъде в сила бедственото положение.", "date": "2019.07.05", "title": "Обявиха бедствено положение във Ветрен след силна буря"}
{"url": "https://www.24chasa.bg/novini/article/7545209", "text": "Шуменският полицай Тихомир Радев, плаващ с едноместен каяк по река Дунав, като в роман на Жул Верн, достигна български води. Тази вечер той ще нощува в Ново село, а утре пътуването му ще продължи към Видин, съобщават от екипа му. \"Уморен съм, гребането в бавния дунавски участък на Сърбия беше изключително изтощително\", сподели Радев. Той е решил да си даде ден за почивка в неделя, след което ще продължи плаването си към делтата на реката. Мъжът започна екстремното си гребане, в режим на оцеляване, от германския град Инголщат на 11 юни. По време на приключението той се изхранва само с това, което сам си набави от и около реката. Разчита също на помощ от местни хора. В себе си носи пари единствено за покупката на бутилирана вода. \"Така шуменецът, първи в света, постига детската си мечта - да повтори предизвикателството, заложено в романа на Жул Верен \"Дунавският лодкар\", в който френският автор описва подвига на българин, който в подобни условия преплава течението на реката, за да помогне за организирането на Априлското въстание\", припомнят приятелите от екипа му.", "date": "2019.07.05", "title": "Полицаят от Шумен, плаващ с каяк като по романа на Жул Верн достига български води"}
{"url": "https://www.24chasa.bg/novini/article/7545208", "text": "Министърът на правосъдието Данаил Кирилов прие днес представители на Синдиката на служителите в затворите в България (ССЗБ). Неформалната среща бе предложена инцидентно от министър Кирилов след разговор със синдикалисти пред министерството на правосъдието, съобщиха от пресцентъра на държавното ведемоство. Те запознаха лично министъра и неговия заместник проф. Николай Проданов с исканията си за увеличаване на възнаграждението за нощен труд. По време на обсъждането бе достигнато до съгласие конструктивния диалог между ССЗБ и Министерство на правосъдието да продължи.", "date": "2019.07.05", "title": "Министър Кирилов прие синдикални лидери на служителите в затворите"}
{"url": "https://www.24chasa.bg/novini/article/7545221", "text": "От 6.07.2019 г. до 28.10.2019 г. се разкрива нова автобусна линия №166 с маршрут от Зоопарка до лифтова станция “Витошко лале 1 и 2 ”, съобщиха от пресцентъра на Столична община. Автобусна линия № 93 се разделя на две линии с номера, маршрути, както следва: Автобусна линия № 93, със запазен маршрут от Зоопарка до лифтова станция „Драгалевци“ и автобусна линия № 166, която ще се движи с маршрут от Зоопарка до лифтова станция “Витошко лале”. Автобусите от линията ще спират на всички съществуващи автобусни спирки по маршрута и на крайна и начална спирка в района на лифтова станция “Витошко лале”. Работното време на автобусна линия № 166 ще бъде:- начална спирка “Зоопарка”: начален час – 08:05 часа и краен час – 15:05 часа; начална спирка “Витошко лале”: начален час – 09:10 часа и краен час – 16:10 часа. От 28.10.2019г. автобусната линия № 93 ще възстанови редовната си експлоатация.", "date": "2019.07.05", "title": "Пускат автобус 166 от Зоопарка до лифта „Витошко лале“ през лятото"}
{"url": "https://www.24chasa.bg/novini/article/7545213", "text": "\"Не съм гласувал за Станишев, побеждавал съм го на избори, но сме запазили нормално европейско поведение. Подкрепих Станишев така, както премиерът на Холандия Марк Рюте подкрепи Франс Тимерманс, въпреки че са от различни партии\". Това каза пред журналисти в Познан премиерът Бойко Борисов и думите му бяха публикувани на стената му във фейсбук. Борисов отбеляза, че Сергей Станишев е лидерът на ПЕС и е избран от социалистите в цяла Европа.  „Така и аз подкрепих Станишев. Къде е драмата? Той ми казал едно: „Благодаря“. Ти разбираш ли за какви хора става въпрос? Тези, които претендират, че искат да ходят в Европа“, допълни по адрес на БСП още министър-председателят. „Виждате тук как се отнасяме един към друг - с приятелство, с уважение. Знаем, че има проблеми, много проблеми, но по' ли е добре тези хора да са извън Европейския съюз или да са извън НАТО, или да са там при нас? Затова им помагаме. Виждате, Европа го оценява - дава ни председателство една година. България, преди аз да стана премиер, не е била въобще член...\".  Миинистър-председателят Бойко Борисов коментира пред журналисти в Познан във връзка с позицията на  .", "date": "2019.07.05", "title": "Борисов: Побеждавал съм Станишев, но сме запазили уважение. Къде е драмата?"}
{"url": "https://www.24chasa.bg/novini/article/7545234", "text": ", на 36 години от града, е намерен. Това съобщиха от пресцентъра на ОД на МВР, цитирани от БТА. По данни на негови близки, по чиято молба бе издирван, той се е свързал с тях по телефона, и са се срещнали. Няма данни спрямо него да е извършено посегателство или друго престъпление.", "date": "2019.07.05", "title": "Откриха невредим обявения за издирване шуменец"}
{"url": "https://www.24chasa.bg/novini/article/7545266", "text": "24-годишен мъж е задържан за хулиганство и оказване на съпротива срещу полицейски служители, съобщиха от плевенската полиция. Инцидентът е станал снощи, около 22.30 часа в село Реселец. Служители при РУ - Червен бряг реагирали на сигнал за нарушаване на нощна тишина. В заведение в центъра на селото установили 24-годишен от село Буковлък, който се нахвърлил с обидни думи и закани за физическа разправа към полицаите. При опит да му бъдат поставени белезници той нанесъл удар с крак и ухапал по ръката полицейския инспектор. При задържането му мъжът е счупил задното обзорно стъкло на служебния автомобил. Нарушителят е задържан с полицейска мярка за 24 часа. Уведомена е прокуратурата. По случая е образувано бързо производство за престъпление по чл.216, ал.1, чл.325, ал.2 и чл.131, ал.2 от НК.", "date": "2019.07.05", "title": "24-годишен удря и хапе полицейски инспектор, МВР го арестува"}
{"url": "https://www.24chasa.bg/novini/article/7545272", "text": "Охрид засега се спаси от включване в списъка на застрашеното наследство на ЮНЕСКО. Днес в Баку организацията му даде още един шанс, съобщи телевизия Сител, цитирана от БТА. За 7 месеца, до 1 февруари, град Охрид трябва да изпълни всичките 19 препоръки, дадени от Комисията за опазване на защитения регион. Първата крачка на охридските власти трябва да бъде събарянето на незаконно построените обекти, които са 1076 на брой, включително над 400 на самия бряг на Охридското езеро. \"Време е за координирани действия на правителството, няма време за компромиси. Призовавам и гражданските организации заедно да се включим в този процес\", каза министърът без портфейл Едмонд Адеми. На заседанието в Баку за защитен регион бе обявена и албанската част от Охридското езеро, а Северна Македония и Албания бяха призовани да си сътрудничат в опазването на наследството. Докато Охрид засега остава под закрилата на Юнеско, в Северна Македония продължават пререканията между партиите дали местните власти са способни да изпълнят препоръките. Опозиционната ВМРО-ДПМНЕ смята, че парите, предвидени от градските власти /20 000 евро/, не са достатъчни за рушене на над 1000 незаконни обекта. Управляващата СДСМ пък смята, че ВМРО-ДПМНЕ е главен виновник за състоянието на Охридския регион.. Освен събарянето на незаконното строителство охридските власти трябва да обявят мораториум за каквито и да е трансформации на брега на Охридското езеро.", "date": "2019.07.05", "title": "ЮНЕСКО даде последен шанс на Охрид да събори над 1000 незаконни обекта"}
{"url": "https://www.24chasa.bg/novini/article/7545095", "text": "В понеделник, 8 юли, от 11.00 часа, омбудсманът Мая Манолова ще представи в институцията новия Съвет за наблюдение на и за хората с увреждания, съобщиха от пресцентъра на омбудсмана. Съветът е мониторингов орган, който по силата на Закона за хората с уврежданията /ЗХУ/ има за задача да осъществява наблюдение за прилагането на политиките за защита правата на тази уязвима група от обществото у нас, както и да съблюдава изпълнението в най-пълна степен на Конвенцията на ООН за хората с увреждания. Омбудсманът ще обяви приоритетите и първите стъпки в работата на Съвета за наблюдение. На фокус ще бъдат редица актуални проблеми пред гражданите с увреждания и техните близки, като включването в механизма лична помощ, асистентските услуги за възрастните хора след 31 август т.г., финансовата подкрепа по ЗХУ, медицинската експертиза и др. Манолова вече алармира, че Законът за личната помощ, който бе основен акцент в протеста на майките на деца с увреждания и в работата на институцията през 2018 г., не се познава и не се разяснява в достатъчна степен от социалните работници към ресорното министерство. Това поставя в риск получаването на асистентска подкрепа от нуждаещите се хора с увреждания, на което общественият посредник категорично се противопоставя. Припомняме, че омбудсманът е първият председател на този нов орган и като такъв е натоварен с функцията да конституира Съвета. По ЗХУ мониторинговият орган се състои от 9 членове - двама представители, определени от омбудсмана на Република България – Мая Манолова и Диана Ковачева, двама представители, определени от председателя на Комисията за защита от дискриминация – Ана Джумалиева и Баки Хюсеинов, един представител на академичната общност, определен от Българската академия на науките – Стоян Ставру, както и четирима представители на организациите на и за хората с увреждания, определени от тях. На 28 юни 2019 г., омбудсманът обяви резултатите от гласуването на организациите на и за хората с увреждания, които участваха в процедурата за избор на представители на НПО в Съвета за наблюдение. Общо 34 организации подадоха документи и номинираха 11 кандидати за членове. Специално създадена от омбудсмана Комисия, преброи на публично заседание гласовете, като най-много подкрепа получиха Васил Долапчиев, Весела Одажиева, Ива Поповска и Илиана Малинова. Мая Манолова подчерта, че ще държи на публичността и прозрачността в работата на Съвета за наблюдение и че той няма да бъде привилегия за определени лица от неправителствените организации, които ще бъдат представени в него, включително и за експертите от нейния екип. „Ще държа всеки един, за който обсъжданата тема е важна, който е приел като своя каузата на хората с увреждания, затова да бъдат реализирани в пълен обем техните права, да се чувства част от този екип, или поне докато аз съм председател на органа за наблюдение“, акцентира Манолова и обяви, че ще покани всичките номинирани 11 кандидати за членове на Съвета. На учредителното заседание са поканени представители на отговорните институции и организации на и за хората с увреждания – вицепремиерът по икономическата и демографската политика, министърите на финансите, на труда и социалната политика, на здравеопазването, председателят на парламентарната комисия по труда, социалната и демографската политика, Комисията за защита от дискриминация, Агенцията за социално подпомагане, Агенцията за хората с увреждания, Националното сдружение на общините в Република България, Българската академия на науките, представители на организации на и за хората с увреждания и др.", "date": "2019.07.05", "title": "Мая Манолова представя новия съвет за наблюдение на хората с увреждания"}
{"url": "https://www.24chasa.bg/novini/article/7545097", "text": "Кралят на рокендрола Елвис Пресли ще регулира движението на колите през кръстовище в германския град Бад Наухайм. Там е инсталиран светофар с неговия силует, пише Welt.de. Елвис е с китара и повдигнати ръце, когато свети червено и ходи спокойно на зелена светлина. Забелязва се, че кралят на рокендрола на изображението на светофара е с известния си перчем. \"Това не е само трик. Светофарът кара сърцата на феновете на Елвис да бият по-учестено\", каза кметът Клаус Крес. От града още си спомнят за легендарния музикант. От октомври 1958 г. до март 1960 г. Пресли е на служба в съседния град Фридберг, но живее в Бад Наухайм. Във Фридберг има светофари със силуета на Елвис Пресли още от декември 2018 година. Елвис стои с микрофон, когато е червено, а когато е зелено танцува.", "date": "2019.07.05", "title": "Елвис Пресли ще регулира кръстовище в Германия (Видео)"}
{"url": "https://www.24chasa.bg/novini/article/7545126", "text": "През седмицата получих по пощата книга със заглавие \"Заблудите на психиатъра\". Авторът й с не особено четлив почерк беше написал следния автограф: \"Господин Пенчо, с една дума - ще ти хареса. Йордан Иванов.\" С господин Йордан се познаваме задочно. Първо, като земляци - той е лекар в болницата в Лом, а аз съм от Белоградчик. И, второ, от дъщеря му   Като междувременно успя да роди и три деца - Зоя, Надя и Йордан-младши. Преди години прочетох дебютния сборник с разкази на Йордан Иванов - \"Шизофреничката\". Съвсем приемлив за автор, клел се в Хипократ, а не на Ерато, Евтерпа, Мелпомена и Талия, взети заедно. Знам и че следващата му книга - романът \"Търновската корона\", беше отличен с наградата за литература \"Цибрански\" за 2018 г. И въпреки всичко чак такова писателско самочувствие?! \"Ще ти хареса!\" Не, господин Йордан, книгата ти не ми хареса. \"Заблудите на психиатъра\", г-н Йордан, МНОГО ми хареса. Прочетох я на един дъх, на места се смях от сърце и на края ми се щеше да има още и още страници... И как да не се смее човек при диалози като ей този между старшата сестра Маврудиева и редовата сестра Анелия, които обсъждат българската политика и как д-р Ганев отказал жените заради пиенето: \"Замълчаха. - Кажи нещо друго. - Какво? - Ами пак за местната политика. - Стига ти толкова тази политика! Гледай си курвалъка, по-почтено е. - Ми аз си го гледам - механично отговори сестра Анелия.\" Само не си мисли, че ти, господин Йордан, си първият автор избрал психиатрична болница и нейните персонал и пациенти за метафора или символ на една държава и хората й. Не си първият, господин Йордан, но пък си го направил много оригинално и майсторски. Героите ти са толкова живи и реални, че можеш да ги пипнеш с ръка. А на 200 страници си успял да разкажеш за почти всички нервни тикове, който съпътстват всекидневието им в любовта, секса, прелюбодеянието, вярата, изневярата, битката и пазарлъците за власт, лъжите, наивността. Както пише в анонса към книгата - \"Действието се развива в наши дни. Наши са и политиците, кариеристите, поповете, разгонените сестри, грешниците, пенсионерите, ракията, лудите. Дори и заблудите\". И накрая ще си позволя два съвета. Първият е към филмови продуценти и режисьори. Ако ви трябва сюжет за много смешна сатирична комедия, прочетете \"Заблудите на психитъра\". Вторият е към всички, които ще почиват на море. Вземете тази книга в багажа си, но не забравяйте, че тя може да е опасна за вашето здраве. Преди да започнете да я четете на плажа, си намажете обилно тялото с възможно най-силния слънцезащитен крем. Романът на господин Йордан води към пристрастяване и може, увлечени в интригата, да изгорите от слънчевите лъчи.", "date": "2019.07.05", "title": "\"Заблудите на психиатъра\" е опасна за вашето здраве!"}
{"url": "https://www.24chasa.bg/novini/article/7545125", "text": "Словенската полиция задържа 69 нелегални мигранти, преминали границата с Хърватия, през последните 24 часа, предаде Танюг. Мигрантите са главно от Пакистан, Бангладеш, Индия и Афганистан. Седмина от тях са заявили намерение да поискат убежище в Словения, а останалите ще бъдат върнати в Хърватия. По данни на словенското министерство на вътрешните работи през първите 6 месеца на годината са регистрирани общо 5345 незаконни преминавания на границите, главно откъм Хърватия, докато през миналата година броят им е бил значително по-малък - 3633, предаде БТА.", "date": "2019.07.05", "title": "Словения залови 69 налегални мигранти"}
{"url": "https://www.24chasa.bg/novini/article/7545129", "text": "Сделката за изтребителите F-16 е последният шанс българските военовъздушни сили да оцелеят в тази посока. Tова е мнението на ген. Стефан Попов, командващ на ВВС на страната ни в периода 1997-2002 година, пред  . Според него няма вариант България да даде много голяма сума пари за самолет, който не е боеспособен. „Не е само един гол самолет. Той може да изпълнява своето предназначение в определена среда. Ние не купуваме само един F-16, а цяла система”, коментира ген. Попов. Той е категоричен, че страната ни няма авиационна промишленост и зависи от страната-производител. Бившият командващ ВВС коментира и темата за ремонта на самолетите „Су-25”. „От този ремонт не може да се очаква някаква модернизация на самолета. Още по-малко да се очаква, че след ремонта ще има някаква съвместимост”, каза ген. Стефан Попов.", "date": "2019.07.05", "title": "Ген. Попов: Сделката за F-16 е последният шанс българските ВВС да оцелеят"}
{"url": "https://www.24chasa.bg/novini/article/7545132", "text": "Окръжният съд в Кюстендил остави в ареста за постоянно мъж, убил майка си. 49-годишният Иво Иванов, за който има обосновани предположения, че е извършил убийството, може да се укрие или да извърши друго престъпление, смята съдът. Иванов беше задържан за убийството в деня на извършването му - 3 юли. След сигнал, че приятели нямат връзка по телефона с 72-годишната Юлия Стоянова, а жилището е заключено,  Съдът не уважи искането на защитата на обвинения в тежкото престъпление мъж да му бъде постановена мярка \"домашен арест\", въпреки наличието на постоянен адрес и липсата на присъди до момента, пише БТА. Решението на съда от днес може да се обжалва или протестира пред Софийския апелативен съд.", "date": "2019.07.05", "title": "Синът, убил майка си в Кюстендил, остава в ареста"}
{"url": "https://www.24chasa.bg/novini/article/7545122", "text": "Русия изведе в близкоземна орбита 32 спътника в първото за годината изстрелване от новия космодрум Восточний, съобщават ТАСС и ДПА, цитирани от БТА. Сред изведените в орбита сателити са апарати от САЩ, Германия, Франция, Великобритания, както и хидрометеорологичният Метеор-М No.2-2. Спътникът с тегло 2,6 тона ще изследва океанските температури, озоновия слой и топенето на ледниците, орбитирайки на височина около 830 километра. Восточний, който се намира на около 8000 километра източно от Москва, беше приведен в действие преди три години, за да намали зависимостта на Русия от космодрума Байконур в Казахстан. Досега от Восточний са осъществени пет изстрелвания, припомнят агенциите.", "date": "2019.07.05", "title": "Русия изведе в орбита 32 спътника"}
{"url": "https://www.24chasa.bg/novini/article/7545187", "text": "Ситуационният и координационен център на агенция „Пътна инфраструктура” публикува информация за състоянието на републиканските пътища и въведени ограничения за 06.07.2019 г.,  І. МЕТЕОРОЛОГИЧНА ОБСТАНОВКА: През нощта явленията ще затихват и до сутринта над повечето райони ще се изясни. На 06.07.2019 г. ще бъде слънчево. Временни увеличения на облачността ще има над Източна България и на отделни места там ще превали. Ще духа слаб до умерен северозападен вятър. По-топло с максимални температури между 29° и 34° ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. само в посока от София до Пловдив; в неделя от 16 ч. до 20 ч. само в посока от Бургас до София. АМ „Струма“: в събота от 10 ч. до 14 ч. само в посока от п. в. „Даскалово“ до ГКПП „Кулата“. АМ „Марица“: в неделя от 16 ч. до 20 ч. само в посока от Свиленград до АМ „Тракия“. също така и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. Област Сливен: Движението в участъка от с. Загоре до с. Езерово от км 239+000 до км 239+400 се осъществява в една лента поради ремонт на асфалтова настилка посока Бургас. Ограничено е движението в активната лента и е пренасочено в изпреварваща лента. Участъкът е сигнализиран с пътни знаци. Срок до 06.07. 2019 г. Област Бургас: Движението в участъка Вратица – Ветрен от км 335+000 до км 359+000 в платното посока Бургас се осъществява с повишено внимание поради почистване на окопи в средна разделителна ивица. Срок до 08.07.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; Движението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; Област Варна: Движението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; АМ „Марица“: няма ограничения. АМ „Черно море“: Област Варна: Движението от км 4+075 до км 8+900 се ограничава за всички МПС в двете посоки поради изграждане на стационарна контролна единица на електронна система за събиране на ТОЛ такси от 23:00 ч. до 24:00 ч. Водачите изчакват на място. Участъкът е сигнализиран с пътни знаци. Срок до 06.07.2019 г.; Движението от км 4+375 до км 6+725 се осъществява с повишено внимание в платното посока Варна и от км 6+475 до км 8+825 по платното посока Бургас поради изграждане на стационарна контролна единица на електронна система за събиране на такси ТОЛ. Участъкът е сигнализиран с пътни знаци. Срок до 06.07.2019 г. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград- Кулата-граница Гърция: Област София: Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 31.08.2019 г. Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. Област Благоевград: Движението по път Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Движението се регулира от сигналисти. Водачите да се движат с повишено внимание и съобразена скорост, съобразно създадената организация на движение. Срок до 06.07.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; - път І-4 Коритна-Български Извор-Микре-Севлиево-В. Търново-Омуртаг- Търговище-Шумен: Област Ловеч: Движението по път Коритна – Севлиево в участъка с. Сопот – п.в. Абланица от км 24+000 до км 51+000 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до 12.07.2019 г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; Движение в участъка Търговище – опорен пункт Белокопитово от км 197+000 до км 215+000 се осъществява с повишено внимание поради полагане на хоризонтална маркировка. Срок до 10.07.2019 г. - път І-5 Русе-В.Търново-Шипка-Стара Загора-Хасково-Кърджали-Маказа- граница Гърция: Област Габрово: Движението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ- 505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп- Карлово-Сливен-Карнобат-Бургас: Област Перник: Движението в участъка Кюстендил – Радомир от км 43+600 до км 63+000 в участъка Драгомирово – Радомир се осъществява в една лента поради частични ремонтни дейности на асфалтовата настилка в двете направления. Организацията на движение се регулира с пътни знаци. Срок до 12.07.2019 г. Област Пловдив: Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; Област Бургас: Движението в участъка от км 428+200 до км 456+200 в участъка Венец – Черноград се извършва с повишено внимание поради косене на тревни площи. Участъка е сигнализиран с пътни знаци. Водачите да се движат с повишено внимание и съобразена скорост. Срок до 07.07.2019 г. - път І-7 Граница Румъния-Силистра-Дулово-Преслав-Върбишки проход- Петолъчката-Елхово-Лесово-граница Турция: Област Сливен: Движението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 10.07.2019 г. - път І-8 Граница Сърбия-Драгоман-София-Ихтиман-Пазарджик-Пловдив- Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Движението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 15.07.2019 г.; Област Бургас: Движението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; Движението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 12.07.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; Движението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 12.07.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: Път ІІ-19: Движението по път IІ-19 Симитли – Разлог в участъка от гр. Симитли до проход Предела от км 2+000 до км 21+400 се осъществява с повишено внимание поради косене на трева и изрязване на храсти. Движението се регулира от сигналисти. Водачите да се движат с повишено внимание и съобразена скорост, съобразно създадената организация на движение. Срок до 06.07.2019 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; Път III-906: Движението по път III-906 Гюльовци – местност Черно море от км 33+000 до км 61+731 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; Път III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; Път III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; Път III-7306: Движението по път III-7306 Лозарево – Сунгурларе – Чубра в района на с. Черница от км 3+500 до км 5+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; Път III-7306: Движението по път III-7306 Лозарево – Сунгурларе – Чубра в района на с. Славянци от км 14+000 до км 14+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г. Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък. Обходен маршрут: - В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел. - В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; Път II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; Път ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; Път III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч Ремонтни дейности: Път ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 08.07.2018 г. ; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по- голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. Ремонтни дейности: Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; Път II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; Път III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно- въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г.; Път III-601: Движението по път III-601 Кюстендил – Драговищица – Долно Уйно – граница Сърбия от км 0+000 до км 27+000 се осъществява с повишено внимание в свободната лента съобразно създадената организация на движение поради частични ремонтни дейности на асфалтовата настилка.Срок до 08.07.2019 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; ОПУ-Ловеч: Временно са въведени следните ограничения за движение на МПС: няма. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; Път III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. Обходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; Път III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Обходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; Ремонтни дейности: Път ІІ-11: Движението по път ІІ-11 Орсоя – Лом от км 44+000 до км 47+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на Път ІІ-81: Движението по път ІІ-81 Бързия – Боровци от км 72+000 до км 83+000 се осъществява в една лента с повишено внимание, поради ремонтни дейности на пътната настилка. Движението се регулира от сигналисти на място. Срок до 06.07.2019 г. Път III-114: Движението по път ІІІ-114 Лом – Сталийска махала от км 0+000 до км 5+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на място. Срок до 15.07.2019 г. Път III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г. Път III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 08.07.2019 г. ОПУ-Пазарджик: Временно са въведени следните ограничения за движение на МПС: Път II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности. Обходен маршрут: - При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. - При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; Движението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; Път II-37: Движението по път II-37 Батак–Картела се осъществява в една лента от км 165+000 до км175+000, чрез поетапно затваряне на лява и дясна ленти за движение, поради ремонт на асфалтовата настилка /заливане на пукнатини/. Движението е сигнализирано с пътни знаци. Срок до 08.07.2019 г.; Път III-801: Движението по път III-801 Оборище – Панагюрище от км 46+000 до км 50+000 се осъществява с повишено внимание поради почистване на земни окопи. Движението се регулира с пътни знаци. Срок до 06.07.2019 г.; Път III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 16.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. Път ІІІ-3402: Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с.Коиловци. Срок до 31.12.2019 г. Обходен маршрут: през уличната мрежа на Ясен. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 12.07.2019 г.; Път ІІ-13: Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти. Срок до 09.07.2019 г.; Път ІІI-3006: Движението по път ІІI-3006 Радомирци – Червен бряг от км 0+000 до км 9+000 се осъществява с повишено внимание поради машинно косене на храсти. Срок до 08.07.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г.; ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; Път III-202: Движението по път III-202 Нисово – Кацелово от км 16+300 до км 36+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и ограничение на скоростта до 40 км/ч. Срок до 12.07.2019 г; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; Път ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.09.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.09.2019 г. Ремонтни дейности: Път II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; Път II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; Път II- 53: Движението по път II-53 с. Стара река – гр. Сливен от км 78+000 до км 112+000 се осъществява в една лента поради ремонтни дейности на асфалтовата настилка. Срок до 10.07.2019 г.; Път II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; Път III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; Път ІIІ-863: Движението по път ІIІ-863 Оряховец – Баните – Стояново от км 36+500 до км 37+000 се осъществява в свободната лента, съобразно въведената временна организация на движение поради машинно полагане на асфалтова смес. Срок до 12.07.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; Път ІIІ-866: Движението по път ІIІ-866 Смолян – Стойките от км 0+000 до км 20+000 се осъществява с повишено внимание поради полагане на хоризонтална маркировка. Срок до 12.07.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; Път ІIІ-867: Движението по път ІIІ-867 Мадан – Златоград от км 7+000 до км 14+000 се извършва с повишено внимание поради косене и рязане на храсти. Срок до 12.07.2019 г.; ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III- 164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; Път II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; Път III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. ОПУ-Стара Загора: Временно са въведени следните ограничения за движение на МПС: Път III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. Обходен маршрут: по път Зетьово – Чирпан – Ценово – Целина и обратно. Срок до 12.07.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. Ремонтни дейности: Път III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на пътната настилка. Движението се регулира чрез пътни знаци. Срок до 15.07.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово- Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец- М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера- Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар- Ваксево; път III-842 Юндола-Голямо Белово; път ІІІ-861 Юговско ханче-Югово-Лъки- Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен- Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.05", "title": "Вижте ограниченията по пътищата на страната за събота"}
{"url": "https://www.24chasa.bg/novini/article/7541824", "text": "\"Не, не, не, не и не.” Така Кристин Лагард отговори миналата година на въпрос на журналисти дали има интерес да се кандидатира за шеф на Европейската централна банка (ЕЦБ). Само няколко месеца по-късно тя бе номинирана от френския президент Еманюел Макрон за неин председател и заяви, че за нея това е голяма чест. Ако постигнатият от евролидерите “пакет” на постовете се запази след гласуването в Европарламента, тя ще е другата жена освен Урсула фон дер Лайен, която ще уравновесява мъжете в ръководството на ЕС. Лагард ще е първата жена, заставаща начело на важната финансова институция, и първият ѝ шеф, който не е икономист. На нея ще се разчита да предприеме мерки за засилването на разклатената икономика на еврозоната, за чиято монетарна политика ще отговаря. В биографията на 60-годишната французойка, която поразява всички със своята безупречна елегантност и прямото си говорене, се среща много често думата “първа”. Тя вече направи пробив, когато през 2011 г. стана първата изпълнителна директорка на Международния валутен фонд. На този пост бившата първа жена ръководителка на адвокатската кантора “Бейкър и Макензи” успя да си изгради реномето на един от най-влиятелните в света представители на международните финанси. Преди това пък бе първата жена финансов министър на Франция. “Жените са като пакетче чай - разбира се какво има вътре, когато ги потопиш във вода”, заяви веднъж тя пред американска телевизия. Оттогава почти непрекъснато плува в дълбоките води на несигурната и периодично затъваща в бурености кризи световна икономика. На един от форумите в Давос бившият американски вицепрезидент Джо Байдън се захласна в такива хвалби за Лагард и свършената от нея работа в МВФ, че мнозина от присъстващите чак се почувстваха неудобно. Това, което никой не оспорва обаче, е, че тя наистина успя да върне авторитета на една институция, която преди нея бе разклатена от непрекъснати атаки и критики. Родена на 1 януари в Париж, Кристин Мадлен Одет Лагард завършва социално право, като паралелно взема диплома и за английски език. През 1981 г. започва адвокатска кариера в най-голямата в САЩ адвокатска кантора “Бейкър и Макензи”, базирана в Чикаго. Бързо се изкачва в йерархията и през 1999 г. става неин шеф, като на 43 г. управлява 2400 от най-добрите американски адвокати, работещи в 35 страни. Едновременно с това е и адвокатка в апелативния съд на Париж. През 2002 г. “Уолстрийт джърнал” я поставя на пето място сред жените, постигнали най-голям делови успех в Европа. Лагард е известна с непоколебимата си дисциплина в работата. Със същата последователност поддържа и фигурата си на младо момиче. Бивша състезателка по синхронно плуване във френския национален отбор прави гимнастика всеки ден, понякога дори и в офиса си. Вегетарианка е и не близва алкохол. Лагард е едва на 17 години, когато остава без баща. Майка ѝ я отглежда сама заедно с тримата ѝ братя. “Тя имаше суров характер. Научила съм много от нея”, признава французойката. Според колеги на Лагард тя успява бързо да сложи ред и в най-обърканите дела със завидно спокойствие, без да назидава никого и без да губи човечността си. Последователна защитничка на правата на жените, миналата година тя обяви: “Ако “Лемън брадърс” (банката, чийто фалит отприщи финансовата криза през 2008 г.) се казваше “Лемън систърс”, днес светът може би щеше да изглежда по-различно.” Потенциалната нова ръководителка на ЕЦБ е разведена и има двама синове. Заслугите ѝ към Франция са признати чрез удостояването ѝ с Ордена на Почетния легион.", "date": "2019.07.05", "title": "Кристин Лагард винаги е била “първата жена начело на...”"}
{"url": "https://www.24chasa.bg/novini/article/7545192", "text": "Процесът на сближаване на Западните Балкани с ЕС трябва да бъде улеснен, тъй като това е от стратегическо значение за блока. Това заяви днес германският канцлер Ангела Меркел на пресконференция след срещата на върха на инициативата \"Берлински процес\", предаде ТАСС, цитирана от БТА. По думите й ЕС извършва много действия, \"за да могат приятелите от Западните Балкани да имат по-лек път към членството в ЕС\" с цел тази европейска перспектива да стане реална. Ако погледнем картата, ще видим, че страните от Западните Балкани са част от Европа, каза Меркел. В отговор на въпрос на журналисти за позицията на френския президент Еманюел Макрон, който е против приемането в ЕС на нови членове, докато блокът не бъде реформиран, канцлерът посочи, че тези процеси може да се реализират паралелно. Споделям мнението на президента Макрон за това, че механизмите на работа на ЕС трябва да бъдат подобрени, каза Меркел, като подчерта, че това обаче не е повод за прекратяване на преговорите за присъединяване към ЕС на нови страни. Тя посочи, че следващата година България заедно със Северна Македония ще са председатели на инициативата \"Берлински процес\". Полският премиер Матеуш Моравецки на свой ред заяви, че трудният процес на интеграция на Западните Балкани върви в правилно направление. Вярваме, че тази интеграция скоро ще приключи успешно и още шест страни ще станат част от ЕС, каза той.", "date": "2019.07.05", "title": "Меркел: Процесът на сближаване на Западните Балкани с ЕС трябва да бъде улеснен"}
{"url": "https://www.24chasa.bg/novini/article/7545305", "text": "„БСП трябва да разберат, че краят на криминалният преход е дошъл, той приключи. Оттук нататък виждате, че европейските изисквания към България са все по-високи, тя ще бъде светла, осветена страна, в която тези процеси ще бъдат ясни пред хората, включително и за парите, с които партиите функционират”. Това каза в предаването „Лице в лице” по   депутатът от ГЕРБ Спас Гърневски относно гласуваната вчера промяна на партийните субсидии от 11 лв. на 1 лв. на глас. Гърневски обвини опозицията, че „суче безконтролно от няколко крави” – веднъж получавала пари от държавната субсидия, втори път чрез спонсорство от могъщи олигарси. Той отрече гласуваната промяна да е целенасочен удар срещу БСП и отбеляза, че доказателство за непочтеността на партията е фактът, че не е върнала надплатените субсидии, след като стана ясно, че има грешка в изчисленията.", "date": "2019.07.05", "title": "Гърневски за 1 лев на глас: БСП сучеше безконтролно от няколко крави"}
{"url": "https://www.24chasa.bg/novini/article/7543227", "text": "Неотдавна премиерът Бойко Борисов сравни Гоце Делчев с Че Гевара и това предизвика голям обществен шум. Думата, която свързва двамата исторически мъже, е Революцията, макар че всеки я разбира по своему. И двамата живеят и загиват заради нея... е български революционер, водач и идеолог на Българските македоно-одрински революционни комитети, по-късно известни като Вътрешна македоно-одринска революционна организация (ВМОРО). Учителства в Щип и Банско. Национален герой в България и Северна Македония. В ония години Гоце масово се използва като умалително за хора с името Георги. е аржентински и кубински революционер, политик, лекар, дипломат, лидер на партизански движения в Латинска Америка и Африка и един от ръководителите на Кубинската революция. “Че” го наричат приятелите и съратниците, за да подчертаят аржентинския му произход. .  Гоце Делчев е роден в град Кукуш, тогава в Османската империя, през 1872 г. в семейството на Никола и Султана Делчеви. Завършва българско униатско начално училище и българската екзархийска прогимназия в родния си град. Продължава образованието си в Солунската българска мъжка гимназия “Св. св. Кирил и Методий”, където заедно с Даме Груев, Гьорче Петров и Борис Сарафов създава таен революционен комитет. Неговите трима братя Милан, Димитър и Христо също са революционери. е роден в Росарио, Аржентина, на 14 юни 1928 г. в заможно аристократично ирландско-испанско семейство. Той е първото дете на Ернесто Гевара Линч и Селия де ла Серна. След него се раждат още две дъщери и двама сина, общо 5 деца.  През 1891 г. Гоце Делчев постъпва във Военното училище в София. Участва в социалистически кръжок и е изключен месец преди да се дипломира. Решава да се бори за свободата на Македония, като за създаване на революционна организация използва вече изградената образователна мрежа на Българската екзархия. През есента на 1894 г. е назначен за учител в Щип, където е до 1896 г. учи медицина в университета в Буенос Айрес. Известно време играе ръгби в първа дивизия. Прекъсва на два пъти следването си и прави дълги пътешествия из Централна и Южна Америка. През 1951 г. работи като парамедик на петролен танкер. През 1953 г. получава медицинска диплома за дерматолог, но почти не практикува, защото се отдава на революцията.   В Щип Гоце Делчев се среща с Дамян (Даме) Груев, един от основателите на Българските македоно-одрински революционни комитети (БМОРК), и е привлечен в организацията, на която по-късно става фактически ръководител. Организира нейни погранични пунктове в Кочериново, Рила, Кюстендил, Дупница и др. и нелегални канали към вътрешността на Македония. През лятото на 1896 г. участва в работата на Солунския конгрес на ВМОРО и заедно с Гьорче Петров изработва програмата и устава на БМОРК. си дълги пътешествия Че Гевара е силно впечатлен от ужасяващата бедност и социалната несправедливост в страните от Латинска Америка. Тези наблюдения, преживявания и впечатления го формират като революционер и го убеждават, че единственият начин да помогне на тези хора е въоръжената борба. и брат му Раул. Две седмици по-късно след дълъг разговор Фидел предлага на Че да се включи в тяхната борба като медик и аржентинецът става член на движението “26 юли”.   През есента на 1896 г., докато два месеца е учител в Банско, Гоце Делчев създава широка мрежа от комитети в пограничните райони на Разложко и Горноджумайско, както и в Неврокопско. След това става задграничен представител на организацията в София. Участва в заседанията на Върховния македоно-одрински комитет. Като главен четнически инспектор и с помощта на български офицери създава четническия институт на ВМОРО в България. Изпраща подготвени четници и войводи във вътрешността на Македония, което изиграва основна роля в масовизирането на движението. Полага големи усилия за снабдяването на организацията с оръжие и пари. 1956 г. Фидел Кастро, Раул Кастро и Ернесто Гевара са задържани от мексиканската полиция. При разпита последният заявява, че е комунист, подготвя революция в Куба и че се предвижда въоръжена революционна борба в цяла Латинска Америка. Фидел е освободен на 24 юли, но освобождаването на Гевара се оказва по-трудно поради изтекла виза и самообявяването му за комунист. Фидел влиза в тайни преговори с мексиканските власти и в крайна сметка Че е освободен. На 25 ноември 1956 г. 82 души напускат Мексико и заминават за Куба на яхтата “Гранма”.  Като главен ревизор на четите из Македония, Одринска Тракия и Родопите и създава революционни окръзи. В 1897 г. обикаля Мелнишко и посвещава местни учители в заверата. През зимата на 1900 г. Гоце живее известно време в Бургас. В двора на Минковия хан създава фабрика за бомби. През март Делчев, придружен от Лазар Маджаров, обикаля Одринска Тракия. на Фидел Кастро започва с атака на яхтата “Гранма”, купена на старо от Мексико. Пътуването до Куба трае 7 вместо планираните 5 дни. Когато дебаркират на 2 декември 1957 г., са посрещнати от военните части на Батиста. По-голямата част от 82-мата партизани са убити в престрелката или заловени и екзекутирани. Само около 20 души успяват да се спасят и да се съберат седмици и дори месеци по-късно. Ернесто Че трябва да направи бърз избор между медицинските си принадлежности и мунициите, изоставени от негов другар, понеже не може да носи и двете. Той избира мунициите, като по този начин символично След три дни през блата и мангрови гори, ранен в унищожителното първо сражение при Алегрия де Пио, той успява да излезе жив от обръча, създава ядрото на въстаническа армия и започва партизанска война в планината Сиера Маестра.  През 1902 г. Гоце Делчев участва в изработването на нова програма и устав на организацията. Целта е “привличане и сплотяване на всички недоволни елементи в Македония и Одринско, без разлика на народност, за извоюване на пълна политическа автономия”. Гоце Делчев все още не е убеден, че организацията е готова да започне въоръжено въстание. Противопоставя се на взетото в негово отсъствие решение от Солунския конгрес от 1903 г. , за вдигане на въстание през пролетта на същата година. Заедно с Даме Груев и други революционери успяват да отложат обявяването на въстанието за лятото на 1903 г., договарят и промяна на предвидената тактика. Планът за масово въстание се променя в партизанска война - да се обяви главно в планинските и полупланинските райони и в него да вземат участие предимно въоръжени чети. за “Ню Йорк”. Че Гевара не присъства, но осъзнава важната роля на пресата в тяхната борба. Междувременно получава алергия от ухапвания от комари и по цялото му тяло се образуват големи и болезнени подутини. Провизиите привършват и духът на бойците спада. По-късно Ернесто нарича това време “най-болезнените дни на войната”. Гевара става основен кадър на въстаническата армия и спечелва доверието на Кастро с компетентността си, търпението си и дипломатическите си качества. Прави фабрики за гранати, строи пещи за хляб, организира училища, обучава новите бойци във военни тактики. Осигурява здравни клиники, дори издава вестник, за да информира общността. През юли 1958 г. е издигнат в чин команданте (майор). Единственият друг с този чин е Фидел Кастро.  През март 1903 г. четата на Гоце Делчев взривява моста на река Ангиста на железопътната линия Солун - Одрин. В началото на май същата година на път за среща с ръководителите на Серски революционен окръг, четата попада в засада в с. Баница. Потерята на майор Хюсеин Тефиков, съвипускник на Гоце Делчев от Военното училище, през нощта на 3 срещу 4 май блокира селото. При престрелката са убити Делчев и Димитър Гущанов, другите четници се спасяват. в превземането на Куба и свалянето от власт на Фулхенсио Батиста. Битката за Санта Клара ражда легендата Че Гевара. Тази победа му създава репутация на военен гений, поставя го на престижни позиции и засилва влиянието му в политическия живот на Куба през следващите години. На 9 февруари 1959 г. Ернесто Гевара получава кубинско гражданство. След завземане на властта е назначен е за прокурор на революционен трибунал, който екзекутира стотици служители на предишния режим, обвинени във военни престъпления. Създава трудово-възпитателни лагери. Става президент на Националната банка и министър на промишлеността и финансите. През 1959-1964 г. прави дипломатическа обиколка в Азия и Африка, посещава Съветския съюз, Китай и Северна Корея. Представя Куба на конференция по икономическо планиране в Алжир, на 19-ата сесия на Общото събрание на ООН и на конференция на ООН по въпросите на търговията и развитието в Женева. На 3 ноември 1966 г. Че Гевара пристига в Боливия, за да се бори за нейното освобождение. В групата му са 47 партизани, които приемат името Армия за национално освобождение. В нея 26 души са боливийци, 16 кубинци от най-близкия кръг на Гевара, трима перуанци и двама аржентинци. При залавянето раненият команданте се провиква: “Не стреляйте! Аз съм Че Гевара и струвам много повече жив, отколкото мъртъв.” На 9 октомври боливийският президент Бариентос издава заповед Гевара да бъде убит. Малко преди екзекуцията войник го пита дали мисли за собственото си безсмъртие. “Не, мисля за безсмъртието на революцията”, отговаря аржентинецът. Гевара е прострелян 9 пъти - 5 в краката, в дясното рамо и ръката, веднъж в гърдите и накрая в гърлото. Гоце Делчев не остави потомство и преки наследници. Ернесто Гевара продължи рода си с 5 деца от два брака - три дъщери и двама сина. Първата съпруга на Че Гевара е Илда Гадеа. Тя е родена в столицата на Перу - Лима, на 21 март 1925 г. Завършва икономика в столичен университет през 1948 г., след което е екстрадирана от страната заради лява политическа дейност. Среща Че за първи път в Гватемала през декември 1953 г. През 1955 г. те се местят в Мексико. През септември се женят, на следващата година се ражда дъщеря им, кръстена на майка си. Бракът завършва с развод през май 1959 г., защото в края на 1958 г. Че Гевара в Санта Клара среща и се влюбва в младата кубинска революционерка Алейда Марч. Илда остава в Куба и до смъртта си работи като висш функционер в кубинското правителство. Дъщерята им Илда Беатрис е родена на 15 февруари 1956 г., умира през 1995 г. е родена в беден селски район на Санта Клара. Учи педагогика в местния университет. Започва да се увлича от политика след нападението на организацията M-26 начело с Фидел Кастро над казармите “Монкада” през 1953 г. Става член на движението през 1956 г. С Че Гевара се запознават през октомври 1958 г. и заживяват заедно, макар Ернесто все още да е женен за Илда Гадеа. След развода им през май 1959 г. Ернесто и Алейда сключват граждански брак в Хавана на 9 юни 1959 г. Че Гевара иска малка тиха сватба, без много шум и хора, но Раул Кастро, братът на Фидел, научава за това и прави от нея голямо празненство. След смъртта на Гевара Алейда Марч води затворен живот. Не допуска никого до себе си - особено журналисти и камери. Едва през 2008 г., след многократни настоявания от най-близките си, тя написва и публикува книга за живота си с Че от 1959 до 1965 г. Книгата се казва “Повикване на духа”. Алейда и Че имат 4 деца - две момчета и две момичета. появява се на бял свят в Хавана на 24 ноември 1960 г. По професия е лекар педиатър, работи в детската болница “Уилям Солер”. Заедно с майка си, на която е кръстена, е съпредседател на Центъра за изучаване на живота и делото на Че Гевара. Членува в Комунистическата партия на Куба. Споделя идеите на баща си и е работила на хуманитарни мисии в Ангола, Никарагуа и Еквадор. През ноември 2017 г. Алейда посещава България за трети път. Тя е в София по повод третата международна среща за солидарност с Куба на страните от Централна и Източна Европа с участието на представители от 20 държави. Тогава пред журналисти в кулоарите на парламента тя заяви, че се гордее с баща си. Алейда Гевара има две дъщери - Естефания и Силия. е роден на 20 май 1962 г. Кръстен е на загиналия революционер Камило Сиенфуегос, обявен след смъртта си за народен герой на Куба. Учи за офицер във военно училище, наречено на името на Сиенфуегос. 19-годишен, през 1981-а заминава за Москва, където продължава образованието си. След това работи в Центъра за изучаване на живота и делото на Че. През 2008 г. по случай 80 години от рождението на баща му Камило открива изложба с негови снимки в Европа. е ветеринарен лекар, която през 2007 г. получава аржентинско поданство. През 1985 г. тя идва в България със сестра си Алейда. Двете се срещат с младежка бригада от завод в Перник, която носи името “Ернесто Че Гевара”. Бригадата изработва колективно и всекидневно и трудовата норма на патрона си. А заплатата му се внася във фонд “Антиимпериалистическа солидарност”. Гевара е кръстен на баща си  Роден е през 1965 г. в Хавана. Има юридическо образование. През 2014 г. се появи информация, че е отворил туристическа агенция в Куба, която предлага на клиентите мотоциклетни маршрути на Острова на свободата. Адвокат по професия, Ернесто-младши оглавява туристическия филиал на обществената компания “Ла Подероса”, носеща името на британския мотоциклет “Нортън 500”. между декември 1951 и юли 1952 г. Това пътуване се оказва решаващо за осъзнаването му като революционер и е обезсмъртено във филма на бразилския режисьор Валтер Салес “Мотоциклетни дневници” през 2004 г.) В състава на агенцията “Подероса Турс” е и Камило Санчес, син на кубинския революционер Антонио Санчес Диас, известен като Маркос. Точно той е спътник от последните дни на Ернесто Гевара Че в Боливия, където двамата загиват през 1967 г.. Предлаганите маршрути включват по-специално колониалната крепост “Ла Кабаня” в Хавана, превзета от Че Гевара през първите часове на революцията през 1959 г. Както и Санта Клара, град във вътрешността на острова, завзет от революционера през декември 1958 г. Днес там се намира мавзолеят, където почиват останките му.", "date": "2019.07.05", "title": "Гоце Делчев  и Че Гевара се  женят за  своите революции"}
{"url": "https://www.24chasa.bg/novini/article/7545069", "text": "Туниският премиер Юсеф Шахед реши днес да забрани от съображения за сигурност достъпа в администрациите и обществените институции на лица, които носят никаб, казаха за Франс прес от канцеларията на премиера, цитирани от БТА. Според източника Шахед е подписал циркулярно писмо, забраняващо достъп до административни служби и обществени институции на всеки, чието лице е покрито. Решението е взето от съображения за сигурност. В четвъртък миналата седмица в Тунис беше извършен двоен самоубийствен атентат, при който загинаха двама и бяха ранени 7 души. Отговорност за него пое групировката \"Ислямска държава\". През февруари 2014 г. министерството на вътрешните работи упълномощи полицията да извършва засилени проверки на хора, които носят никаб, обосновавайки мярката с борбата срещу тероризма. Режимът на президента Зин ал Абидин Бен Али изобщо не допускаше забулването и смазваше безмилостно всяка форма на ислямизъм, но след свалянето му с революцията от 2011 г. никабите станаха популярни и предизвикват спорове между светски политически активисти и ислямисти.", "date": "2019.07.05", "title": "В Тунис забраниха достъпа до учрежденията на жени със забрадени лица"}
{"url": "https://www.24chasa.bg/novini/article/7544992", "text": "„Благодаря за прекрасното домакинство на днешната среща. Благодаря на Германия за това, че го има Берлинския процес“. Това заяви министър-председателят Бойко Борисов по време на съвместната пресконференция с премиера на Полша Матеуш Моравиецки, с канцлера на Германия Ангела Меркел и с премиера на Република Северна Македония Зоран Заев, съобщиха от правителствения пресцентър. Те участваха в Срещата на върха на инициативата „Берлински процес“ в Познан. Премиерът Борисов изрази надежда, че с колегата си Зоран Заев ще направят добро председателство следващата година, когато двете държави ще бъдат домакини на Срещата на върха. „Западните Балкани са шест държави, които, за радост, са оградени само от страни на ЕС, те са вътре в Европа“, подчерта българският министър-председател и допълни, че те трябва да положат усилия в опазването на мира в региона, религиозната толерантност и борбата с организираната престъпност. „Това, което предложих на Заев, е да включим екологията и опазването на природата в нашите задачи. Ако има нещо, с което ние в Западните Балкани да се гордеем, това са красивата природа, чистотата на въздуха, на водата“, посочи Бойко Борисов. Той беше категоричен, че е необходимо да се осигури перспектива за младите хора, които трябва да бъдат окуражавани и поощрявани да останат на Балканите. Полският премиер Матеуш Моравиецки заяви по време на пресконференцията, че е изключително ценно страните от Европейския съюз да споделят своя опит със страните от Западните Балкани. „Там, където съществуват някакви исторически различия, заслужава да се заложи на икономическо сътрудничество и инвестиции“, каза още Моравецки. Полският премиер благодари на канцлера Ангела Меркел за подкрепата на инициативата „Берлински процес“ и на българския премиер Бойко Борисов за съвместното председателство на формата, което страната ни ще има заедно с Република Северна Македония. По време на пресконференцията канцлерът на Германия Ангела Меркел заяви, политическите трудности трябва да се преодоляват от всички заедно. „Ние от опита на Обединението на Германия знаем, че трябва да се изграждат мостове“, допълни канцлерът Меркел. Тя поздрави България и Република Северна Македония за предстоящото съвместно председателство. Канцлерът на Германия акцентира и върху положителното развитие на отношенията между страните от Западните Балкани вследствие на честите срещи между държавните им ръководители по инициатива на българския министър-председател Бойко Борисов в рамките на Българското председателство на Съвета на ЕС. Премиерът на Република Северна Македония Зоран Заев изрази задоволство от напредъка по процеса на сътрудничество в региона и от активната дейност по реализирането на инфраструктурните проекти. „Такива проекти наистина показват резултата от Берлинския процес. Както каза Борисов – ние сме заобиколени от страни членки на ЕС, ние сме в Европа“, подчерта в изявлението си Зоран Заев.", "date": "2019.07.05", "title": "Борисов в Познан: Да положим още усилия за младите хора на Балканите (Видео)"}
{"url": "https://www.24chasa.bg/novini/article/7545010", "text": "Редуциране с близо 50% на платените републикански пътища, намаляване на тол таксите за тежкотоварни превозни средства над 3,5 тона и нулеви ставки за редовните автобусни линии. Това бяха част от обсъжданите теми на първото заседание на Обществения консултативен съвет за въвеждане на тол системата под ръководството на заместник-регионалния министър Николай Нанков, съобщиха от министерство на регионалното развитие и благоустройството. В него участваха над 30 представители на институции и експерти от браншови организации в транспортния и търговския сектор. Разговорите ще продължат на 16 юли, за когато беше насрочено второто заседание на съвета. МРРБ предложи на превозвачите обхватът на платената републиканска пътна мрежа да е около 5900 км, близо 6000 автомагистрали, първи клас и частично втори клас пътища. Технически с електронната система ще бъдат покрити всичките 10 800 км пътища, както е заложено в заданието за изграждането на инфраструктурата на системата – стационарните контролни точки с камери и сензори, изградена по трасетата извън обхвата на таксуването с тол, няма да стои неизползвана. А ще е в помощ при измерване на натоварването на оси, извънгабаритните товари, както и за контролните цели на \"Пътна полиция\", която ще има възможност да проследи средна скорост на движение и пр., обясни Нанков. МРРБ приема аргументите на превозвачите от такси да бъдат освободени третокласните пътища. Затова тарифите на тол таксите ще бъдат преработени и ще са различни според класа на пътя – автомагистрала, първи или втори клас. Таксите ще имат различна ставка и според категориите на превозните средства в зависимост от тонажа им, броя на осите и екологичния им клас. Логиката на тарифирането е който по-малко замърсява въздуха, защото е с по-висок екологичен клас, и по-малко износва пътната настилка, защото е по-лек, да плаща по-малко. Днес МРРБ предложи няколко варианта на тарифи, които отново ще бъдат преработени. Но например за най-масовия тежкотоварен превоз - ТИР с тегло над 12 тона и повече от три оси, ако е клас Евро 01 или Евро 02 би плащал 39 ст. на километър за преминаване по магистрала или път първи клас. Съответно, ако е клас Евро 03 и Евро 04 – 36 ст. на километър, клас Евро 05 – 33 ст. на километър, и клас Евро 06 – 26 ст. на километър. Прогнозите след редуцирането на обхвата и размера на тарифите са за около 600 млн.лв. приходи от тол такси за първата година от въвеждането й. Заедно с постъпленията от над 250 млн. лв. от електронни винетки, общо годишният приход от електронната система за събиране на пътни такси се очертава да е над 850 млн.лв. Склонни сме да приемем предложението на автобусните превозвачи от тол такса да се освободят редовните линии, за които се плаща билет, каза пред журналисти Николай Нанков. И да има такси само за случайните и служебни автобусни превози, които по данни на бранша са около 50 на сто от автобусните превози. Председателят на Конфедерацията на автобусните превозвачи и на Браншовия съюз за стопанска инициатива в транспорта Магдалена Милтенова подчерта, че това е европейска практика. “Има диалог, днес за нас беше важно да разберем дали сме чути. Оказа се, че сме чути”, заяви изпълнителният директор на Съюза на международните превозвачи Йордан Арабаджиев. Очакваме още редуциране на обхвата на платените пътища и да се покрие целият транзитен трафик, добави той. За нас беше важно да разберем, че тежкотоварните превозни средства с GPS няма нужда да се снабдяват и с бордови устройства, каза още Арабаджиев. От двете браншови организации потвърдиха готовността си да осигурят транспортни средства, чрез които след 16 август при въвеждането на тол системата в техническа експлоатация да започне и тестването й в реална среда. Зам.-министър Нанков изрази надежда да се потвърдят прогнозите на превозвачите, че и с по-ниски тарифи приходите за държавата няма да спаднат драстично. Целта на тестовете на терен от 16 август е да се потвърди ефективността на системата и да се добие представа за реалните разходи на превозвачите. Заместник-министър Нанков посочи, че по входно-изходните трасета от и до граничните контролно-пропускателни пунктове се изграждат стационарни контролни точки с камери, които ще проследяват транзитния трафик. Тежкотоварните автомобили, които имат GPS система, няма нужда да купуват нови бордови устройства или маршрутни карти, обясни директорът на Националното ТОЛ управление проф. Олег Асенов. Доставчиците на декларирани данни преработват суровите GPS данни в т.нар. тол декларации – маркират къде по маршрута си превозното средство е преминало по участъци с тол такса, и подават информацията към Националните доставчици на услуги, които от своя страна препращат към Националното тол управление, обясни той. До 2 часа след преминаване по трасето, националните доставчици на услуги трябва да доставят на Националното тол управление 98% от тол декларациите. Не може да става въпрос за монопол, защото на българския пазар има около 70 фирми, които доставят декларирани данни, а в процедура за Национален доставчик на услуги на различен етап са 4 компании, каза заместник-министър Нанков. Режимът за регистрация на доставчиците на декларирани данни ще бъде облекчен чрез уведомително писмо до АПИ.", "date": "2019.07.05", "title": "Предлагат редуциране с близо 50%  на платените пътища до 5900 км"}
{"url": "https://www.24chasa.bg/novini/article/7545024", "text": "В първия си работен ден като председател на Европейския парламент Давид-Мария Сасоли почете паметта на жертвите на тероризма, като положи цветя на метростанция в Брюксел, станала мишена на атентатите от март 2016 г., предаде Франс прес. \"Това е един първи символичен жест към всички мъченици, всички жертви на тероризма. Те не бива да бъдат забравяни. Длъжни сме да пазим неизменно решимостта си срещу насилието и тероризма. За мен този ден е специален\", заяви пред журналисти Сасоли, предаде БТА. В първия си официален акт в Брюксел след избирането си в сряда, бившият журналист и евродепутат социалист, постави букет бели цветя на станция \"Малбек\", в самия център на квартала с европейските институции в белгийската столица. На 22 март 2016 г. на метростанцията беше извършен двоен атентат, отговорност за който пое групировката \"Ислямска държава\".", "date": "2019.07.05", "title": "В първия си ден като шеф на ЕП Давид Сасоли почете жертвите на тероризма"}
{"url": "https://www.24chasa.bg/novini/article/7544674", "text": "Кадри, на които може да е заснет стрийт художникът Банкси, бяха открити в архива на британската телевизия Ай Ти Ви, съобщиха британски медии. Видеоматериалът е открит от репортера на Ай Ти Ви Робърт Мърфи в рамките на изследване, посветено на Банкси, чиято самоличност е неизвестна. Репортерът не е съвсем сигурен, че на видеото се вижда Банкси. Но по думите на Мърфи, заснетият мъж е зает с подготовката на изложбата, която се състояла преди 16 години и прославила художника, пише ТАСС. Двеминутният материал от 2003 г. включва интервю с неназован художник с бейзболна шапка на главата. Долната част на лицето му е покрита с тъмен плат, но очите, челото и косата му се виждат отчетливо, обясни БТА. \"Маскиран съм, защото всъщност не може да си графити художник и след това да огласиш самоличността си\", казва художникът. Интервюто с предполагаемия крал на стрийт арт-а в това видео е с времетраене 35 секунди. На кадрите се вижда как художникът, който носи суичър с качулка, работи над две картини. В единия случай използва шаблон, за да създаде изображение на насекомо до портрет на мъж в профил, а в другия рисува изображение на дете, което посредством кубчета създава фразата \"Kill More\" (Убивай повече). Смята се, че двете картини са на Банкси. Видеото е заснето преди откриването на първата изложба на Банкси в лондонския Ист енд през 2003 г.", "date": "2019.07.05", "title": "Кадри с енигматичния стрийт художник Банкси са открити в архива на Ай Ти Ви (Видео)"}
{"url": "https://www.24chasa.bg/novini/article/7544726", "text": "Русия ще продължи да засилва потенциала на венецуелските въоръжени сили, заяви днес руският заместник-министър на външните работи Сергей Рябков, цитиран от РИА \"Новости\". Той подчерта, че \"спекулациите по темата, че във Венецуела се намират руски военни, многократно са били опровергавани\". Пред журналисти вторият дипломат на Русия обясни, че \"в рамките на съществуващите договорености\" Москва ще работи за \"укрепването на потенциала на въоръжените сили\" на Венецуела, предава БТА. \"Става дума именно за работа с техниката, която се доставя там. Общо взето е необходимо спокойно и без оглед на интригите на врага да се работи системно\", добави Рябков.", "date": "2019.07.05", "title": "Сергей Рябков: Русия ще продължи да засилва потенциала на венецуелските въоръжени сили"}
{"url": "https://www.24chasa.bg/novini/article/7544736", "text": "Четиридесет и четири процента от участниците в проучване на истанбулския университет Кадир Хас са посочили, че е необходимо купуването на руски ракети С-400€ Независимо от безпокойствата на НАТО и заплахите със санкции от САЩ, докато 24,9 процента са изразили противоположно мнение, съобщава турският телевизионен канал НТВ. Университетът Кадир Хас публикува резултатите за тази година от провеждано ежегодно проучване за обществените нагласи във връзка с турската външна политика. На въпрос за това кой е най-важният проблем на турската външна политика, 20,6 процента от участниците в анкетата са посочили отношенията със САЩ; 18,3 процента - \"трансграничния тероризъм\". В миналогодишното проучване 26 процента от анкетираните са отбелязали като най-важен проблем на турската външна политика гражданската война в Сирия, докато в сегашното проучване този проблем е откроен на трето място, предаде БТА. В отговор на въпрос кой е най-близкият приятел на Турция, и тази година мнозинството от анкетираните /65,3 процента/ са посочили Азербайджан. На въпрос за страните, които разглеждат като заплаха за Турция, в проучването тази година 81,3 процента са посочили САЩ. Миналата година 60,2 процента от участниците в проучването са дали такъв отговор. На второ място като заплаха 70,8 процента от анкетираните са поставили Израел. В проучването тази година се забелязва увеличение на подкрепата за процеса на присъединяване на Турция към ЕС. На въпрос: \"Подкрепяте ли членство на Турция в ЕС?\", миналата година 55,1 процента от анкетираните са отговорили утвърдително, а тази година такъв отговор са дали 61,1 процента. На въпрос кога предвиждат Турция да стане член на ЕС, 20,3 процента са преценили, че това може да стане в срок от \"5-10 години\". Подкрепа за членство на Турция в ЕС са заявили 58,5 процента от избирателите на ПСР, участващи в анкетата; 73,7 процента от избирателите на Народнорепубликанската партия и 60,2 процента от избирателите на Партията на националистическото действие. От участниците в проучването 60,8 процента са изразили мнение, че Турция трябва да продължи членството си в НАТО; 50,3 процента са посочили, че членството има полза за Турция. Проучването на университета Кадир Хас е осъществено в периода 27 май-20 юни в 26 окръга на страната сред общо 1000 души на възраст над 18 години.", "date": "2019.07.05", "title": "Повечето турци смятат, че покупката на руските ракети С-400 е необходима"}
{"url": "https://www.24chasa.bg/novini/article/7544192", "text": "На 3 юли в павилиона на Турция към Световното изложение по градинарство в Пекин се проведе церемонията за старта мероприятието „Национален ден\". В рамките на събитието бяха показани богатите туристически и културни ресурси на Турция, с цел китайските и чуждестранни посетители по-добре да опознаят турската култура, информира  3 юли е националният ден на Турция и по този повод присъстваше и търговският министър на страната Рухсар Пекчан. Той каза, че мероприятието е посветено не само на националния ден, но и е важен шанс за представяне на турските марки и продукти. През последните години двустранните отношения се развиват непрекъснато и се задълбочава сътрудничеството в различни области. Ден преди мероприятието турският президент Реджеп Ердоган, който завърши участието си в срещата на върха на Г-20, посети Китай по покана на китайския председател Си Дзинпин. Двамата държавни глави изразиха надежда да дадат силен тласък на партньорството между страните в търговията, инвестициите, туризма и други сфери.", "date": "2019.07.05", "title": "Ден на Турция на Световното изложение по градинарство в Пекин"}
{"url": "https://www.24chasa.bg/novini/article/7544751", "text": "Ще бъде сезирана прокуратурата за ограничаване на достъпа към плажовете на Русалка с платена бариера. Това става по разпореждане на министъра на туризма Николина Ангелкова, съобщиха от ведомството й. За ситуацията се получиха сигнали в публичното пространство. Компетентните органи трябва да проверят дали са правомерни загражданията и кой ги е поставил, за да ограничи достъпа към ивицата. Плажовете са изключителна държавна собственост и по закон достъпът до тях не може да бъде ограничаван. Общините са длъжни да осигурят свободен и безплатен пешеходен достъп на гражданите до плажа. По този повод Министерството на туризма отново изпрати писмо до кмета на община Каварна Нина Ставрева. „В съответствие с правомощията Ви по чл. 44, ал. 1, т. 8 от Закона за местното самоуправление и местната администрация, е необходимо да организирате изпълнението на изискванията на Закона за устройството на Черноморското крайбрежие за осигуряване на свободен и безплатен достъп до морски плажове „Русалка - малък плаж“, „Русалка - голям плаж“, „Русалка – Хелинга“, „Русалка – Каяк“, „Русалка – централен“, „Русалка - Бейби плаж“, община Каварна, област Добрич, като за резултатите да уведомите Министерство на туризма“. По повод на постъпвали жалби от граждани Министерството на туризма и преди е извършвало проверки и е изпращало писма до кмета на община Каварна Нина Ставрева, на чиято територия се намират плажовете, както и до областния управител на Добрич Красимир Кирилов, с които ги информира за оплакванията на граждани и се изисква предприемане на действия по компетентност. Плажовете на Русалка са неохраняеми. Според Закона за устройството на Черноморското крайбрежие за неохраняемите плажове следва да се грижат областните управители и в техните правомощия е да предприемат мерки срещу всички нарушения по тези ивици до влизането в сила на новия ЗУЧК.", "date": "2019.07.05", "title": "Ангелкова ще сезира прокуратурата за бариерата пред плажовете на Русалка"}
{"url": "https://www.24chasa.bg/novini/article/7544737", "text": "Няма да обяснявам на министъра на вътрешните работи, защото той е от системата и е карал достатъчно нощни смени, нито на премиера, тъй като и той си спомня нощните дежурства в началото на кариерата си. Искам да поканя всички останали от Министерски съвет да си харесат служба в МВР и да дойдат на три поредни нощни смени с нас. Без да правят нищо, само да са с нас. Тогава смятам заплащането за нощния труд ще се промени. С тези думи председателят на Синдикалната федерация на служителите в МВР Валентин Попов се обърна към министрите. Той посочи, че 0,25 лв. на час е крайно ниско и не е актуализирано от 2007 г. Заедно със служителите на МВР на протест пред Министерски съвет се събраха и надзирателите. Те поискаха от министъра на правосъдието Данаил Кирилов да посочи ясни причини за уволнението на генералния директор на Главната дирекция \"Изпълнение на наказанията\" Васил Миладинов. \"Не защитаваме конкретния човек, а начина на освобождаването му от поста - без ясни мотиви\", казаха надзирателите. В момента те са пред Министерството на правосъдието, за да поискат обяснение за уволнението на Миладинов. Минути по-късно министър Данаил Кирилов слезе при представителите на синдикатите и ги покани при разговорите. Пред журналисти обяви, че са имали 2 искания към него - заплащането на нощния труд и мотиви за уволнението на Миладинов. Министърът посочи, че е готов да продължи разговорите със синдикатите и заповед за уволнението на директора все още не е връчена, тъй като той е в болничен.", "date": "2019.07.05", "title": "Синдикатите в МВР поканиха министрите на три нощни смени с тях (Снимки)"}
{"url": "https://www.24chasa.bg/novini/article/7544650", "text": "„Държавите от Западните Балкани трябва да положат максимални усилия и за развитието на добросъседски отношения със своите съседи от Европейския съюз. Несъмнено, един от добрите примери за това е подписването на Договора за добросъседство между България и Република Северна Македония, който направи възможно даването на хоризонт за начало на преговори с Република Северна Македония“. Това заяви министър-председателят Бойко Борисов по време на среща с македонския си колега Зоран Заев в Познан в рамките на Срещата на върха на инициативата „Берлински процес“. Двамата премиери обсъдиха постиженията и предизвикателствата в двустранните отношения пред България и Република Северна Македония, съобщиха от пресслужбата на кабинета. По време на разговора Бойко Борисов и Зоран Заев отбелязаха, че подписването на Договора за приятелство, добросъседство и сътрудничество даде положителен тласък в партньорството между двете страни. „Дадохме перспектива на гражданите на Република Северна Македония и създадохме подходящите условия за подписването на Договора от Преспа“, посочи още българският премиер. „Подписването на договора е най-големият ни успех. Без твоето лидерство това нямаше да е възможно“, заяви от своя страна премиерът на Република Северна Македония Зоран Заев и отправи покана към министър-председателя на България заедно да отбележат втората годишнина от подписването на Договора за приятелство, добросъседство и сътрудничество между двете държави на 1 август и заедно да се поклонят пред паметника на Гоце Делчев. „Отново приеми моите чувства на приятелство и признателност към теб и България“, каза още по време на разговора премиерът на Република Северна Македония Зоран Заев. От своя страна премиерът Бойко Борисов посочи, че през цялото време от 1992 година до днес, българската страна е настоявала единствено за обективното предаване на историческите факти. „Удовлетворени сме, че постепенно, но надяваме се трайно, истината за общата ни история, включително и за Гоце Делчев, започва да се заявява публично от политици на най-високо ниво в Република Северна Македония, като например - президентът на страната Стево Пендаровски“, каза българският премиер. Министър-председателят Бойко Борисов отбеляза, че в рамките на Срещата на върха на държавните и правителствените ръководители на държавите-участнички в ПСЮИЕ в Сараево идната седмица, ще има разговор и с македонския президент Стево Пендаровски. „На ниво премиери и министри на външните работи си имаме доверие, но сега трябва да работим за доверие между администрациите ни и комисиите, за да има реален резултат. Нужна е нова динамика в работата на Комисията, която да доведе до бързи и категорични резултати до края на 2019 г., по теми като Илинденско-Преображенското въстание, Гоце Делчев и др.“, подчерта премиерът Бойко Борисов. Македонският премиер увери министър-председателят Бойко Борисов, че и поетите публично спрямо България ангажименти, в т.ч. издаването на разрешение за възстановяване на паметника на полк. Константин Каварналиев край Дойран са в ход и вече има разрешение за възстановяване на паметника. Очакванията са през месец октомври България и Република Северна Македония да отбележат съвместно на най-високо ниво 1005-а годишнина от смъртта на цар Самуил. В хода на разговора двамата министър-председатели изразиха мнение, че това ще е доказателство за ефективното изпълнение на поетите от правителствата ангажименти чрез Протокола от 10 юни, подписан по време на първото заседание на Междуправителствената комисия. \"Запознах ги с данните от кампанията \"Инициативата срещу незаконната търговия“, които показват, че резултатът от 3.8% за 1-ви тримесечие на 2019 г. е най-ниският от началото на Инициативата досега и е безпрецедентен в целия ЕС\", написа премиерът във фейсбук.", "date": "2019.07.05", "title": "Борисов показа на Мей и Меркел снимки от разбитата фабрика (Видео, снимки)"}
{"url": "https://www.24chasa.bg/novini/article/7544788", "text": "Агенция „Пътна инфраструктура“ стартира обществените поръчки за проектиране и строителство, и за надзор при модернизацията на 54,3 км от път I- 1 (E-79) Видин - Ботевград, в участъка от Видин до Ружинци. Индикативната стойност на строително-монтажните работи е близо 460 млн. лв. без ДДС, посочиха от АПИ. Проектът ще се реализира със средства от републиканския бюджет. Срокът за подаване на офертите за строителство е до 12 август т. г., а за надзор - 15 август т. г. Както и при провеждащата се в момента тръжна процедура за избор на изпълнители на 33 км от път I-1 между Мездра и Ботевград, така и при тази ще се приложи нова схема на плащане, която предвижда цялата стойност на договора да се разплати на изпълнителя след приключване на строителните дейности. Целта е бъдещите изпълнители на направлението Видин - Ботевград да работят максимално мобилизирано и да завършат обекта качествено и в кратък срок. Обществената поръчка за проектиране и изпълнение на строително-монтажните работи за участъка от Видин до Ружинци е в три обособени позиции. В обособена позиция №1 е отсечката от Видин до пътен възел „Макреш“ (от км 3+757 до км 33+400). Общата й дължина е 29,643 км. Индикативната стойност за изпълнение на строително-монтажните работи е 250 750 157 лв. без ДДС, но тя не е пределна. Срокът е 30 месеца. Прогнозната стойност на тръжната процедура за строителен надзор е 3 775 000 лв. без ДДС. Трасето в участъка от км 3+757 до км 8+870 ще преминава по съществуващия обходен път на Видин, който ще бъде реконструиран и разширен с две ленти за движение в посока, т. е. ще бъде осигурен пътен габарит Г20. След км 8+870 трасето ще бъде изградено изцяло по нов терен извън съществуващия път І-1 с габарит на автомагистрала Г28, включващ две ленти за движение в посока, аварийна лента, банкети и разделителна ивица. Към новия пътен габарит ще бъдат привързани двата съществуващи пътни възела – при пресичането на новия път с път ІІ-12 Видин- Брегово (пътен възел „Брегово“ и с път ІІ-14 Видин- Връшка чука ( пътен възел „Новоселци“). За повишаване безопасността на движение и безконфликтното пресичане с републиканската мрежа в участъка от км 8+870 до км 33+400 ще бъдат изградени 3 пътни възела - п. в. „Видин“ при обходния път на града при 9-ти км, п. в. „Дунавци“ при пресичането с третокласния път Дунавци – Синаговци при 20-ти км, и п. в. „Кула“ за връзка с пътя Кула – Страцимирово – гара Страцимирово, при 30-ти км. В отсечката ще бъдат изградени 21 големи съоръжения - 2 моста над реките Делийска и Войнишка, 2 виадукта, 3 надлеза, 5 пътни подлези и 9 селскостопански надлези и подлези. При 15-ти километър от двете страни на пътя ще има площадка за отдих, която ще бъде с ток, вода и пречиствателно съоръжение. В обособена позиция №2 е участъкът от разклона за Макреш, при бъдещия пътен възел „Макреш“, до с. Бела, при пътен възел „Бела“ (от км 33+400 до км 47+000). Общата дължина на този участък е 13,6 км. Индикативната стойност е 115 042 400 лв. без ДДС, но тя не е пределна. Срокът за изпълнение е 24 месеца. Прогнозната стойност на поръчката за надзор е 1 737 886 лв. без ДДС. Тази отсечка от пътя е извън обхвата на съществуващия път I-1 и преминава по ново трасе, с габарит на автомагистрала Г28, включващ две ленти за движение в посока, аварийна лента, банкети и разделителна ивица, като в определени участъци с по-големи наклони е предвидено изграждането и на лента за бавно движещи се товарни автомобили. Между 33-ти и 37-ми км отсечката е западно от съществуващия път I-1 (Е79). При 36-ти км новият път ще пресича ж. п. линията Видин-София с надлез и ще минава над напоителен канал. От 37-ми до 42-ри км ще се спуска към град Димово и река Арчар, ще пресича път I-1 и при 40-ти км ще преминава над град Димово. От 42-ри до 47-ми км пътят ще продължава над град Димово и село Бела, ще е разположен успоредно на пътя Димово - Ружинци и при 46-ти км отново ще пресича път I-1 с пътен възел. В този участък ще бъдат изградени 2 пътни възела – п. в. „Макреш“ при 36-ти км, и п. в. „Бела“ на път I-1 в участъка Бела – Скомля, който е при 46-ти км. Ще бъдат построени редица съоръжения - 8 моста, 2 селскостопански подлеза, водостоци и т. н. В близост до пътен възел „Бела“ ще бъде разположен контролен център за управление на трафика. В обособена позиция №3 е отсечката от с. Бела до Ружинци (от км 47+000 до км 58+128). Общата й дължина е 11,128 км. Прогнозната стойност за изпълнение на строително-монтажните работи е 94 135 800 лв. без ДДС, но тя не е пределна. Срокът за изпълнение е 24 месеца. Индикативната стойност на поръчката за надзор е 1 424 287 лв. Отсечката между с. Бела и Ружинци ще бъде изградена с габарит на автомагистрала Г28, включващ две ленти за движение в посока, аварийна лента, банкети и разделителна ивица, като в определени участъци с по-големи наклони е предвидено изграждането и на лента за бавно движещи се товарни автомобили. Такава ще има между 36-ти и 39-ти км в платното за Видин и между 39-ти и 44- ти км в посока Ботевград. Между 47-ми и 52-ри км пътят ще преминава успоредно на ж. п. линията, като е отдалечен от нея и не засяга съществуващия селскостопански път. След това при 49-ти км ще пресича река Скомля над язовира, ще преминава над две дерета и при 52-км трасето ще пресича ж. п. линията Видин - София. Между 52-ри и 58- ми км след преминаването на пътя за село Орешец, новият път ще се спуска към Ружинци. При 56-ти км отсечката ще преминава над път I-1 /E79/ Видин - Кула. В участъка ще бъдат изградени надлез над ж. п. линията Видин - София, мостове над реките Барата и Скомля, 3 селскостопански подлеза. При 50-ти км от двете страни на пътя ще има площадка за отдих с тоалетни, паркинги, осветление и пречиствателно съоръжение. Строителството на направлението Видин - Ботевград /167 км/ ще започне от едни от най-сложните отсечки Мездра - Ботевград /33 км/ и Видин - Ружинци /54,3 км/, което е повече от половината трасе на скоростния път. Проектите са разделени на лотове, за да може на обектите да се работи едновременно и да завършат в кратък срок. Пътят Видин – Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.07.05", "title": "Стартират обществените поръчки за строителството на 54 км от пътя Видин - Ружинци"}
{"url": "https://www.24chasa.bg/novini/article/7544766", "text": "Оцелелите жертви на Холокоста намаляват. Вчера на 85-годишна възраст в Краков почина родената в Румъния Ева Кор, съобщи Дойче веле. През 1944 година е изпратена заедно със семейството си в концентрационния лагер Аушвиц, където по-голямата част от близките ѝ са избити. Заедно със своята сестра-близначка стават жертва на известния с опитите си върху хора нацистки лекар доктор Йозеф Менгеле, съобщава  Двете със сестра си преживяват страховитите експерименти с близнаци на Менгеле и след края на войната се връщат в Румъния. През 1950 г. Ева заминава за Израел, където среща бъдещия си съпруг Александър Кор – също оцелял от концентрационен лагер. Двамата се преселват в САЩ. В полза на оцелелите от медицински експерименти Кор основава организацията C.A.N.D.L.E., която издирва оцелелите от смъртоносните лабораторни експерименти в Аушвиц деца. Успява да открие 122 души, преживели опитите с близнаци. Бори се да открие медицинските последствия и страничните ефекти от проведените в Аушвиц експерименти. Според Кор, само така жертвите може да бъдат лекувани адекватно. Кор основава Смъртните лабораторни експерименти на децата от Аушвиц-нацист (C.A.N.D.L.E.) и е в състояние да намери 122 оцелели от двойните експерименти. Тя се бореше да открие медицинските последици и фона на експериментите в концентрационния лагер Аушвиц. Само тогава жертвите могат да бъдат адекватно третирани. Въпреки тежките си преживявания, Кор призовава за прошка, тъй като „единствено прошката може да ни помогне да се излекуваме”.", "date": "2019.07.05", "title": "Почина оцелялата от лагера Аушвиц Ева Кор (Видео)"}
{"url": "https://www.24chasa.bg/novini/article/7544830", "text": "\"Джобният Херкулес: Наим Сюлейманоглу\" е заглавието на игралния филм, който снима турският режисьор Йомер Феайзиоглу и който е посветен на легендарния щангист. Сценарият, чийто автор е Баръш Пирахсан, е по биографична книга на брата на Наим - Мухаррем Сюлейманоглу, щангист и треньор. Мухаррем Сюлейманоглу лично тренира за ролята изпълнителя на главната роля - 20-годишния Хаят Ван Ек от турско-холандски произход. От продуцентския екип твърдят, че Хаят Ван Ек поразително приличал на Наим, поради което е бил ангажиран за главната роля, предава БТА. Хаят Ван Ек ще пресъздаде на екрана паметни събития от спортната кариера на Наим, която изобилства с ненадминати от никой друг щангист постижения. Приятелите от детските години наричали Наим по прякор Калемендо, на името на герой от детските комикси, заради нисичкия му ръст, но в същото време го боготворели, защото бил смел, умен и находчив. Най-популярният прякор, с който обаче е известен Наим, е Джобният Херкулес, и той е послужил и за заглавие на филма, обяснява сценаристът. Трикратният олимпийски шампион, единственият засега в света щангист, който е вдигал щанга, три пъти по-тежка от собственото му тегло, започва да тренира на 10 годишна възраст, въпреки че началната възраст за тежката атлетика при децата е 13 години. Тогава той тежал 22 кг. Батухан Давутоглу и Дениз Али Джанкорур пресъздават живота и тренировките на Наим в първите години от кариерата му, които започват в България. Мухаррем тренира и тях. Филмът, посветен на паметта на именития щангист, се снима в България, Турция и Азербайджан. Премиерата на филма се предвижда да бъде на 25 октомври т.г. ", "date": "2019.07.05", "title": "Братът на Наим Сюлейманоглу тренира актьора, който ще го изиграе във филма за него"}
{"url": "https://www.24chasa.bg/novini/article/7544827", "text": "Около 2 милиона лева е стойността на готовата продукция в една от най-големите, разкривани до момента фабрики за производство на фалшиви марки цигари, съобщи МВР. Щетите, нанесени на държавната хазна възлизат на близо 20 млн. лева месечно. Това сочат първоначалните данни. Фабриката се е намирала в непосредствена близост до с. Труд. В района на с. Ръжево Конаре е установен цех, в който се е извършвало обработването и рязането на тютюна. 12 членове на организирана престъпна група са задържани – 4-ма българи, 7 украински граждани и един молдовец. Групата е действала при изключителна конспиративност, във фабриката са работели чужденци, които не излизали от района. Операцията е реализирана под ръководството на Специализираната прокуратура и с участието на служители от ДАНС и Агенция „Митници“. Повече  .     ", "date": "2019.07.05", "title": "Като в екшън филм ГДБОП разби фабриките за производство на фалшиви марки цигари (Видео, снимки)"}
{"url": "https://www.24chasa.bg/novini/article/7544888", "text": "Руският президент Владимир Путин награди посмъртно с висши държавни отличия 14-те моряци, загинали при пожар в секретна атомна подводница, предаде Ройтерс. С президентски указ, публикуван днес на сайта на Кремъл, четирима от загиналите се награждават с най-високото държавно отличие \"Герой на Русия\". Останалите десет са наградени с орден \"За храброст\". Наградите са израз на признателност към загиналите подводничари и подчертават важността на секретната работа, която са извършвали, както и смелостта им в борбата с огъня, която според руския министър на отбраната Сергей Шойгу е допринесла за обезопасяването на ядрения реактор, отбелязва Ройтерс. Путин заяви, че екипажът на подводницата е бил елитен, двама от членовето му са били удостоени със званието \"Герой на Русия\" още преди смъртоносната мисия, предаде БТА. Свещеници отслужиха вчера в пристанищния град Кронщат, близо до Санкт Петербург, молебен в памет на загиналите.", "date": "2019.07.05", "title": "Путин награди посмъртно 14-те подводничари"}
{"url": "https://www.24chasa.bg/novini/article/7544895", "text": "Към 31 декември 2018 г. средната брутна работна заплата в държавните висши училища в България е 1350 лева, като най-ниската заплата е 894 лева и е в Минно-геоложкия университет, а най-високата заплата е 2228 лева и е в Медицинския университет в София. Това показват данни от анализ на Националния синдикат \"Висше образование и наука\" към КНСБ за доходите в държавните висши училища. Той беше представен на националния форум \"Неравенствата в държавните висши училища в България: доходи, количество и качество\", в който участва министърът на образованието и науката Красимир Вълчев. Анализът включва данни за заплащането в държавните университети от 31 декември 2016 г. до 31 декември 2018 г. За този период първите пет държавни висши училища с най-голямо общо повишение на възнагражденията са Националната музикална академия, Университетът за архитектура, строителство и геодезия, Университетът \"Проф. Асен Златаров\" в Бургас, Софийският университет \"Св. Климент Охридски\" и Медицинският университет във Варна. Според анализа в три от държавните висши училища асистентите получават по-високи работни заплати от средните заплати на професорите. В Медицинския университет в София средната работна заплата на асистент е 2982 лева, в Медицинския университет във Варна е 2719 лева, а в Икономическия университет във Варна е 2412 лева. В същото време средната основна заплата на асистент е 800 лева и в някои висши училища изостава, сравнена с началната работна заплата на учител, която вече е 920 лева. Предимно в Медицинските университети в България средните асистентски заплати са по-високи от средните заплати за заемане на академичната длъжност \"професор\" за страната, каза Стефан Аспарухов от Синдиката \"Висше образование и наука\". Той добави, че в други три държавни висши училища асистентите получават заплата, която е по-висока от средната за доцент за страната. Това са предимно Медицинските университети, а в УНСС асистентите също взимат по-високи заплати от средните доцентски, обясни Аспарухов. По думите му, много са факторите за тези неравенства, като първото от тях е свързано с това, че различните професионални направления във висшето образование се финансират въз основа на базов норматив от 693 лева, който се умножава по различни коефициенти. Най-ниските от тях са за студентите по икономика, а най-високите - за студентите по медицина, национална сигурност и военно дело. Средната професорска заплата в Медицинския университет във Варна е 6475 лева и тя се формира, когато професорите и доцентите заемат и ръководна длъжност - ректор, заместник-ректор, декан, и получават допълнителни средства, каза Аспарухов. Той уточни, че в някои висши училища средната месечна заплата на един професор, на ръководна длъжност, може да надвиши 7000 лева. Това е и към момента, като парадоксът е в това, че в едни висши училища заплатите са високи, а в други университети са по-ниски. Тук голяма е отговорността на ректорите, защото в средното образование заплатите се договарят с колективен трудов договор - в Министерството на образованието и науката, като договорът е за целия бранш. Във висшите училища, които са автономни, всеки ректор подписва колективен трудов договор, но за съжаление, има ректори, които отказват да подписват този договор и там има нерегламентирано съкращаване на персонала, каза Стефан Аспарухов.", "date": "2019.07.05", "title": "През 2018 г. най-ниската брутна заплата в държавните вузове е 894 лв., най-високата - 2228 лв."}
{"url": "https://www.24chasa.bg/novini/article/7544898", "text": "Един от адвокатите на Карола Ракете, капитан на хуманитарния кораб \"Сий уоч\", съобщи днес, че клиентката му ще внесе жалба за клевета срещу италианския вътрешен министър Матео Салвини, предаде Франс прес. \"Вече подготвихме жалбата срещу министър Салвини\", заяви Алесандро Гамберини пред италианско радио, уверявайки, че \"не е било никак лесно да се опишат всички обиди, изречени в последните седмици от Салвини\". \"Тя нарушава законите и напада италиански военни кораби, а после подава жалба срещу мен. Не се плаша от мафиоти, та какво остава за богата и разглезена германска комунистка\", реагира Салвини в социалните мрежи, предаде БТА. Ракете беше арестувана, след като си проправи път със сила и акостира на италианския остров Лампедуза, за да свали там 40 мигранти, спасени в морето и блокирани на кораба й повече от две седмици. Във вторник италианска съдийка обяви ареста й за недействителен с аргумента, че тя е действала така, за да спаси човешки живот. Двете разследвания срещу Ракете - за оказване на съпротива и за подпомагане на незаконната имиграция - обаче продължават.", "date": "2019.07.05", "title": "Капитанът на кораба \"Сий уоч\" ще подаде жалба срещу Матео Салвини"}
{"url": "https://www.24chasa.bg/novini/article/7544920", "text": "Тринадесет парализирани отново използваха ръцете си за някои дейности, благодарение на технология за трансфер на нерви, предаде Франс прес. \"Получените резултати разкриват, че трансферът на нерви може да доведе до същите функционални подобрения, както при трансфера на сухожилия\", заявиха авторите на австралийското изследване. Хирургичните разрези са по-малки, а обездвижването след операцията - по-кратко. Изследването обхванало 16 души на средна възраст 27 години. Преди по-малко от 18 месеца всички те получили увреждане на гръбначния мозък, което довело до парализа. В повечето случаи причината била автомобилна катастрофа или нараняване при спортуване, пише БТА. Операцията се изразила в отнемане на нерви, свързани с все още функциониращ мускул край мястото на нараняването, и свързването им с нерви на парализирания мускул. Целта била да се реанимират парализираните мускули. Екипът прибягнал до 59 трансфера на нерви. Освен трансфер на нерви, у десетима пациенти бил извършен и трансфер на сухожилия. Две години по-късно 13 пациенти можели да протегнат ръце, да разтворят дланите си, да държат с ръце предмети, за да се хранят и да мият зъбите си. Четири трансфера на нерви у трима пациенти били неуспешни. Нужни ще са допълнителни изследвания с повече участници, за да се установи за кои пациенти е най-голяма вероятността технологията да е успешна. Резултатите от изследването са публикувани в сп. \"Лансет\".", "date": "2019.07.05", "title": "Нова технология раздвижва ръцете на 13 парализирани"}
{"url": "https://www.24chasa.bg/novini/article/7544932", "text": "След продължително и тежко боледуване почина зам.-председателят на парламентарната група на ГЕРБ Снежана Дукова. За кончината й съобщи с прискърбие колежката й Десислава Атанасова в профила си в социалната мрежа Фейсбук. \"Бог да прости, Снежка - страхотен човек, приятел и колега!\", написа Атанасова. Родена на  7 ноември 1952 г. в Разлог, Дукова бе дългогодишен депутат от ГЕРБ в четири парламента - в 41, 42, 43 и 44 Народно събрание. Като педагог и дългогодишен училищен директор, тя беше член на комисията по образование. На депутатската банка сяда след 10 г. на директорския стол в 79-о СОУ \"Индира Ганди\" - единственото, в което се изучават хинди и индийската култура Никога не е била дистанцирана от политиката, защото искала нещата да са прозрачни и ясни. \"Цял живот съм обсебена от мисълта да правя добро\", с чисти помисли е Дукова. Но член на друга партия освен ГЕРБ не е била. С близки приятели симпатизирали на Бойко Борисов и решили да се включат при раждането на новата политическа сила. Първи бил синът й Илиян Дуков, който е един от учредителите. Като дясномислещ млад човек, изградил свой бизнес, той помогнал в създаването на структурите. След сериозно обмисляне майка и син преценили, че двама от едно семейство са много в една партия. Така след изборите той се върнал към бизнеса си, а майка му поела към голямата политика. Политически кумир й бе Маргарет Тачър. Дукова горещо вярваше, че за да успеем, трябват повече дисциплина и твърдост. Завършва българска филология в София, специализира културология и \"Обреди и обредни дейности\". Има дипломи още за образователен мениджмънт и за специалист по библиотекознание. Била е шеф на клуб за бит и култура в \"Люлин\" и на отдел \"Образование и култура\" в район \"Връбница\". Следва шефска позиция на 140-о СОУ \"Иван Богоров\", а след конкурс оглавява индийското. Досегът с индийската култура я научил на толерантност и да търси хармонията. Нещата ни биха се случвали по-добре, ако е по индийски маниер, убедена бе Снежана. Въпреки многото програми за обмен между училището и посолството така и не успява да стигне до Индия.", "date": "2019.07.05", "title": "Почина депутатката от ГЕРБ Снежана Дукова (Обновена)"}
{"url": "https://www.24chasa.bg/novini/article/7544525", "text": "Решението на Вашингтон да блокира международна декларация, осъждаща смъртоносната бомбардировка на лагер с мигранти в Либия, за която враговете на Халифа Хафтар обвиниха неговите сили, показва вече открита подкрепа на правителството на Тръмп за \"силиня човек\" човек в Източна Либия, казват експерти. Подкрепата за маршал Хафтар е за сметка на правителството на националното съгласие (GNA) на съперника му Файез ел Сарадж, признато от ООН за единствената легитимна власт в Либия. \"Това изобщо не е изненада. То е знак за промяна в американската политика към Либия\", казва живеещият в Сингапур специалист по Близкия изток и автор на известен блог, посветен на района, Джеймс Дорси. Тази седмица след продължило над два часа заседание на Съвета за сигурност на ООН, САЩ попречиха да бъде приета единодушно декларация, осъждаща кръвопролитието в лагер за задържане на мигранти близо до Триполи. При бомбардировката бяха убити 40 мигранти, а ранени - около сто. Американската мисия не даде никакво обяснение за основанията за блокирането на декларацията от САЩ, които при все това осъдиха \"възмутителната атака\" срещу мигрантския център. Проектът на текста, предложен от Великобритания, призоваваше, без да обвинява едната или другата страна, за спиране на огъня и връщане към политически процес. Според европейски дипломатически източник Вашингтон не е дал \"зелена светлина\" за публикуването на декларацията. \"Позицията на САЩ е в пълно съзвучие с политиката им в последните години да си затварят очите пред фрапиращите нарушения на човешките права, когато те са извършени от техни съюзници\", казва Карим Битар, директор на изследванията в Института за международни и стратегически отношения (IRIS) в Париж. \"Правителството на Тръмп и съюзниците му от Персийския залив приеха с отворени обятия бруталните методи и авторитарната програма на Хафтар\", допълва Битар, специалист по Близкия изток и външната политика на САЩ. Изпаднала в хаос след свалянето през 2011 г. на режима на Муамар Кадафи, Либия се управлява от две съперничещи си институции: от една страна правителството на националното съгласие на Файез ел Сарадж, което контролира западната част на страната, от друга - паралелното правителство в Източна Либия, подкрепяно от Халифа Хафтар. Не за пръв път ООН не успява да приеме \"обща позиция\" след предприетото през април офанзивата на т.нар. Либийска национална армия на маршал Хафтар за превземане на Триполи, където е базирано правителството на националното съгласие. Британска проекторезолюция, настояваща за спиране на огъня, остана само лист хартия на масата на Съвета за сигурност. \"Разбира се, САЩ не са анулирали признаването на легитимността на Правителството на националното съгласие, нито са оттеглили подкрепата си за него, но на практика е имало контакти на най-високо равнище с Хафтар\", припомня Дорси. В средата на април, в разгара на операцията на Либийската национална армия срещу Триполи, Доналд Тръмп се обади по телефона на командира й, а след това говори за \"обща визия\" и приветства \"съществената роля на маршал Хафтар в борбата срещу тероризма и гарантирането на сигурността на петролните ресурси на Либия\". \"В очите на Вашингтон Хафтар отговаря на два критерия: той заема позиция против ислямистите и е подкрепян от два от най-близките съюзници на САЩ в района - Обединените арабски емирства и Саудитска Арабия\", обяснява Джеймс Дорси. \"Силният човек\" на Киренайка се ползва и с (необявената) подкрепа на Египет, Франция и Русия (която така се оказва на страната на САЩ), докато Правителството на националното съгласие получи подкрепата на Турция и Катар. \"По всичко личи, че усиленото лобиране, осъществено заедно от Хафтар и ОАЕ през последните два месеца, е дало плодове, убеждавайки Белия дом, че Либийската национална армия на Хафтар би могла да бъде партньор, с който да се работи, въпреки множащите се доказателства за военни престъпления\", казва Андреас Криг, преподавател в Кралския колеж в Лондон и експерт по международна сигурност. \"Идеята, че единствен Хафтар е способен да донесе решителна победа в Либия, получи положителен отзвук в обкръжението на съветника по националната сигурност Джон Болтън\", един от \"ястребите\" на президента Тръмп, твърди Криг. Всъщност 75-годишният либийски маршал се представя като \"спасителя\" на Либия, докато съперниците му го обвиняват, че иска за установи нова военна диктатура. Американците, които преди време му дадоха политическо убежище, го познават добре. А според Карим Битар, прочутото изказване по адрес на никарагуанския диктатор Анастасио Сомоса, приписвано на президента Франклин Рузвелт - \"Той може да е кучи син, но е наш кучи син\", е подходящо и за Хафтар. /БТА/", "date": "2019.07.05", "title": "В Либия САЩ избраха да застанат на страната на маршал Хафтар"}
{"url": "https://www.24chasa.bg/novini/article/7544539", "text": "Говорителят на Кремъл Дмитрий Песков увери, че доставката на руски системи С-400 в Турция върви по графика, предвиден от договора, предаде ТАСС. От Кремъл мога да потвърдя, че сделката за С-400 се реализира по план, каза Песков, коментирайки информация, че първата доставка ще започне в неделя. Планира се първата от руските отбранителни системи С-400, които Анкара купи от Русия, да бъде натоварена на два руски транспортни самолета в неделя на руско военно летище и се очаква да пристигне в Турция следващата седмица, съобщи днес турският телевизионен канал Хабертюрк, цитиран от БТА. Според телевизията руски екип, който ще извърши техническа работа за инсталирането на С-400, се очаква да пристигне в Турция до понеделник. Хабертюрк уточнява, че първоначално само една установка С-400 ще бъде транспортирана в Турция и доставките ще се извършват поетапно. Ръководителят на турската Агенция за отбранителна промишленост Исмаил Демир съобщи вчера, че доставките на руските зенитно-ракетни системи С-400 може да започнат следващата седмица. Руската страна не е посочвала точна дата за начало на доставките, отбелязва ТАСС", "date": "2019.07.05", "title": "Кремъл: Доставката на руските С-400 в Турция върви по план"}
{"url": "https://www.24chasa.bg/novini/article/7544540", "text": "Евтанизирани 36 домашни прасета тип заден двор, които не са регистрирани. Това означава, че не са спазени мерките за биосигурност. Това обясни земеделският министът Десислава Танева в кулоарите на парламента заради вторият потвърден случай на африканска чума по свинете.  \"Мислим за възможен механизъм, по които стопаните, на които бяха евтанизирани животните да получат определено обезщетение. Единствено заради това хората, които имат домашни свине в тип заден двор ясно да разберат отговорността, която се носи, особено във високорисковите зони\", акцентира Танева. Тя акцентира, че въпреки това в началото на седмицата в министерството са поканени областните управители от Северна България, БАБХ, директорите на горските предприятия.  „Африканската чума по свинете е едно много опасно заболяване, много бързо и лесно разпространяващо се дори и по механичен начин. Лечение за него няма. Ваксина няма. Икономическите загуби са огромни. Единственото положително е, че няма риск и опасност за здравето на хората - те са преносители на този вирус“, подчерта Танева.  Тя акцентира, че ходенето в гората не само за лов, а и дор за билки е най-рисково защото човек може да разпространи заразата дори чрез обувки, стъпили на инфектирано място.", "date": "2019.07.05", "title": "Евтанизирани са 36 домашни прасета заради Африканска чума - търсят възможност за обезщетение"}
{"url": "https://www.24chasa.bg/novini/article/7544553", "text": "При полицейска операция са иззети от частен имот в град Левски антични монети, ампули и оръжие, съобщиха от Областната дирекция на МВР /ОДМВР/ в Плевен. Вчера служители на сектор \"Противодействие на криминалната престъпност\" и специализирани полицейски сили при ОДМВР - Плевен са извършили претърсване в имота на 55-годишен мъж. Намерени са 11 монети с различни изображения и големина, 29 стъклени ампули с надпис \"Морфин\", газов пистолет \"Siger\" 9 мм без разрешително и премахната предпазна муфа. Предстои назначаване на експертиза за културно-историческата стойност на антиките, балистична експертиза на оръжието и лабораторен анализ на съдържанието на ампулите. Притежателят на незаконния арсенал е задържан за 24 часа. Работата продължават разследващ полицай и екип на ОДМВР, под ръководството на Окръжната прокуратура в Плевен.", "date": "2019.07.05", "title": "Иззеха от частен имот в Левски антични монети и оръжие, има задържан"}
{"url": "https://www.24chasa.bg/novini/article/7544583", "text": "На финалната права сме за завършването на цифровия единен пазар: 28 от 30-те законодателни предложения вече са договорени. Разчитаме на подкрепата на Финландското председателство на Съвета на ЕС да постигнем споразумение и по оставащите две предложения - създаване на Европейски център за компетентност в областта на киберсигурността и правила за електронната сигурност. След завършването на цифровия единен пазар, прилагането на новото законодателство ще бъде от първостепенно значение. Това ще гарантира, че новите правила на ЕС за цифровите технологии могат да се превърнат в конкретни ползи за гражданите и предприятията. Това заяви в Хелзинки българският еврокомисар по цифровата икономика и общество Мария Габриел по време на първата официална визита на Колегиума на комисарите начело с Жан-Клод Юнкер за началото на Финландското председателство. съобщи представителството на ЕК в България. Тя наблегна, че е от изключителна важност предложението за европейския киберцентър да бъде прието до края на мандата, защото той ще спомогне за самостоятелна защита на ЕС от киберзаплахи. Нужно е да се създаде структура на специализирания експертен център и тя да започне да функционира януари 2021 г. Българският еврокомисар Мария Габриел повдигна и други водещи теми като изкуствения интелект, достъпа до данни и облачни услуги, сигурността, следващия седемгодишен бюджет на ЕС. По отношение на изкуствения интелект, тя приветства Финландия за включването на темата сред приоритетите на нейното председателство. Координираният план за действие на Европейската комисия се изпълнява в сътрудничество с държавите членки и важен ангажимент в него е всички страни да представят национални стратегии за подпомагане на инвестициите в изкуствен интелект. Комисарят насърчи финландската страна да приложи мерки за повишаване на осведомеността и ангажираността на държавите членки с тестовата фаза на етичните насоки за развитие и използване на изкуствен интелект, чието начало беше поставено от нея на 26 юни. Основаната на данни икономика и свързаните с нея услуги и иновации също ще бъдат ключови приоритети на Финландското председателство. \"За да усетим пълноценно ползите от икономиката на данни, преди това е важно да имаме ясни позиции по ключови въпроси. Такива са достъпът до данни, облачните услуги, сигурността и схемите за сертифициране. Приветствам усилията на Финландското председателство в тази посока\", заяви българският еврокомисар. Не на последно място, Мария Габриел обърна специално внимание колко е важно да се защити силен бюджет за цифровизация в следващата многогодишна финансова рамка на ЕС за периода 2021-2027 г. \"Изцяло новата програма с бюджет 9,2 милиарда евро \"Цифрова Европа\", предложените средства по Механизма за свързване на Европа и програма \"Хоризонт Европа\" включват средства за инвестиции в стратегически цифров капацитет. Обединихме се с останалите за важността на цифровите умения и влиянието на цифровите технологии върху обществени теми като здравеопазването и околната среда. Нужно е да отстояваме високо ниво на средства за цифровизация в полза на гражданите и предприятията\", заключи българският еврокомисар по цифровата икономика и общество Мария Габриел.", "date": "2019.07.05", "title": "Мария Габриел: Очаквам от Финландия  амбиция да завършим цифровия единен пазар"}
{"url": "https://www.24chasa.bg/novini/article/7544593", "text": "ДПС остро осъжда вандалска проява срещу сградата на Главно мюфтийство в София. Това се казва в позиция на партията, изпратена до медиите. Движението за права и свободи остро осъжда поредната вандалска проява срещу сградата на Главно мюфтийство в София. Подобни прояви на нетърпимост и крайни форми на омраза, ксенофобия и ислямофобия са заплаха за правата и свободите на българските граждани, както и ясен показател за състоянието на демокрацията в нашата страна. Това е престъпление от религиозна и етническа омраза, а не просто хулиганска проява. Тревожен е фактът, че в повечето случаи се правят опити да се омаловажават тези недопустими за съвременна, европейска България вандалски актове, като се представят за криминални и хулигански прояви. Ние от ДПС сме убедени, че подобен подход е не само погрешен, но и опасен защото в никакъв случай не води до ограничаване и ликвидиране на подобни ксенофобски деяния и до адекватни санкции срещу тези, които ги провокират и извършват. Призоваваме всички държавни органи и компетентни институции да предприемат всички необходими действия за разкриване на извършителя и за прилагане на закона в цялата му строгост.", "date": "2019.07.05", "title": "ДПС: Вандалският акт срещу сграда на мюфтийството е религиозно престъпление"}
{"url": "https://www.24chasa.bg/novini/article/7544595", "text": "При бурни дебати и напълно противоположни мнения мина срещата на Комисията по безопасност на движението в община Варна и представители на НПО-та, собственици на имоти и заведения в Морската градина и жители на морската столица. До окончателно решение дали да има автомобили по алеите на парка, или достъпът им да бъде напълно забранен, така и не се стигна. \"След събраните предложения по време срещата, ще бъде взето решение за изменение на Генералния план за движение на гр. Варна, приет преди 2 месеца и ще бъде обсъдено и избрано онова предложение, което ще задоволи максимално голям брой от заинтересованите лица\", обясни председателят на комисията - зам.-кметът на Варна Тодор Иванов. Общината във Варна трябва да публикува в следващите седмици на електронната си страница окончателно решение за това дали ще има определени автомобили, които да могат да влизат в Морската градина по изключение, ако има пълна забрана на достъпа на моторни превозни. Представителите на еко организациите са категорични, че местната власт трябва да спазва законите и да не се допускат никакви автомобили в парка. Собствениците на заведения пък се обадиниха около идеята на територията на парка да има един голям паркинг, до който да се стига само от един вход. Представител на собственици на имоти настоя да се запази сегашното положение, като скоростта бъде ограничена до 20 км/ч. и се поставят легнали полицаи. Часто от живеещите в \"Салтанат\" поискаха да има достъп на автомобили в района в определен часови диапазон, но така и не стигнаха до решение кои да бъдат часовете. \"Засега решението е да се забрани влизането на автомобили със знаци, но и това пак подлежи на обсъждане. И след вземането на окончателно решение, няма как да се избяга от обжалване в съда, защото не може да се отговори на 100 процента на всеки интерес\", обясни Тодор Иванов.", "date": "2019.07.05", "title": "Търсят оптималния вариант за коли в Морската градина"}
{"url": "https://www.24chasa.bg/novini/article/7544602", "text": "Блъснаха майка с дете на пешеходна пътека в Русе, съобщиха от полицията. Инцидентът е станал между ул. \"Тича\" и ул. \"Чипровци\" на 4 юли. Установено е, че лек автомобил, управляван от 21-годишна жена, нарушавайки правилата за предимство, е блъснала пресичащи на пешеходна пътека - майка с дете на 9 г. В резултат на удара, те са отведени в болница, където при преглед са им установени: на детето - охлузни рани на лакътна става, коляна става и стъпало, а на жената - охлузни рани. След оказаната медицинска помощ, те са били освободени за домашно лечение. При друг случай - пешеходка е пострадала при произшествие в Сеново, станало на ул. \"Трети март\". Установено е, че неправоспособен водач на 39 години, е управлявал нерегистриран мотопед и е блъснал 15-годишно момиче. В резултата на това, момичето е отведено в русенска болница, където при преглед й е установена фрактура на подбедрица. Русе болница дете пострадали полиция пътни инциденти пешеходна пътека майка", "date": "2019.07.05", "title": "21-годишна помете майка с дете на пешеходна пътека в Русе"}
{"url": "https://www.24chasa.bg/novini/article/7544611", "text": "Георги Семерджиев, по-известен като Жоро Шопа, ще бъде екстрадиран от Испания. Предстои процедурата по връщането му да стартира. Това стана ясно по думите на говорителя на Специализираната прокуратура Сийка Милева. Той беше задържан в Барселона вчера. Семерджиев бе арестуван за един ден, когато в дома му в испанския курор Кабрера де Мар бяха открити хотелиерското семейство Арабаджиеви, но после беше освободен. В Софийската районна прокуратура се води разследване срещу него за укривателство.", "date": "2019.07.05", "title": "Екстрадират Жоро Шопа от Испания"}
{"url": "https://www.24chasa.bg/novini/article/7544110", "text": "Техеран ще трябва да задържи британски петролен танкер, ако иранският танкер, който беше задържан в Гибралтар по-рано тази седмица, не бъде освободен незабавно, заяви висш командир от Корпуса на гвардейците на ислямската революция. , припомня Ройтерс. Ако Великобритания не освободи иранския кораб, иранските власти са длъжни да задържат британски танкер, написа в Туитър ген.-майор Мохсен Резаи, който е също така секретар на Съвета за целесъобразността (влиятелен консултативен орган при върховния лидер на Иран). В 40-годишната си история Ислямската република Иран никога не е започвала първа война, но и никога не се е колебала да отвърне на заплахите, заяви Резаи. Иранското искане е било поставено снощи на британския посланик в Техеран, който е бил извикан в иранското външно министерство, информира БТА. Танкерът се е намирал в международни води, според комюникето на министерството.", "date": "2019.07.05", "title": "Иран заплаши да задържи британски танкер, ако не освободят кораба в Гибралтар (Обновена)"}
{"url": "https://www.24chasa.bg/novini/article/7544582", "text": "Членовете на групата, която бе задържана в четвъртък за производство на нелегални цигари, си общували с българо-руски речник, съобщи говорителят на Специализираната прокуратура Сийка Милева. Преди ден спецпрокуратурата, ГДБОП и митниците разбиха най-голямата фабрика за производство на цигари край пловдивското село Труд, както и цех за рязане на тютюн в село Ръжево Конаре. В ареста са 4 българи, 7 украинци и 1 молдовец. Капацитетът на машината бил 2000 цигари в минута. Работниците, които били от Молдова и Украйна, живеели в хале в самата фабрика. Те не напускали помещенията, храна им набавял български гражданин, роднина на един от задържаните. Цехът за тютюн пък бил покрит с бали сено, подредени по специален начин, като между сеното имало процеп, от който да се минава. Имало и тръба, в началото на която имало скейтборд и фенери, за да могат работниците да излязат по най-бързия начин при проверка. 12 души ще бъдат обвинени за участие в организираната престъпна група, стана ясно от думите на Сийка Милева. Шефът на отдел \"Митнически режим\" в ГДБОП Калин Литов обясни, че известна практика била не само у нас, но и в чужбина, в подобни фабрики да се наемат работници от други държави, които не говорят езика и не биха могли да обяснят къде се намират, ако бъдат задържани. Групата имала силно ограничени контакти, като от самото влизане в страната, работниците били откарвани в село Труд и повече не са напускали фабриката. В нея имало оборудвано фитнес и кухня. При претърсванията на място било установено, че има постройка в постройката. А сградата била оборудвана с климатици, като те били отвътре, за да не се виждат. Имало и специални филтри, за да не се усеща мирис на тютюн извън помещенията. Снабдяването с ток било посредством генератор, за да не се отчита електроенергия.  В цеха в Ръжево Конаре видимо нищо не подсказвало отвън, че зад балите има постройка. Марките цигари, открити в незаконната фабрика, били \"Роял\" и \"Мурати\", обясни шефът на митниците Георги Костов. Той допълни, че дори опитните служители на агенцията били впечатлени от технологията, която открили в село Труд. Марката \"Роял\" не е регистрирана у нас, а се произвежда в Босна и Херцеговина. Другата марка - \"Мурати\", е на 9-о място по нелегално производство. По думите на Костов тези две марки държат 11 процента от контрабандата в страната. Цигарите, заловени в село Труд, били предназначени най-вече за нашия пазар. \"Гражданите, които ги употребяват, смятат, че по този начин са надхитрили държавата, но анализът показва, че тези цигари са опасни за здравето. Въпросът, който трябва да си зададат, е струва ли си рискът\", каза Костов.  Още 4-ма души от групата се издирват, съобщи говорителката на спецпрокуратурата. Те са българи. По нейни думи няма връзка между фабриката край село Труд и тази в Карнобат, която бе разбита в края на лятото миналата година и за която обвинение има Миньо Стайков. ", "date": "2019.07.05", "title": "Задържаните за производство на менте цигари си общували с българо-руски речник"}
{"url": "https://www.24chasa.bg/novini/article/7544596", "text": "Ние, от Филип Морис България, приветстваме действията и усилията на правителството и правоохранителните органи в борбата с незаконната търговия. Операцията от 4 юли 2019 г. по разбиването на нелегалната фабрика край Пловдив, където са конфискувани сериозни количества фалшиви цигари, сред които с марка Muratti (марка, собственост на Филип Морис Интернешънъл), заготовки и опаковки, модерни производствени машини и оборудване, както и склад за подготовка на тютюневата суровина, е отличен пример за координираните съвместни действия на всички ангажирани органи в страната. С тези и подобни действия, а така също и обявените данни за рекордно ниското ниво на потребление на незаконни цигари от началото на тази година - 3.8%, България е пример за страните от ЕС и в световен мащаб за добри практики и резултатност в борба с незаконната търговия. \"Нашата компания приветства и благодари на правителството за постоянните усилия, които доведоха до безпрецедентно ниски нива на контрабанда с цигари през последните 3-4 години\", каза Джордж Маргонис, генерален директор Филип Морис България. „Разследването и действията на органите по този нов случай на разкрита нелегална фабрика за фалшиви цигари тепърва предстои, но е важно е да напомним, че незаконната търговия с контрабандни и фалшиви цигари е добре известен механизъм за финансирането и на други дейности на организираната престъпност - трафик на хора, разпространение на наркотици и тероризъм”, добавят от Филип Морис. „Престъпните групировки, които участват във фалшифициране и контрабандата на цигари, обикновено са много бързи в действията си – те променят местата и производствените центрове, каналите за трафика и разпределителните мрежи във всеки един момент. Поради тази причина, от съществено значение е непрекъснатото, задълбочено, всеобхватно и редовно наблюдение за идентифициране и предвиждане на променящите се тенденции и модели. И това е посоката, в която България също успява. „Пълното елиминиране или дори значителното ограничаване на незаконната търговия с цигари не може да се случи изведнъж за една нощ и изисква координирани и ангажирани действия от страна на правителството и органите, както и сътрудничеството на частния и неправителствения сектор. В това отношение българският опит също е добър пример”, добави г-н Маргонис.", "date": "2019.07.05", "title": "Филип Морис България: Приветстваме борбата на правителството с незаконната търговия"}
{"url": "https://www.24chasa.bg/novini/article/7544603", "text": "Вицепремиерът Томислав Дончев каза, че няма как да поеме Предизборния щаб на ГЕРБ. Той беше помолен да коментира кой ще е новият председател на Предизборния щаб и това, че името му се спряга за този пост. \"Не, няма как да се случи и е несъвместимо с функциите, които изпълнявам в Министерския съвет\", заяви Дончев пред журналисти в парламента, цитиран от БТА. Той съобщи, че на предстоящото национално събрание на ГЕРБ в неделя ще има промени в устава за намаляване на заместник-председателите на партията на двама и за създаване на комисия по етика. Той обясни, че комисията по етика ще следи не само за вътрешнопартийната дисциплина, а и всеки член, особено този, който е на ръководна позиция, да има поведение, което да бъде в рамките на обществените очаквания и да бъде съответстващо на целите и ценностите на партията. Това ще е помощен орган към Изпълнителната комисия на ГЕРБ, който при нужда ще прави проверки, ще изслушва и ще предлага наказания. Попитан дали бившият заместник-председател на ГЕРБ Цветан Цветанов вече липсва като организатор в партията, Томислав Дончев коментира, че \"организацията в ГЕРБ е на ниво, а иначе липсата е емоционална категория и всеки трябва да отговаря за себе си\". По повод думите на президента на Партията на европейските социалисти и евродепутат от левицата Сергей Станишев, че премиерът Бойко Борисов \"действа не като политик, а като държавник\", и последвалото разграничаване на Изпълнителното бюро на БСП от изказването му, вицепремиерът Томислав Дончев коментира, че \"това е някаква следизборна абстиненция\". В крайна сметка кой е провален и кой успешен политик решават хората на избори, добави той.", "date": "2019.07.05", "title": "Томислав Дончев: Няма как да поема предизборния щаб на ГЕРБ"}
{"url": "https://www.24chasa.bg/novini/article/7544188", "text": "Според данни на Комисията за контрол и управление на банките и застрахователни компании на Китай, през първата половина на тази година новите кредити в юани в страната са достигнали 9 трилиона юана. Забелязва се значително улесняване на финансирането за частните и малките предприятия, информира  Китайските банки и застрахователни компании непрекъснато засилват ефективното снабдяване. Мобилизирайки кредитите, облигациите, акциите, застраховките, китайските финансови органи гарантират финансирането на компаниите в съответствие с нуждите на социално икономическото развитие. Заместник председателят на споменатата комисия Джоу Лян заяви, че китайските банки и застрахователни компании полагат големи усилия за смекчаване на трудностите при финансирането на предприятията и това дава ефект. До края на май непогасените кредити на малките предприятия надвишиха 10 трилиона юана, чийто ръст очевидно е по-висок от този на останалите заеми. През първите пет месеца на тази година лихвата на отпусканите кредити от петте държавни банки на малките предприятия спаднаха с 0.65% спрямо миналата година. Джоу Лян заяви също, че усилията на Китай в тази област са получили признанието на международната общност. „Наскоро Световният съвет за финансова стабилност отчете, че ръстът на увеличение на кредитите за малките предприятия в Китай е по-висок от този на останалите страни в азиатско-тихоокеанския регион. Лошите кредити се запазват на ниско ниво\", каза още Джоу.", "date": "2019.07.05", "title": "Новите кредити в Китай надвишиха 9 трилиона юана през първото полугодие"}
{"url": "https://www.24chasa.bg/novini/article/7544617", "text": "Германският християндемократ ветеран Волфганг Шойбле подкрепи номинацията на съпартийката си Урсула фон дер Лайен за председател на Европейската комисия, но разкритикува начина, по който тя беше предложена за поста, предаде ДПА. \"Смятам, че Урсула фон дер Лайен може да бъде добър председател на комисията\", каза Шойбле, настоящ председател на Бундестага (долната камара на парламента) след осем години като финансов министър, в коментари, публикувани днес във в. \"Аугсбургер алгемайне\". Той посъветва Европейския парламент да одобри министърката на отбраната Фон дер Лайен като компромисен кандидат, предложен от лидерите от ЕС вместо т.нар. водещи кандидати, които представляват големите политически блокове в Европарламента. Шойбле до голяма степен се съгласи с мнението на критиците, че номинацията е била направена \"през главата\" на депутатите в новоизбрания парламент. Процедурата с водещия кандидат предполага демократизиране на избора на председател на ЕК, като се дава възможност на парламента да играе по-значителна роля в него, припомня ДПА. За разлика от Шойбле, съпредседателят на крайнодясната партия \"Алтернатива за Германия\" Йорг Мойтен - водещ кандидат на партията на европейските избори през май - показа ясно, че формацията му няма да подкрепи Фон дер Лайен. \"Нямаме причина да гласуваме за Фон дер Лайен\", каза той пред обществената телевизия Цет Де Еф.", "date": "2019.07.05", "title": "Шойбле: Фон дер Лайен ще е добър шеф на ЕК"}
{"url": "https://www.24chasa.bg/novini/article/7544637", "text": "„Ключовата дума е доверие – за това трябва да работим“, заяви министър-председателят Бойко Борисов в изказването си по време на Срещата на върха на инициативата „Берлински процес“ в Познан. Това съобщиха от пресслужбата на кабинета.  Пред правителствените и държавни ръководители премиерът Борисов отбеляза, че европейската перспектива на Западните Балкани няма алтернатива. „Тя е гаранция за сигурност и стабилност в региона, устойчиво икономическо развитие, социален просперитет и продължаване на започнатите реформи в тези държави“, добави министър-председателят Бойко Борисов и акцентира, че разширяването на ЕС с шестте страни от Западните Балкани остава един от външнополитическите приоритети на България. „За нас е важно Западните Балкани никога повече да не се върнат към състоянието на конфликти, противопоставяне и национализъм, в което се намираха през 90-те години на XX век“, посочи българският министър-председател. Той добави, че ролята на Берлинския процес в това отношение е важна и България приветства инициативата отворените въпроси между шестте държави от региона да бъдат разисквани в този формат. „Държавите от Западните Балкани трябва да положат максимални усилия и за развитието на добросъседски отношения със своите съседи от Европейския съюз“, акцентира премиерът Борисов. Като такъв добър пример той изтъкна подписването на Договора за добросъседство между България и Република Северна Македония (РСМ), който направи възможно даването на хоризонт за начало на преговори с РСМ. „Сред приносите на Берлинския процес е програмата за свързаност, насочена към създаване на условия за икономическо развитие и насърчаване на добросъседските отношения. Включително чрез финансирането на конкретни инвестиционни проекти за регионалната инфраструктура, транспорта и енергетиката“, уточни министър-председателят Бойко Борисов в Познан. Той отбеляза, че добрите транспортни и енергийни връзки, както и дигиталната свързаност, подобряват живота на хората в региона и спомагат действията на ЕС да станат по-видими. „От интерес за целия регион и за европейската сигурност е цялостното изграждане на Коридор № 8, който ще позволи свързването на Черно с Адриатическо море“, заяви премиерът Борисов. Той добави, че България е на кръстопът на Балканите и затова не само за нашата страна, но и за целия ЕС ще бъде полезно изграждането в региона на газови интерконекторни връзки със съседните страни. Те ще допринесат за сигурността и диверсификацията на енергийните доставки в Европа. „Надявам се и в бъдеще Берлинският процес да продължи да бъде двигател за развитие на местните икономики, да допринася за сближаването на региона с ЕС и за по-добър живот на гражданите на тези страни“, завърши изказването си премиерът Борисов.", "date": "2019.07.05", "title": "Борисов в Познан: Ключовата дума е доверие - за това трябва да работим"}
{"url": "https://www.24chasa.bg/novini/article/7544133", "text": "Средата за сигурност в България се отличава с относителна устойчивост и стабилност. Липсват признаците и условия за съществуването на емблематични, знакови престъпни структури на национално ниво и групировки от мафиотски тип, както и престъпни деяния с широк обществен резонанс. Това каза вътрешният министър Младен Маринов при откриването на конференция в СУ \"Св. Климент Охридски\" за противодействието на организираната престъпност, предава БТА. Той посочи още, че в резултат на мерките и политиките, предприети от българските правителства и МВР, е постигнато стесняване на криминалните пазари и престъпните възможности, както и намаляване на шансовете за финансиране на престъпни групи. Министър Маринов каза, че нито една държава не би могла да се справи с организираната престъпност, ако няма сътрудничество и тесни отношения между правоохранителните органи, научната общност и бизнеса. Той изнесе данни, според които през 2018 г. у нас са разкрити четири нелегални фабрики за производство на цигари. По думите му през първите пет месеца на 2019 г. у нас са заловени 33 млн. къса нелегални цигари и е предотвратена щета за бюджета от над 6 млн. лева. По линия на трафика на наркотици министър Маринов заяви, че България успешно си партнира с чуждестранните служби, а последния пример е разкритият канал за трафик на хероин чрез български куриери, по въздух, с куфари, имащи двойно дъно. Иззетият хероин и наркотични вещества са били около 40 килограма.", "date": "2019.07.05", "title": "Младен Маринов: В България няма условия за мафиотски структури"}
{"url": "https://www.24chasa.bg/novini/article/7543321", "text": "Общинското дружество “Софийски имоти” е на път да си върне владението над последния спорен имот в терена на най-новия столичен парк - “Възраждане”. Става дума за 812 кв. м, на които сега има ресторант, барбекю и сладкарница. За имота общинското дружество от няколко години води дела с наемателя - “Ин-80” ЕООД. Преди дни “Софийски имоти” е спечелило делото на втора инстанция, като решението може да се обжалва, научи “24 часа”. Имотът е предоставен на “Софийски имоти” през 1996 г. с решение на СОС. Преди това е бил стопанисван от район “Възраждане”, който го отдава под наем на “Ин-80”. “Софийски имоти” заварва наемателя, който вече е изградил едноетажна постройка с временен статут. Общинската фирма удължава договорa и узаконява заварените постройки - ресторант и сладкарница, но само за срока на договора с наемателя. През 2014 г. заради старта на изграждането на парк “Възраждане” “Софийски имоти” изпраща на наемателя едномесечно предизвестие за прекратяване на договора за наем и за премахване на постройките. Въпреки това обаче заведенията продължават да работят. За премахването им са издадени и заповеди от общинската дирекция по строителен контрол. Те са обжалвани пред съда от собствениците, които печелят делото на втора инстанция. Следват нова заповед и дела. Съдът оставя без разглеждане искането на наемателя за отмяна на предварителното изпълнение на заповедта. Междувременно наемателят завежда и друго дело срещу “Софийски имоти” през 2016 г. Иска установяване и признаване на право на собственост по давност на имота в парка и претендира за 55 000 лв. за направени подобрения, предявени като частичен иск от 150 хил. лв. През 2018 г. Софийският градски съд отсъжда в полза на наемателя, признава фирмата за собственик на терена по придобивна давност и осъжда “Софийски имоти” да плати 9944 лв. разноски. Общинското дружество обжалва решението пред Софийския апелативен съд, като с делото се заема адвокатско дружество “Кожухаров и Кожухарова”. С решение от 18 юни апелативният съд отменя изцяло решението на първата инстанция и отхвърля всички претенции на “Ин-80”. Преди години адвокатите от същото дружество успяха да обърнат спора и за друг терен в парка. Става дума за 25 дка, за които фирма “Сигма ремонт” претендираше с констативен акт за собственост. През 2008 г. като кмет на София Бойко Борисов даде случая на прокуратурата. “Софийски имоти” изгуби делото на първа инстанция, но после юристите доказаха собствеността им и 25-те дка бяха присъединени към парка. По проект на мястото на спорния имот с двете заведения трябва да бъде изграден ресторант. В момента се работи по разширението на парк “Възраждане”. Той ще се увеличи с 25 дка. Освен още зелени площи там вече се изгражда и първият обществен миниаквапарк. Басейните и водните атракциони ще се простират на 6 дка и трябва да са готови през ноември, казаха от ръководството на “Софийски имоти”.", "date": "2019.07.05", "title": "София си връща и последния спорен терен в парк “Възраждане”"}
{"url": "https://www.24chasa.bg/novini/article/7544203", "text": "Кучетата, които са със средно положение в глутницата - нито най-горе, нито най-долу, се държат най-агресивно едно с друго, съобщи ЮПИ. Според повечето теории за агресията в социалната йерархия, тя се увеличава колкото по-високо е положението. Изследване на улични кучета в покрайнините на Рим обаче показа, че най-доминантните проявяват най-малко агресия. Най-много е тя по средата на йерархията, където по-трудно се предвижда кое животно е по-силно, информира БТА. Йерархията помага на кучетата да пестят енергия, която те изразходват главно за търсене на храна и партньор. Когато кучетата си знаят мястото, се бият по-малко помежду си. Учените от университета на Екстър заедно с римските им колеги определиха, че полът и възрастта определят социалната организация на глутниците. По-възрастните кучета доминират над по-младите, както и мъжките над женските, когато са на една възраст. Доминантните кучета се разпознават по правия гръб, вдигнатата опашка и глава. Такива животни често поставят лапите си върху гърба на другите с по-ниско положение. Кучетата с ниско положение държат главата си по-ниско, а ушите им са клепнали. Те избягват пряк очен контакт, често лягат и оголват корема си.", "date": "2019.07.05", "title": "Учени откриха кои кучета са най-агресивни"}
{"url": "https://www.24chasa.bg/novini/article/7544156", "text": "На 04.07.2019 година около 13.00 часа от тел.112 е получен сигнал в РУ- Берковица, че при извършена проверка от служители на \"ЧЕЗ Разпределение България\" АД в с. Котеновци е установено неправомерно присъединяване към електроразпределителната мрежа. На място е изпратена дежурна оперативна група при РУ- Берковица, която установява неправомерно присъединяване към електроразпределителната мрежа посредством един от изходящите кабели тип ПВВМБ1 със сечение 4 мм на квадрат, който захранва ел.инстарацията на къщата е свързан директно към входяща фазова клема на входящ предпазител преди електромера, като по този начин консумираната ел.енергия по този кабел не се отчита от електромера. Установен е собственика на къщата, който е постоянно живущ на адреса: А. В. П. от с. Котеновци. Образувано е дп 2433м-152/04.07.2019 г. За престъпление по чл. 234в, ал. 1 от НК. По случая продължава работа РУ- Берковица.", "date": "2019.07.05", "title": "Стопанин от Берковско метнал жица, харчи ток на вересия"}
{"url": "https://www.24chasa.bg/novini/article/7544205", "text": "Първото заседание на Обществения консултативен съвет по въвеждане в експлоатация на електронната система за таксуване на база време и изминато разстояние се провежда в МРРБ. Това съобщиха от ведомството. Заседанието се председателства от зам.-министъра на регионалното развитие и благоустройството Николай Нанков. На него са поканени представители на държавни институции, НСОРБ и на браншови организации от транспортния сектор. Пред участниците в заседанието ще бъде представен напредъкът по въвеждане в експлоатация на електронната система за пътни такси на база време и изминато разстояние. Ще бъдат дискутирани обхватът и тарифите на електронната система за преминаване по републиканската пътна мрежа, пише в съобщението. След заседанието на Обществения консултативен съвет ще има пресконференция около 12.00 часа.", "date": "2019.07.05", "title": "Заседава общественият консултативен съвет по въвеждане на толсистемата"}
{"url": "https://www.24chasa.bg/novini/article/7544289", "text": "Мъж от Хасково ще лежи шест месеца в затвора за опит за купуване на гласове на последните избори за Европейски парламент. Наказанието бе одобрено от състав на Хасковския районен съд, след като подсъдимият Марин Ангелов /37 г./ се споразумя с прокуратурата. Призналият се за виновен по обвинението ще трябва да плати и глоба от 9000 лева за извършеното. В деня на евровота - 26 май, Ангелов предложил 15 лева на своя позната, за да гласува за определена партия. Сделката обаче била осуетена след подаден сигнал до органите на реда, предаде БТА. Постигнатото споразумение е равностойно на влязла в сила окончателна присъда и не може да бъде обжалвано. Всеки прави грешки в този живот, каза пред репортери Ангелов преди началото на съдебното заседание. Той не е реабилитиран по постановена срещу него предишна присъда, стана известно още на делото.", "date": "2019.07.05", "title": "6 месеца затвор за хасковлия, опитал да купува гласове на евроизборите"}
{"url": "https://www.24chasa.bg/novini/article/7544361", "text": "България и Република Северна Македония ще изпратят общи екипи в Полша и в Обединеното кралство, за да обменят опит в организирането на съвместното председателство на Берлинския процес, което София и Скопие поемат през 2020 година. Това заяви вицепремиерът и министър на външните работи Екатерина Захариева на работна среща в полския град Познан с министъра на външните работи на Република Македония Никола Димитров и с британския държавен министър за Европа сър Алън Дънкан. Тримата дипломати участват във форума на външните министри на страните от Берлинския процес, съобщиха от пресцентъра на МВнР. В срещата участва и посланик Виеслав Тарка, координатор на Берлинския процес в Полша, която в момента председателства инициативата. На срещата бяха обсъдени въпроси от бъдещия дневен ред на съвместното председателство, както и инициативи за активното включване на гражданското общество и по-специално на младите хора в приоритетите на председателството.", "date": "2019.07.05", "title": "МВнР: София и Скопие ще обменят опит за председателството на Берлинския процес в Лондон и Варшава"}
{"url": "https://www.24chasa.bg/novini/article/7544171", "text": "Китайската компания за разплащания „Юниън Пей\" (UnionPay) е издала над 7,5 милиарда карти по света, 1,2 милиарда от които в 52 държави и региона извън континенталната част на страната, съобщи Китайската информационна агенция. „Юниън Пей Интернешънъл\", която е дъщерно дружество на компанията, обяви в четвъртък, че платежните ѝ услуги обхващат над 550 търговски обекта и близо 29 милиона банкомата в 174 държави и региона, информира  270 милиона обекта извън Китай приемат плащания с карти на „Юниън Пей\", което улеснява китайските туристи в чужбина. Освен с банкови карти, те могат да платят за закупените от тях стоки и услуги, и чрез сканирането на QR кодове и безконтактни плащания. Процентът на приемане на „Юниън Пей\" картите достигна 90% в Азиатско-тихоокеанския район, който е най-популярната дестинация за китайските туристи. Подобно покритие има и в Белгия, Холандия и Люксембург, а в Танзания и Мароко то е 100%. „Юниън Пей Интернешънъл\" стимулира туристите в чужбина да плащат с карти като им предлага отстъпка до 30% за десетки хиляди стоки в 80 туристически дестинации. 1/3 от тях са за онези, които използват услугата за мобилно плащане.", "date": "2019.07.05", "title": "„Юниън Пей\" е издала над 7,5 милиона карти по света"}
{"url": "https://www.24chasa.bg/novini/article/7544370", "text": "56-годишен мъж от Нови пазар почина, докато шофира и самокатастрофира. По непотвърдена официално информация мъжът е получил инфаркт зад волана. Инцидентът станал около 9.40 часа на 4 юли на пътя между селата Доброплодно и Ягнило. Мъжът бил сам във фолксвагена си. По случая е образувано досъдебно производство. Към момента е установено, че смъртта на мъжа не е свързано с възникнало впоследствие пътно произшествие.", "date": "2019.07.05", "title": "Мъж почина зад волана на колата си край Нови Пазар"}
{"url": "https://www.24chasa.bg/novini/article/7544380", "text": "Към момента прогнозата е за спад на туристите по нашето Черноморие в рамките на 5-8 на сто. А на туристите в цялата страна - от три до шест процента за цялата година. Това съобщи в кулоарите на парламента министърът на туризма Николина Ангелкова във връзка с промените, гласувани от депутатите на първо четене, улесняващи режима на концесия на морските плажове, предаде БТА. За да се каже по-точно какъв ще бъде спадът, е важно да се видят данните за юни, които ще бъдат готови към края на юли, посочи министърът. Тя увери, че сезонът не е отписан и се прави всичко възможно да бъде привлечен интересът към късните записвания. Разработва се и специален механизъм за подпомагане на организирания туризъм по пример на Хърватия, Испания, Кипър, които са преки конкуренти на България за летния туристически сезон. Очаква се той да бъде представен през август, за да може водещите туроператори да го имат предвид и да насочат капацитет, както от чартъри, така и от туристи към нашата страна за лято 2020, информира Ангелкова. Тя припомни, че още от началото на годината очакванията са били за отлив на туристи и това е свързано с преки наши конкуренти и дестинации като Турция, Тунис, Египет, които имат сериозна политика за субсидиране и привличане на туристическия поток. Това е и един от мотивите за предложените и гласувани днес промени в Закона за концесиите, според които морските плажове ще се отдават на концесия по Закона за Черноморското крайбрежие. В същото време Министерството на туризма планира много широк дебат за развитието на българското Черноморие като цяло. Ведомството още веднъж стартира и ревизия на всички концесионни договори, като на нарушителите, по думите на Николина Ангелкова, непрекъснато се налагат неустойки и глоби. Цените на чадъри и шезлонги, разясни тя, са различни за всеки плаж. Концесионери, наематели си позволяват високите цени, които ние категорично не подкрепяме, но пазарът определя цените, добави тя. От 2016 г. досега за различни нарушения са прекратени около 15 договора, за миналата година - шест, а четири са в процедура, стана ясно от думите й. Плажовете у нас са отдадени на концесия до 2020 г., изтичат договорите за 39 плажа, ако не се промени досегашният ред, ще следва да се отдават при много тежки условия, обясни министърът на туризма защо се налага да се промени Законът за концесиите. С тях се предвижда плажовете да се отдават на концесия по специалния ред на Закона за Черноморското крайбрежие, както е било до края на миналата година. Според Ангелкова е много важно да се осигури стопанисването им и задължителните дейности, свързани с водното спасяване, медицинското обслужване, почистването. Министърът добави, че морските плажове са специфични и няма как да се отдават на концесия по процедурите в Закона за концесиите като летищата, пристанищата или друга голяма инфраструктура. С промените се приравняват концесиите без трансграничен интерес с концесии с трансграничен интерес, чиято прогнозна стойност е над 5 548 000 евро. При дискусията в пленарната зала Димитър Петров /ГЕРБ/ предложи плажовете да бъдат категоризирани, за да има по-гъвкаво ценообразуване. Дебатът продължава, защото е изключително трудно да се намери това сечение, което да обхване спецификите на всеки един от всички 237 морски плажа, за да може правилно да се групират, коментира Николина Ангелкова. Тя информира, че от всички плажове 134 са на концесия или под наем /60 на концесия/. Атанас Костадинов /БСП/ смята, че е най-добре да се премахне изцяло концесионирането, вместо това - да се сключват договори под контрола на общините.", "date": "2019.07.05", "title": "Ангелкова: Прогнозата е за спад на туристите по нашето Черноморие"}
{"url": "https://www.24chasa.bg/novini/article/7544381", "text": "Любовта към руската литература обединява Русия, Ватикана и Италия. Това е заявил президентът Владимир Путин на тържествена вечеря в края на еднодневното си посещение вчера във Ватикана и Италия. Стенограмата с изказванията на вечерята с участие на представители на Руско-италианския форум за диалог е публикувана днес на сайта на Кремъл, предават ТАСС и БТА. По думите на Путин на срещата им по-рано през деня папа Франциск споделил, че произведенията на Достоевски и Толстой са сред книгите, които държи винаги под ръка. Главата на Римокатолическата църква разрешил на президента да говори публично за неговия постоянен интерес към руската литературна класика. Папа Франциск препоръчвал на духовниците да четат книгите на Достоевски, защото \"без да осъзнаеш цялата дълбочина на неговата философия, не можеш да бъдеш истински свещеник\". \"Това свидетелства за нашите общи духовни корени\", казал Путин.", "date": "2019.07.05", "title": "Папа Франциск към Путин: Винаги държа под ръка книги на Достоевски и Толстой"}
{"url": "https://www.24chasa.bg/novini/article/7543498", "text": "Четиридесет и една хиляди и петстотин българи са подали заявления пред британските власти, че искат да продължат да живеят във Великобритания и след Брекзит. Те са кандидатствали за така наречения статут на уседналост (settled status), който дава право на европейските граждани да останат легално в Обединеното кралство и след като то вече няма да е част от ЕС. Това поставя страната ни на първо място сред държавите, чиито граждани много бързо са започнали да се възползват от стартиралата през април електронна система за регистрация. Въпросните заявления са подадени само за два месеца и се равняват на около 42% от 100-те хиляди пълнолетни българи, за които британските власти имат сведения, че се намират на територията на страната. И макар числото на кандидатствалите да е внушително и да е колкото населението на град Видин, българските дипломати в Лондон са притеснени, че има още много сънародници, които не бързат да уредят своя статут. Затова те са започнали да провеждат серия от срещи, чиято цел е да стигнат до максимален брой наши граждани в Англия. Опасенията им са, че освен 60-те хиляди неподали молба за статут на уседналост има и много други, за които британските власти дори не подозират. Голяма част от тях работят и живеят нелегално при сънародници и в един момент това може да се окаже сериозен проблем за тях след Брекзит и да бъдат депортирани При една от срещите си с представители на местната власт в Северен Лондон българският посланик Марин Райков е бил информиран, че 80% от нашите граждани там са толкова неграмотни, че дори не могат да си вземат полагащите им се помощи. Когато ги питали за адрес, те посочвали с пръст посока. Децата им в училище не говорели нито английски, нито български и интегрирането им било изключително трудно . Районът Енфилд в северната част на британската столица е предпочитано място за живот от много сънародници заради ниските наеми и голямата българска общност от години там. Затова Райков отиде на място при тях в сряда вечер, за да ги информира какви са рисковете, ако не получат settled status. По-рано той се срещна и с учители от българските училища в Англия, които също помоли да поговорят с родителите на учениците си по въпроса. В консулската служба към посолството в Лондон са отворени допълнителни две гишета и има специално определен служител за даване на информация по телефона, за да могат повече сънародници да сменят старите си паспорти с биометрични, което е необходимо условие за достъп до електронната система на британското вътрешно министерство за издаване на статут на уседналост. “Ние нямаме право да помагаме при попълване на документите за кандидатстване, но има лицензирани организации за предоставяне на имиграционни съвети, които са одобрени да извършват тази услуга, и то безплатно”, каза посланик Райков. Той обеща в най-скоро време да бъде публикувана информация кои точно от тях са се насочили да работят с българската общност. Успоредно с това ще продължат и информационните срещи на служители на посолството с български граждани. До момента вече е имало 28 такива събирания. “Мого от нашите сънародници смятат, че Брекзит няма да се случи, и отлагат да кандидатстват за статут за уседналост, което е грешна стратегия. Първо го правеха, защото не им се плащаше таксата от 65 паунда След като тя бе премахната, продължават да изчакват, за да видят какво точно ще се случи”, обясни българският консул в Лондон Мария Ангелиева. Според нея обаче не е добре да се чакат последните месеци от огласените срокове за кандидатстване, тъй като британските власти може да поискат допълнителни сведения и документи, удостоверяващи, че лицето е живяло на територията на Великобритания през последните 5 г. и процедурата да се забави. А след Брекзит settled status ще е необходимо условие за много неща, сред които започване на работа, наемане на жилище, получаване на медицинско обслужване и социални помощи Ангелиева съобщи, че някои хазаи и работодатели вече дори са започнали да го изискват, но това е незаконно. По принцип Великобритания е обещала да даде възможност на европейските граждани да кандидатстват за статут на уседналост до 30 юни 2021 г., но само ако има сделка с ЕС за Брекзит, което изглежда все по-малко вероятно. Ако се получи раздяла между Лондон и Брюксел без споразумение в края на октомври, каквито са към момента плановете, срокът за кандидатстване ще бъде намален с половин година и ще е до края на 2020 г. Право на статут на уседналост имат всички европейски граждани, които в продължение на 5 последователни години са пребивавали във Великобритания. За пенсионерите необходимият срок е 3 г., а за лицата с трайна неработоспособност – 2 г. Ако са били по-кратко, ще трябва да подадат заявление за временен статут на уседналост (pre-settled status) и след като натрупат необходимото време, да кандидатстват отново. Settled status ще е необходим и за българските деца на Острова, за да ходят в детска градина, училище и да бъдат лекувани безплатно. Така че родителите, след като уредят своя статут, трябва да кандидатстват за разрешително и за тях. Също така трябва да са наясно, че веднъж получен, статутът за уседналост не е за цял живот Ако притежателят му напусне Великобритания за повече от 5 г., той го губи и ще може да се върне в страната с виза. “Статутът за уседналост ще бъде в електронна форма. Гражданите ще имат непрекъснат достъп до него, ще могат да го актуализират и да изпращат линк към него до различни организации при необходимост. Направен е така, че предоставената информация да се самоизтрива след определено време, за да няма злоупотреба с нея”, казва Ангелиева. Тя съветва сънародниците ни да се отнасят отговорно при кандидатстване. Ако не владеят добре английски, да потърсят помощ, защото електронната система непрекъснато задава въпроси и сверява дадените отговори. По думите ѝ има много възможности да се докаже, че си пребивавал в Обединеното кралство, дори и да не си работил през цялото време и да не си притежавал национален осигурителен номер. Това може да стане чрез справка за посещение при лекар, банкови извлечения за направени плащания, фактури за платени битови сметки, самолетни билети, писма от държавни служби и всякакви документи, които съдържат името на кандидата и са издадени на британска територия. По данни на британското вътрешно министерство едва на 0,2% от обработените до момента 668 000 заявления за статут на уседналост не е даден отговор. На 66 на сто е даден settled status, а на останалите - временен. Най-много молби са получени от граждани на Полша и на Румъния – съответно 132 400 и 110 900, но пък и техните общности на Острова са около милион. С най-малко заявления са Люксембург – 200, и Словения – 800.", "date": "2019.07.05", "title": "41 500 българи, колкото цял Видин, искат в Англия след Брекзит"}
{"url": "https://www.24chasa.bg/novini/article/7544366", "text": "70-годишна жена е в болница, след като вдишала много дим при пожар в дома си във Варна. Опасност за живота й няма. Причината за пожара е късо съединение в електрически разклонител. Инцидентът станал в четвъртък около 11.00 часа в дома на пенсионерката на ул. “Доброволци” във Варна. Огънят унищожил мебели, хладилник, домашно имущество, дограма и врата, опушени са 80 кв. м стени.", "date": "2019.07.05", "title": "Жена е в болница след пожар в дома й във Варна"}
{"url": "https://www.24chasa.bg/novini/article/7544414", "text": "Истанбул е отбелязал рекорд за последните пет години, посрещайки 5,5 милиона туристи през първите пет месеца на годината, съобщава Анадолската агенция, като се позовава на съобщение на валийството след публикуването на доклад за туризма през 2019 г. Този брой представлява увеличение с 11 процента спрямо същия период на предходната година и доближава метрополията до целта й за посрещане на 15 милиона туристи през 2019 г., предава БТА. Валията на Истанбул Али Йерликая посочи, че сред чуждите туристи, посещаващи града, най-голям дял имат германските туристи, следвани от иранските и руските. Голямо присъствие имат и туристите от Китай, Украйна и Саудитска Арабия. Ние имаме население от 15 милиона и желаем да посрещнем 15 милиона туристи, изтъкна Йерликая. Сега Истанбул е на трето място в Европа и в топ 10 в света по брой на чужди туристи, добави валията.", "date": "2019.07.05", "title": "Рекорд: 5,5 млн. туристи са посетили Истанбул през първите пет месеца на 2019 г."}
{"url": "https://www.24chasa.bg/novini/article/7544138", "text": "Емил Кошлуков бе избран от членовете на СЕМ за шеф на Българската национална телевизия. В продължение на два дни Съветът за електронни медии изслушва концепциите на шестимата кандидати: Стоил Рошкев, Сашо Диков, Емил Кошлуков, Явор Симов, Сашо Йовков и Никола Тодоров.  Ето как гласуваха членовете на СЕМ по ред на изказванията им: Бетина Жотева (избрана с квотата на президента Росен Плевнелиев)- Емил Кошлуков Ивелина Димитрова (от квотата на президента Румен Радев)- Сашо Йовков Иво Атанасов (БСП) - Сашо Йовков Розита Еленова (БДЦ) - Емил Кошлуков София Владимирова (председател на СЕМ, ГЕРБ) - Емил Кошлуков В представянето на концепцията си за БНТ Кошлуков заяви, че ще прекрати договора за предаването \"Стани богат\", защото не може да си го позволи. Той предвижда в концепцията си пълна прозрачност в разходите и действията на ръководството на телевизията. В това включва регулярни срещи с финансовото министерство, доклади пред парламента и оповестяване на текущия бюджет на БНТ пред СЕМ. Сред важните точки в концепцията му е и търсенето на постоянна обратна връзка със зрителя. В плана му за оздравяване на БНТ са предвидени повече реклама и продуктово позициониране. Той обясни, че предвижда изработване на приложение за новини, което не е свързано с голяма финансова инвестиция. Концепцията му предвижда също забавни програми за деца, които в момента са изцяло заместени от детски филмчета. За хората с увреждания също има няколко точки. Една от тях е да има субтитри на новините за хората с увреден слух. Емил Кошлуков е роден през 1965 г. в гр. Пазарджик. Завършва средното си образование в Английската гимназия в гр. Пловдив. Докато отбива военната си служба той е осъден за антидържавна пропаганда на 6 години лишаване от свобода и изтърпява присъда като политически затворник в Старозагорския затвор. През 1989 г. излиза от затвора и започва отново активна дейност срещу комунистическия режим. Става председател на Федерацията на независимите студентски дружества (ФНСД). Учредител е на Съюза на демократичните сили (СДС) – първата политическа сила, опозиция на Българската комунистическа партия. През 1991 г. Емил Кошлуков печели стипендия от фондация „Отворено общество“, след което завършва висшето си образование в Калифорнийския университет (Санта Барбара), специалност „Политически науки“. В края на 90-те години на миналия век Кошлуков създава една от първите неправителствени организации, печелеща проекти с наши и чужди донори в сферата на гражданския контрол и мониторинга върху изпълнителната и законодателната власт. През 2001 г. Емил Кошлуков ръководи предизборния щаб на Негово Величество Симеон Втори, който през лятото на същата година е избран за министър-председател на Р България. В периода 2001-2005 г. Кошлуков е депутат в 39-ото Народно събрание и председател на политическа партия „Новото време“. През 2005-2009 г. е водещ и продуцент на предаването „Таралеж“ в телевизия „Евроком“. През 2010-2014 г. Емил Кошлуков създава и управлява продуцентската компания „Ноу Фрейм Медиа“. За това време „Ноу Фрейм“ заема първо място по брой създадени продукции за българския тв пазар, като фирмата работи едновременно с четирите големи национални телевизии – БНТ, БТВ, Нова ТВ, ТВ7. От 2010 г. до 2014 г. Кошлуков е автор и водещ на „Факторът“ („Уикенд с…) по ТВ7 – първото публицистично предаване в сутрешния пояс на ефира през уикенда. От 2015 г. до 2017 г. Емил Кошлуков работи като водещ в Канал 3 и консултант по различни медийни проекти. От декември 2017 г. е директор на дирекция „Програма БНТ 1“, а от януари 2018 г. е водещ на публицистичното предаване „Още от деня“ в ефира на обществената телевизия. През април 2019 г. Емил Кошлуков е определен за изпълняващ длъжността генерален директор на БНТ.                                                                                                                                                                                                                                                                                                                       ", "date": "2019.07.05", "title": "Емил Кошлуков e новият шеф на БНТ"}
{"url": "https://www.24chasa.bg/novini/article/7544436", "text": "Пчели нападнаха двама туристи в югоизточна Франция. Хората били обсадени от „агресивен облак от насекоми”. Мъжът бил ужилен между 200 и 300 пъти и изпаднал в безсъзнание. Жената имала между 150 и 200 ужилвания. Двамата са подложени на спешно болнично лечение след инцидента, предаде БГНЕС. Пострадалите са открити от пожарникари, недалеч от кошери по туристическа пътека. Жерар Арнолд, специалист в областта на биологията и поведението на пчелите, заяви пред френска медия, че пчелите обикновено не атакуват хората, но в този случай явно са били „обезпокоени и раздразнени“. Д-р Арнолд поясни още, че пчелите се интересуват само от цветя, а не от хора. Следователно, това е необичайна ситуация. Ако една или повече пчели изглеждат агресивни най-добре е да се движите достатъчно далеч и възможно най-бързо”, посъветва експертът. Прокуратурата е започнала разследване по случая.", "date": "2019.07.05", "title": "Разгневени пчели изпратиха двама туристи в болница"}
{"url": "https://www.24chasa.bg/novini/article/7544448", "text": "Един човек е бил арестуван във връзка с  , съобщи \"Елефтерос типос\". Твърди се, че 64-годишният мъж е причинил пожара, като е горил растителни отпадъци от пространството около дома си, предава БТА. Според последната информация най-опасният фронт се намира в района на селището Гавалас, което е застрашено, ако пожарът не бъде овладян до определено място. Властите евакуираха превантивно четири селища на острова, а петима души бяха откарани в болница заради дихателни проблеми. Междувременно \"Катимерини\" съобщи, че пожар е избухнал и в района на Спата, Атика. Засега няма застрашени къщи.", "date": "2019.07.05", "title": "Има арестуван за пожара на Евбея, горил отпадъци около дома си"}
{"url": "https://www.24chasa.bg/novini/article/7544444", "text": "Започна Срещата на върха на инициативата „Берлински процес“. Това стана ясно от профила на премиера Бойко Борисов във фейсбук. С държавните и правителствените ръководители обсъждаме темите за укрепването на регионалното сътрудничество и развитието на съвместни инфраструктурни проекти, написа още Борисов.", "date": "2019.07.05", "title": "Започна срещата за Западните Балкани в Познан с участието на премиера Борисов"}
{"url": "https://www.24chasa.bg/novini/article/7544457", "text": "Участник в телефонни измами е задържан след незабавна професионална реакция на криминалисти от Белене, информират от МВР. Разследването е започнало на 24 юни, когато съдействие в полицията потърсила възрастна жена от Белене и обяснила, че непознат, представил се по телефона за полицейски служител, успял да я убеди да съдейства за залавяне на измамници, изпълнила предварителната уговорка и закачила на портата пред къщата си полиетиленов плик със 1100 лева. По същата схема малко по-късно била измамена и друга местна жителка, която оставила в контейнер в близост до дома си 1630 лева и дебитна карта с изписан на нея коректен пин код. На 27 юни жертва на аналогична телефонна измама станала още една жена от града - тя се простила със сумата от 7 600 лева, оставена от нея под пейка пред дома й. По случаите незабавно били образувани преписки за престъпление по чл.209 от НК, а в рамките на проведените оперативни издирвателни действия е установен 54-годишен мъж, изпълнявал ролята на \"куриер\" в престъпната схема. Последвало задържането му на 1 юли т.г., а при претърсването са открити и иззети част от паричната сума и вещи, които той е взел от възрастните жени. Привлечен е и разпитан в качеството на обвиняем. Дал е подробни сведения за участието си в престъпленията. Работата по документирането на случаите продължава под наблюдението на прокуратурата.", "date": "2019.07.05", "title": "Арестуваха 54-годишен \"куриер\" в схема на ало измамници в Белене"}
{"url": "https://www.24chasa.bg/novini/article/7544473", "text": "За малките кучета до пет килограма каишките няма да са задължителни, а намордниците ще са само за агресивните. Това разясни пред журналисти на брифинг в парламента председателят на земеделската комисия Мария Белова. Поясненията се налагат заради недоразумения в обществото, свързани с гласувани тази седмица на първо четене промени в закона за ветеринарномедицинската дейност. Белова подчерта, че и досега намордниците са задължителни за агресивните кучета, а самото понятие \"агресивни\" е дефинирано в закона за ветеринарномедицинската дейност в преходните разпоредби. В същото време и в момента има текстове, които забраняват домашните любимци да бъдат пускани без повод, а агресивните - и без намордник, предава БТА. С гласуваните тази седмица текстове, предложени от ГЕРБ, се облекчава режимът като само кучетата над пет килограма ще трябва да са с каишка. Т.е. да се освободят малките кучета, жаргонно наричани \"кучета-играчки\", да няма законово изискване да бъдат разхождани без повод, подчерта Белова. За агресивните кучета остават и поводът, и намордникът. Завишават се и санкциите за собствениците, ако не изпълняват разпорежданията. Намордник и килограми, нямат нищо общо, намордникът е свързан единствено с агресията на кучето, подчерта и Маноил Манев. Преценката дали кучето е агресивно е на собственика и наказанието, което той ще понесе, ако не е преценил правилно, пак е за негова сметка, категоричен е той.", "date": "2019.07.05", "title": "Намордници - само за агресивните кучета, за малките каишките няма да са задължителни"}
{"url": "https://www.24chasa.bg/novini/article/7544475", "text": "Когато става дума за спасяването на иранското ядрено споразумение, Европа се намира в невъзможната ситуация да се опитва да съхрани една сделка, която се проваля заради максималистката санкционна политика на Съединените щати. Откакто президентът Доналд Тръмп едностранно изтегли САЩ от споразумението преди една година, в Иран бавно започна да се надига недоволство. Първоначално изглеждаше сякаш иранските служители си мислят, че могат да изчакат мандатът на Тръмп да изтече. Те говореха за \"стратегическо търпение\" с оглед наближаването във времето на американските президентски избори догодина. Това говорене спря вследствие на задушаващия ефект на американските санкции върху жизненоважния ирански износ на суров петрол, като те впоследствие бяха насочени срещу иранския корпус на Гвардейците на ислямската революция и висши държавни представители, сред които и върховният лидер на Иран аятолах Али Хаменей. Скоро говоренето бе заменено от \"стратегически действия\" и отправяне на заплахи във връзка с Ормузкия проток, който е ключов маршрут за доставките на петрол в световен мащаб. Като част от тези действия Иран наруши наложения с ядреното споразумение със световните сили от 2015 г. лимит на запасите от обогатен уран. Президентът Хасан Рохани заяви, че от 7 юли Иран ще започне да обогатява уран \"до каквото ниво според нас е необходимо и потребно\". Комбинацията от тези стъпки може да доведе до скъсяване на срока от една година, необходим за подготвянето на достатъчно количество материал за евентуалното създаване на ядрено оръжие - нещо, което Иран отрича, че иска да направи и което бе предотвратено от ядреното споразумение. От иранска гледна точка единствените хора, които могат в настоящия момент да предотвратят по-нататъшна ескалация на кризата, са в Европа. Великобритания, Франция и Германия са страни по ядрената сделка, а Европейският съюз също спомогна в дипломацията. Иран продължава да адресира публичните си изказвания към Европа. \"Действията на европейците не са достатъчни и по тази причина ислямската република ще продължи да действа по плановете си, както обяви по-рано\", заяви иранският външен Мохамад Джавад Зариф. Мая Кочиянчич, говорителка на европейския топдипломат Федерика Могерини, заяви, че Европа е \"призовала Иран да се откаже от тези стъпки и да се въздържа от допълнителни действия, които биха подронили ядреното споразумение\". Какво обаче могат да предложат европейците продължава да е под въпрос. Те посочиха планирания европейски търговски механизъм Инстекс, който позволява на европейски и ирански компании да изпращат стоки в чужбина и да им се плаща на място, за да бъдат заобиколени американските санкции. Все още обаче стои въпросът дали Иран ще създаде съответна система, която да улесни търговията. Европейският съюз казва, от своя страна, че Инстекс \"вече действа и вече се осъществяват първите трансакции чрез него\". За Иран възможността да продава петрола си чрез Инстекс продължава да е най-голямата грижа. \"Без петролна сделка е ясно, че Инстекс няма да проработи\", заяви пред Блумбърг тази седмица иранският министър на петрола Биджан Намдар Зангане. Иран обаче може би е успял да изнесе петрол за Китай миналата седмица въпреки санкциите. САЩ изглежда са решени евентуално да въведат санкции срещу Инстекс, ако той обхване продукти, различни от хранителните продукти и лекарствата, които Америка все още позволява да бъдат внасяни в Иран. Дори и да стане така, няма признаци някоя голяма компания да е готова да рискува да понесе американските санкции в името на европейската дипломация - нещо, което правителството на Тръмп отбелязва с голямо задоволство. \"Просто не виждаме да има желаещи компании, защото ако една компания е изправена пред избора да прави бизнес в Съединените щати или в Иран, винаги ще избере Съединените щати\", заяви през май Брайън Хук, специалният представител на Съединените щати за Иран. Самият Тръмп все по-често критикува Иран, че не спазва споразумението, от което той се отказа. \"Внимавайте със заплахите, Иран. Те могат да се обърнат срещу вас по начин, какъвто никой не е виждал досега!\", написа в ранните часове на вчерашния ден Тръмп в Туитър. Иран обаче също може да хапе. Насред кризата Иран свали американски разузнавателен дрон на стойност над 100 милиона долара, който според Техеран незаконно е навлязъл в иранското въздушно пространство. Съединените щати отричат това и твърдят, че иранска ракета е ударила дрона в международното въздушно пространство над Ормузкия проток, през който преминават 20 процента от световния петрол. Иран неколкократно заплахи да блокира протока, ако няма възможност да продава петрола си. През последните два месеца в близост до протока имаше мистериозни атаки срещу петролни танкери. Иран отрича да е замесен, а Съединените щати обвиняват Техеран, че използва морски мини срещу плавателните съдове. Макар протокът да остава отворен, цената на застрахователните премии за петролните танкери се увеличи. Докато 80 процента от преминаващия през протока петрол се превозва за Азия, саудитският и иракският петрол се превозва за Европа. Всяко въздействие върху трафика през протока вероятно ще покачи световните цени на петрола, като това ще се отрази неблагоприятно на европейските потребители. \"Военната конфронтация между Иран, САЩ и страните от Персийския залив по всички въпроси, като се започне от ядреното споразумение и се стигне до Йемен, може лесно да доведе до ескалация на хибридната война, при която има много по-сериозни начини за нападение. Подобни нападения могат да въздействат върху изключително важни аспекти от енергийния поток към ключови индустриални държави и износителите, които определят успеха на световната икономика\", казва Антъни Кордсман от базирания във Вашингтон Център за стратегически и международни изследвания. Европа сега е директно замесена в сдържането на потока на иранския суров петрол в чужбина. Вчера властите в Гибралтар спряха петролен танкер, за който се смята, че превозва ирански суров петрол за Сирия. Макар Гибралтар да заяви, че е заловил танкера с помощта на Великобритания във връзка със санкциите на ЕС срещу Сирия, времето на събитието едва ли ще остане незабелязано от служителите в Техеран. Твърдението на Испания, че танкерът е заловен по искане на Съединените щати несъмнено също ще привлече внимание. Както Рохани предупреди през декември: \"Ако един ден Съединените щати решат да блокират иранския петрол, няма да бъде изнасян никакъв петрол от Персийския залив\". (От БТА)", "date": "2019.07.05", "title": "Европа се оказа притисната насред спора между Иран и САЩ за ядреното споразумение"}
{"url": "https://www.24chasa.bg/novini/article/7544492", "text": "7,2 млн. евро са отчислени от бюджета на рибарската програма, с което ги губим. Имаме изготвено предложение до комисията за чия сметка трябва да са тези средства и предварително съгласие да бъдат за администрацията, като техническа помощ и от мерки, за които няма интерес. Тоест бизнесът няма да бъде засегнат. Това заяви земеделският министър Десислава Танева в кулоарите на парламента. Танева посочи, че първоначалното предложение е било за отчисление за малко над 8 мнл. евро и след комуникация с управляващия орган финалното решение е за 7,2 млн. евро, което е около 8% от бюджета за рибарството. И уточни, че към момента е договорен 60% от рибарската програма. Министърката беше категорична, че основното за изгубените средства е забавяне на административни процедура. ", "date": "2019.07.05", "title": "Танева: Изгубените 7 млн. евро за рибарство няма да се отразят на бизнеса"}
{"url": "https://www.24chasa.bg/novini/article/7544515", "text": "Българин е бил убит от възрастен грък в село Елефтерес край Кавала в четвъртък, след като между двамата е възникнал спор, съобщава \"Прото тема\". Убийството е извършено пред свидетели. Според първоначалната информация извършителят се е срещнал с жертвата, която е живеела в близкото село Платанотопос, в дома на общи познати. Там двамата са се скарали по незначителен повод от финансов характер. В някакъв момент възрастният грък е взел ловна карабина и е застрелял българина хладнокръвно, преди някой да успее да му попречи, информира БТА. Извършителят се е опитал да се укрие, но е бил заловен от полицията. Името и възрастта на убития българин не се споменават.", "date": "2019.07.05", "title": "Убиха българин с ловна карабина край Кавала"}
{"url": "https://www.24chasa.bg/novini/article/7544494", "text": "Като част от усилията на България да задълбочи и структурира сътрудничеството си с ОИСР и да допринесе за обществената политика и програмата за реформи в страната, министър-председателят Бойко Борисов представи план за действие на генералния секретар на ОИСР Анхел Гурия. Планът за действие на България отваря пътя за по-голямо участие в редица дейности на ОИСР и идентифицира редица области на политиката, в които експертите на ОИСР ще си взаимодействат с български представители за укрепване на обществената политика и стремежа към успешни реформи. Премиерът Борисов връчи плана за действие по време на двустранна среща с г-н Гурия в Познан, Полша, в рамките на Срещата на върха на Берлинския процес за Западните Балкани, на 4-5 юли, съобщиха от пресслужбата на кабинета. „Дейностите, очертани в Плана за действие, ще дадат на България достъп до ключова информация и препоръки за развитие и укрепване на програмата за реформи в полза на силен, приобщаващ и устойчив растеж. Това е план на България, основан на приоритетите на България. Ние се ангажираме да споделяме опита и най-добрите практики на ОИСР, за да помогнем на България да напредне в програмата си за реформи и да се доближи до стандартите на ОИСР ”, каза г-н Гурия. Премиерът Борисов припомни, че Планът за действие е разработен въз основа на Пътната карта за пред-присъединителния период 2017-2020 г., приета от българското правителство. \"Очакваме България да получи покана да започне преговори за членство в ОИСР възможно най-скоро, във времевата рамка на Плана за действие\", заяви Борисов. Планът за действие (2019-2020 г.) се състои от „21+“ области на политиката, които ще подкрепят ключовите приоритети на реформата в България в областта на икономическата политика, инвестициите, финансовите въпроси, фискалните въпроси, бюджетирането и публичните разходи, корпоративното управление и държавните предприятия, науката и иновациите, образованието, цифровата икономика, политиката за защита на потребителите, търговията, развитието, туристическите политики за устойчив и приобщаващ растеж, селското стопанство, борбата с корупцията, заетостта и социалното предприемачество, околната среда и изменението на климата, статистиката, общественото управление и регионалното развитие, здравеопазването и конкуренцията. По време на изпълнението на Плана за действие, ОИСР ще проведе редица прегледи на политиките в различни области на българската икономика и ще предостави конкретни препоръки въз основа на най-добрите практики на ОИСР. Това ще включва например: икономическо преглед на ОИСР в България, преглед на публичното управление и преглед на инвестиционната политика. В допълнение, България възнамерява да приеме и приложи няколко международни стандарта, включително Кодексите за либерализация на движението на капитали на ОИСР и текущите невидими операции, като същевременно увеличи участието си в комитетите на ОИСР по корпоративно управление, цифрова икономическа политика и публично управление.", "date": "2019.07.05", "title": "Борисов предаде план за действие на шефа на ОИСР в Познан (Снимки)"}
{"url": "https://www.24chasa.bg/novini/article/7544507", "text": "Иван В., който в момента излежава присъда във Варненския затвор за друго престъпление, подписа споразумение с окръжна прокуратура в морската столица и получи условна присъда за това, че теглил пари от чужда карта. Поредното му наказание е година и половина условно с 3 години изпитателен срок. Затворникът призна вината си и се отказа от разглеждане на наказателното дело срещу него по общия ред. Престъплението е извършено на 31-и май 2017 година. Той успял да вземе кредитната карта на свой познат. Първо изтеглил 50 лв. от банкомат в центъра на Варна и за няколко минути \"дръпнал\" от кратата общо 950 лв. Направил още два неуспешни опита да изтегли първо 400 лв, после 200, но не успял, защото надхвърлил дневния лимит. Споразумението не подлежи на обжалване и е окончателно.", "date": "2019.07.05", "title": "Затворник във Варна получи условна присъда зад решетките"}
{"url": "https://www.24chasa.bg/novini/article/7544493", "text": "12 г. ще лежи в затвора рецидивист, убил от бой пенсионерка навръх Нова година. Кюстендилският окръжен съд постанови присъдата за 40-годишния Иван М.- Ушко, по дело за грабеж с причинена тежка телесна повреда, от която е настъпила смърт. Делото бе гледано по съкратената процедура. Трагедията се разиграла около 1,30 ч на 31 декември 2017 г. в дома на 74-годишната Т. Х. в Дупница. През лятото на същата година Иван М. правил ремонт на покрива на къщата на пенсионерката. Още тогава видял, че в двора има меден казан и си го набелязал за кражба. В нощта на 31 декември, след като се напил порядъчно, рецидивистът решил да открадне казана. Пристигнал в двора, но не го открил, разбил входната врата и влязъл в къщата. Възрастната жена била заспала на включен телевизор, но се събудила. Нападателят започнал да я налага със силни удари по главата и крещял: \"Давай парите\". Откраднал 100 долара, 25 лева, 2 телефона и 1 часовник. След като оставил възрастната жена в тежко състояние, той взел такси и заминал за София. Жената успяла да се обади в полицията и дала подробно описание на нападателя, който по- късно е заловен. Няколко часа след побоя й прилошало, закарана е в столична болница, с тежка черепно-мозъчна травма и 2 хематома в главата. На 13 януари 2018 г. починала. Иван М. е осъждан многократно, с 24 влезли в сила присъди основно за кражби. По 23 от тях му е наложено наказание затвор, което е изтърпявал ефективно. Присъдата може да се обжалва или протестира пред САС.", "date": "2019.07.05", "title": "12 г. затвор за рецидивист, убил от бой баба на Нова година"}
{"url": "https://www.24chasa.bg/novini/article/7544178", "text": "Спасителните операции след мощното торнадо, което удари североизточната китайска провинция Ляонин в сряда, продължават. Шестима загинаха, 190 са ранените, а 9 900 засегнатите от бедствието, информира  Торнадото, което бе със скорост на вятъра от 23 м/с и продължи 15 минути, се развихри в гр. Кайюан около 17:15ч. в сряда, заявиха от градската управа. Над 800 спасители, сред които полицаи, пожарникари, медици и електротехници, помагат в справянето с щетите от бедствието. Те са разделени в 10 екипа и се борят с времето в издирването на изчезнали, в лечението на ранените, настаняването на пострадалите и възстановяването на електричеството и транспорта. Най-тежко пострада индустриалния парк в западната част на града и съседните му жилищни квартали. В четвъртък сутринта спасителните екипи разчистваха развалините и търсеха затрупани работници в дузината разрушени от торнадото фабрики. Бедствието нанесе щети и на над 4300 жилищни сгради, с много счупени прозорци и срутени външни стени, бяха унищожени и около 100 хектара посеви. Около 210 души са спасените от увредените сгради, а 1 600 евакуирани на безопасно място. 63-ма са настанените в шест от местните болници, заявиха от управата на града.", "date": "2019.07.05", "title": "9 900 са пострадалите от торнадото в Североизточен Китай"}
{"url": "https://www.24chasa.bg/novini/article/7544527", "text": "Процесът по номинирането на германката Урсула фон дер Лайен за председател на Европейската комисия не беше прозрачен и бележи нежелателно скъсване с практиката да се избират водещите партийни кандидати, заяви настоящият шеф на ЕК Жан-Клод Юнкер, цитиран от Ройтерс и БТА. \"Процесът не беше много прозрачен\", каза Юнкер на пресконференция днес в Хелзинки, отговаряйки на въпрос как лидерите от ЕС са избрали тази седмица следващия председател на ЕК. Номинираната кандидатка подлежи на утвърждаване от Европейския парламент, уточнява Ройтерс. Юнкер каза, че назначаването му преди пет години е било прозрачно, тъй като е бил избран от лидерите, след като е участвал в европейските избори. \"За съжаление това не стана традиция. Аз бях първият и последен шпиценкандидат\", отбеляза той, използвайки немската дума за водещ кандидат в европейските избори.", "date": "2019.07.05", "title": "Юнкер: Номинацията на Урсула фон дер Лайен не беше направена прозрачно"}
{"url": "https://www.24chasa.bg/novini/article/7544635", "text": "Автобусите превозващи пътници по редовни линии, няма да плащат толтакси след въвеждането на толсистемата. Такава такса ще се дължи само от автобусите, които правят случайни превози или работят за собствена сметка, например превозват работници или служители на фирми. Това се споразумяха участниците в заседанието на първия консултативен съвет за толтаксите, който се състоя днес в МРРБ. На него участваха ръководството на Националното толуправление, зам.-министърът на регионалното развитие Николай Нанков и представители на бранша на превозвачите.  Другото принципно решение е обхватът на пътищата, за чието преминаване ще се събира толтакса, да се намали с около 50% - от 10 800 км на 5900 км. Самата тарифа също е преразгледана и е намалена с около 30%, съобщиха участници в съвета. ", "date": "2019.07.05", "title": "Автобусите без толтакси, тарифата - с 30% надолу, пътищата - с 50% по-малко"}
{"url": "https://www.24chasa.bg/novini/article/7544634", "text": "Германски съд осъди днес 32-годишна германка на пет години затвор за принадлежност към терористичната организация \"Ислямска държава\", предаде ДПА. Жената, идентифицирана само като Сабине С. в съответствие с германското законодателство, приела исляма и заминала за завладените от \"Ислямска държава\" територии в Сирия и Ирак, където живяла от края на 2013 до август 2017 г., след което се върнала в Германия. Жената била арестувана в Баден-Баден в средата на миналата година. Тя заяви пред съда в Щутгарт, че се е отказала от членството си в \"Ислямска държава\". В обвинителния акт се описва как тя се омъжила за боец на ИД, когото не познавала, малко след пристигането си в Сирия, и живяла с него, като се грижела за домакинството. Впоследствие той бил убит в сражение, пише БТА. Според прокуратурата Сабине С. възхвалявала живота под властта на \"Ислямска държава\" в няколко блога, като целта й е била да вербува други хора. Сабине С. заяви пред съда, че искала да живее в съответствие с ислямския закон, но не и да участва в бойни действия. Преди да замине за Близкия изток, тя живеела с бащата на двете си деца в Берлин, като приела исляма на 22 години. Според разказа й тя се е радикализирала преди заминаването си, отбелязва ДПА.", "date": "2019.07.05", "title": "Съд вкара германка в затвора за 5 г. за принадлежност към \"Ислямска държава\""}
{"url": "https://www.24chasa.bg/novini/article/7544648", "text": "На официалната церемония по повод 140-ата годишнина от създаването на вътрешното ведомство министър Маринов открои отговорната роля на българските правоохранителни органи: „В продължение на 140 години Министерството на вътрешните работи е гарант за утвърждаването и опазването на българската държавност, националната сигурност и обществения ред. Като една от първите институции в новоосвободена България, то съхранява и пренася през годините традициите за дълг, отговорност и работа в служба на обществото. Днес продължаваме да отстояваме неговия авторитет и да осигуряваме необходимата приемственост, основана на върховенство на закона, лоялност, откритост и доверие“. Това съобщиха от пресцентъра на Министерството на вътрешните работи. В контекста на предизвикателствата на динамичното съвремие, вътрешният министър подчерта важността на модернизацията и усъвършенстването на уменията и подходите при противодействие на престъпността на национално и европейско равнище. Той засвидетелства подкрепа към усилията и всеотдайността на колегите си - българските полицаи, пожарникари и граничари, които ежедневно изпълняват важната задача да гарантират обществения ред, сигурността, живота и здравето на хората: Правоохранителните служби са гръбнакът на сигурността в България. Въпреки че невинаги усещаме общественото признание и подкрепа, стремежът ни е да осигурим на гражданите спокоен и сигурен живот, заяви министър Маринов. В тържествения ден вътрешният министър отдаде заслужена почит към загиналите колеги. „Не можем и не бива да забравяме тяхната саможертва, затова свеждаме глави пред паметта им. Подкрепяме и винаги ще подкрепяме техните семейства и деца през нелекия им житейски път“. По време на церемонията бе извършен водосвет на знамената на МВР. Министърът на вътрешните работи Младен Маринов, заместниците му Красимир Ципов, Милко Бернер и Стефан Балабанов, както и главният секретар главен комисар Ивайло Иванов поднесоха венци пред паметника на Незнайния воин. След официалната част вътрешният министър поздрави лично всички присъстващи униформени и служители на МВР. Професионалния празник на МВР уважиха зам.-председателят на Народното събрание Емил Христов, вицепрезидентът Илияна Йотова, председателят на ДАНС Димитър Георгиев, членове на правителството, народни представители, кметът на София Йорданка Фандъкова, представители на дипломатическия корпус у нас, бивши представители на ръководството на МВР, ветерани, директори на главни и областни дирекции на МВР, служители и гости.", "date": "2019.07.05", "title": "Младен Маринов към служителите на МВР: Благодаря ви, че служите вярно на страната и обществото"}
{"url": "https://www.24chasa.bg/novini/article/7544480", "text": "Тази година посрещаме 25-тия випуск от лятната стажантска програма в „Идеал Стандарт – Видима“. Сред първите студенти – стажанти е бил и  , днес изпълнителен директор на компанията. Той лично приветства студенти и ученици. „Изключително съм щастлив, че за поредна година откриваме стажантската програма. Тази година е много специална за мен и някои мои колеги. Навършват се 25 години стажантска програма. И много дборе знам, защото аз бях първият стажант. Днешната дата пък е моят първи работен ден в „Идеал Стандарт – Видима“ вече като служител – 1999 г. Много съм щастлив, че виждам толкова много млади хора и програмата се развива и разширява – има както студенти, така и ученици“, с тези думи се обърна Ярослав Дончев, изпълнителен директор на „Идеал Стандарт – Видима“ към младежите при откриването на Стажантска програма 2019, и продължи: „Много е важно, според мен, още от самото начало да се докоснете до реалния трудов живот в една международна корпорация, с хора, които имат много опит“. Ярослав Дончев сподели, че първите шест месеца от годината са били много добри за компанията, с преизпълнение на плановете, зад които стои много труд и постоянство: „Този успех се е превърнал в традиция. Успехът и традицията не идват с късмет, а с много знания, много работа и упоритост. Това е нещото, което бих пожелал на всички да усетите и да вземете от стажа си в компанията. Успех!“ Милена Богданова, директор Човешки ресурси – Източна Европа, пожела на младежите „гребете с пълни шепи, питайте много, учете се. Пожелаваме ви едно успешно и трудолюбиво лято. Надявам се поне някои от вас в края на лятото да си кажат: „Ето това искам да работя“. Успех!“. Тази година 78 младежи се включват в лятната стажантска програма на компанията с ръководител Светлана Георгиева. С приветствието „Добре дошли!“ бяха посрещнати 28 студенти за лятната стажантска програма „Път към успеха“, 31 ученици на летен стаж в производствените площадки на заводите и 19 ученици от ПГМЕТ „Ген. Ив. Бъчваров“ на производствена практика. В Стажантско лято 2019 се включват студенти, учещи в България и чужбина. В компанията ще работят стажанти от техническите университети в Габрово и София, УНСС, Стопанска Академия – Свищов, Великотърновски университет, Пловдивски университет „Паисий Хилендарски“, университети  в Дания, Англия и Австрия. Стажантската програма започна на 1 юли и продължава до 4 септември под мотото „Път към успеха. С талант, амбиция и желание успехът е на едно лято разстояние“.", "date": "2019.07.05", "title": "25 години стажантска програма в „Идеал Стандарт – Видима“"}
{"url": "https://www.24chasa.bg/novini/article/7544656", "text": "Стотици посетиха Министерството на вътрешните работи в Деня на отворени врати по повод 140-ата годишнина от създаването на ведомството. Това съобщиха от пресцентъра на МВР. Сред първите посетители на ул. „6-и септември“ в София бяха деца от Центъра за работа с деца и младежи към община Велико Търново от селата Арбанаси, Балван, Беляковец, Самоводене, Ресен, Присово и Шемшево. Министърът на вътрешните работи Младен Маринов посрещна специалните гости в кабинета си и им показа интригуващи подробности от мястото, където ръководителите на служби се събират, за да вземат най-важните решения, свързани със сигурността на страната. „Всички наши усилия са в името на обществото и на сигурното бъдеще на децата на България“, обърна се вътрешният министър към своите гости. Той оцени високо модела на взаимодействие между община Велико Търново и Дарителското сдружение „Св. Иван Рилски“ - с. Балван, насочена към децата. В знак на уважение към добрата инициатива, доказала своята успешност по отношение на превенцията, министър Маринов награди с почетен знак „За доблест и заслуги“ Благовеста Факирова от сдружението, по чийто проект са разкрити първите центрове за работа с деца и младежи. От своя страна тя изказа искрена благодарност към полицаите от ОДМВР – Велико Търново и пожарникарите от Регионалната дирекция „Пожарна безопасност и защита на населението“ за активното партньорство в инициативите за децата, съвместно местната власт и неправителствени организации. От името на кмета на община Велико Търново Даниел Панов поздравителен адрес към служителите на МВР за всеотдайните им усилия поднесе Росица Димитрова, директор на Дирекция \"Социални дейности и здравеопазване\" към общината. Пред министър Маринов децата пък представиха стихотворенията, отличени в конкурса „Полицаят – моят приятел“, организиран по повод 140 години от създаването на МВР. Сред специалните гости на министъра на вътрешните работи бяха и деца на загинали и пострадали при изпълнение на служебните си задължения служители от системата на МВР от София, Велико Търново, Кюстендил и Русе. В срещата се включиха главният секретар главен комисар Ивайло Иванов, заместникът му главен комисар Георги Арабаджиев, заместник-директорът на ГД „Национална полиция“ старши комисар Благородна Макева, началникът на кабинета на министъра на вътрешните работи Михаил Златанов. В рамките на Деня на отворени врати открити за посетители бяха кабинетите на министъра на вътрешните работи и на главния секретар на МВР, заседателната зала и централното фоайе на ведомството.", "date": "2019.07.05", "title": "Министър Маринов посрещна в кабинета си първите гости (Видео)"}
{"url": "https://www.24chasa.bg/novini/article/7544661", "text": "Учени призоваха протестиращите срещу климатичните промени да спасят планетата, като садят дървета, защото това е най-добрият начин за контролиране на парниковия ефект, съобщиха Ройтерс и Асошиейтед прес. Ако бъдат засадени дървета на свободните площи, които са колкото територията на САЩ, те биха уловили две трети от произведените от човека парникови емисии. Дори при съществуващите градове и обработваеми площи, има 9 милиона квадратни километра свободно пространство, на което могат да бъдат засадени трилион дървета, пишат еколози от Федералния технологичен институт в Цюрих в сп. \"Сайънс\", предава БТА. Те са изчислили, че тези нови дървета за десетилетия ще могат да погълнат почти 830 милиарда тона въглероден двуокис от атмосферата. Това е почти колкото хората са произвели през предишните 25 години. Ползата ще е бърза, защото дърветата пречистват въздуха най-добре, когато са млади. \"Всяко друго решение срещу климатичните промени би изисквало всички да променим поведението си, или някакво решение от политици, които могат да вярват или да не вярват в климатичните промени, или пък научно откритие, каквото още не е направено - каза Том Краутър от екипа. - Това е най-евтиното - хиляди пъти\", а и най-ефективното. Швейцарските еколози са първите, изчислили колко дървета може да има на Земята, къде е възможно да бъдат отглеждани те и колко въглерод могат да погълнат. Създадената от тях карта показва и кои дървета са най-подходящите. Шестте държави с най-много налично място за засаждане на дървета са Русия, САЩ, Канада, Австралия, Бразилия и Китай. Учените са използвали Гугъл Ърт, за да установят къде могат да бъдат засадени повече дървета. Според ръководителя на изследването Жан-Франсоа Бастен има място поне за още един трилион, а може би и трилион и половина. Сега на планетата ни има три трилиона дървета.", "date": "2019.07.05", "title": "Учени: Ако засадим трилион дървета, те ще погълнат почти 830 млрд. тона въглероден двуокис"}
{"url": "https://www.24chasa.bg/novini/article/7544659", "text": "Трима сирийци загинаха при взрив на бомба, поставена в кола, в граничещия със Сирия южен турски окръг Хатай. Това заяви днес, заяви днес турският президент Реджеп Тайип Ердоган. Взривът е станал в кола на 750 метра от местно правителствено представителство в граничния град Рейханлъ, окръг Хатай, информира Анадолската агенция. Ясно е, че в превозното средство е имало бомба. Първоначалните данни сочат, че станалото може да е свързано с действия на терористи, посочи Ердоган. Линейки и полицейски коли са изпратени на мястото на експлозията. Ердоган не уточни колко хора са ранени при взрива, посочва Асошиейтед прес. По данни на турската телевизия СиЕнЕн-Тюрк ранените са двама. При експлозия на кола бомба през 2013 г. в град Рейханлъ бяха убити 52-ма души, включително сирийски бежанци, припомнят АП и БТА. Валията на Хатай Рахми Доган е посочил пред Анадолската агенция, че все още не е установено на какво се дължи експлозията в автомобила.", "date": "2019.07.05", "title": "Трима сирийци загинаха при експлозия на кола в Южна Турция (Обновена)"}
{"url": "https://www.24chasa.bg/novini/article/7544610", "text": "Русия потвърждава подготовката на среща на върха за Сирия във формата от Астана, като в скоро време е планирана среща на равнище политически директори, съобщи ТАСС, като се позовава на изявление на руския външен министър Сергей Лавров на среща със специалния пратеник на ООН за Сирия Гайр Педешен. Иран, Русия и Турция ще продължат усилията си, за да постигнат допълнителни резултати в интерес на установяването на траен и надежден мир в Сирия. В близко време се планира среща на равнище политически директори и се разглежда въпросът за нова среща на върха на тройката от Астана /Русия, Иран, Турция - бел.ТАСС/, е посочил Лавров, информира БТА. Среща на върха с участието на Турция, Русия и Иран, посветена на Сирия, ще се състои през август в Турция, съобщи вчера турският президентски говорител Ибрахим Калън, цитиран от Анадолската агенция.", "date": "2019.07.05", "title": "Русия потвърди подготовката на среща на върха за Сирия във формата от Астана"}
{"url": "https://www.24chasa.bg/novini/article/7544678", "text": "Морето погълна 16-годишно момче от Кнежа в Слънчев бряг, съобщиха за \"24 часа\" от бургаската полиция. Ученикът е изваден от морето на Централния плаж в Слънчев бряг. Той е бил на лагер там заедно със съученици и е видян последно към 11 часа в базата. В 11:30 часа е изваден от спасителите. Състоянието му било изключително тежко - без жизнени показатели. В последно време морето взе няколко жертви. Повече за тях ", "date": "2019.07.05", "title": "16-годишен ученик от Кнежа се удави в Слънчев бряг"}
{"url": "https://www.24chasa.bg/novini/article/7544579", "text": "Сръбският премиер Ана Бърнабич заяви, че премиерът на Косово Рамуш Харадинай й е казал, че информацията за забрана за сръбски официални лица да посещават Косово е фалшива новина, съобщи Танюг. Приятно ми е, че от Рамуш Харадинай чух, че забраната за посещения на сръбски официални лица в Косово е фалшива новина, заяви сръбският премиер, но изтъкна, че се чуди защо \"съветници на така наречения министър на външните работи разпространяват фалшиви новини\". Новината в четвъртък бе съобщена от Йетлир Зиберай, съветник на външния министър на Косово Беджет Пацоли, припомня БТА. Бърнабич заяви пред журналисти в Познан, където в момента се провежда среща на върха ЕС - Западни Балкани, че думите на Харадинай до известна степен намаляват напрежението в региона. Бърнабич заяви, че Харадинай й е казал това на работна закуска с премиерите от Западните Балкани. Тя оцени, че разговорът по време на закуската е бил интересен и отворен.", "date": "2019.07.05", "title": "Бърнабич: Харадинай каза, че забраната за сръбски официални лица е фалшива новина"}
{"url": "https://www.24chasa.bg/novini/article/7544683", "text": "През първото тримесечие на 2019 г. общият брой на заетите лица на възраст 15 и повече навършени години е 3147.8 хил., съобщава НСИ. От тях 1681.4 хил. са мъже и 1466.4 хил. - жени. Относителният дял на заетите лица от населението на възраст 15 и повече навършени години е 52.7 на сто, като при мъжете този дял е 58.7 на сто, а при жените - 47.2 на сто. През първото тримесечие на 2019 г. броят на безработните лица е 165.3 хил., от които 95.0 хил. (57.5 на сто) са мъже и 70.3 хил. (42.5 на сто) - жени. Коефициентът на безработица е 5.0 на сто и в сравнение с първото тримесечие на 2018 г. намалява с 0.7 процентни пункта. Коефициентът на безработица за мъжете е 5.3 на сто, а за жените - 4.6 на сто. По предварителни данни през първото тримесечие на 2019 г. общите разходи на работодателите за един отработен час от наетите от тях лица нарастват с 12.9 на сто спрямо първото тримесечие на 2018 година. Увеличението в индустрията е с 11.4 на сто, в услугите - с 13.1 на сто, и в строителството - с 8.4 на сто. Според бизнес анкетите на НСИ през юни 2019 г. 34.9 на сто от промишлените предприятия посочват недостига на работната сила като фактор, затрудняващ дейността им. През март 2019 г. средната работна заплата е 1247 лв. и нараства с 5.3 на сто в сравнение с предходния месец. Спрямо март 2018 г. ръстът е 12.6 на сто, съобщава НСИ.", "date": "2019.07.05", "title": "НСИ: През март 2019 г. средната работна заплата е 1247 лв."}
{"url": "https://www.24chasa.bg/novini/article/7544677", "text": "В измененията и допълненията в Закона за висшето образование /ЗВО/, които са предложени за обществено обсъждане, има текст за определяне на минимална заплата за преподавателска длъжност в университетите, като това се отнася за най-ниската преподавателска длъжност. Целта е да се коригира това изкривяване, което е заради липсата на отговорност към развитието на младите преподаватели и го има в политиките на голяма част от висшите ни училища, заяви министърът на образованието и науката Красимир Вълчев на национален форум за качеството, количеството и доходите в държавните висши училища в България. На форума, организиран от КНСБ, бяха изнесени данни за неравенства в заплащането в държавните ни университети. Доминиращите модели на заплащане във висшите ни училища са рентиерски или се стимулират преподавателите, достигнали до някаква длъжност, а разликата между най-високите и най-ниските възнаграждения е 2,6 пъти - средно за висшите училища. В системата на училищното ни образование тази разлика е 1,5 пъти, каза министър Вълчев. Той съобщи, че близо 1800 лева е средната брутна заплата на преподавателите във висшите училища, но има неравенства в заплащането. Имаме една тъжна новина от миналата седмица и тя е, че нито едно българско висше училище го няма в одобрения списък за университетските европейски мрежи. Само България и още две страни нямат нито едно висше училище в този списък, съобщи министър Вълчев. Той обясни, че чрез тези европейски университетски мрежи ще се осигуряват възможности за общи дипломи, ще могат да се задържат студенти в България, те ще бъдат и стандарт за качество в тези висши училища, които се включат в тях. \"Включените в мрежите университети ще бъдат в радарите на международните рейтинги, а тези университети, които не се включат, има голяма вероятност да затънат в провинциалност\", коментира министърът. Той съобщи, че в Полша - двете най-големи висши училища, ще се обединят, за да влязат в първите 300 университета в световните рейтинги. Министър Вълчев каза, че има нормативно основание - за финансиране на програми за консолидация и оптимизация, и ще се насърчи финансово обединението на университети. Ако искате да привличате чужди студенти, трябва да имате повече чуждоезикови програми, препоръча образователният министър на ректорите. Той съобщи, че ще бъде направена платформа за кандидатстване в университетите ни от чужбина, която ще е за \"децата от историческите ни диаспори, за да не идват три пъти до България\". Ще улесним визовия режим, ще направим изложения и информационни кампании, ще децентрализираме приема по 103-то и по 128-мо постановление от догодина, информира министър Вълчев. Той каза, че има близо 30 000 деца в българските неделни училища в чужбина и има желаещи да се върнат да учат в България. От миналата година финансираме кандидатстудентски курсове в неделните ни училища в Северна Македония, в Косово, Албания, Молдова и Украйна. \"Ще направим и промяна в наредбата за приема, за да може да се кандидатства с матура по съответния език, на съответната образователна система, а сертификатът по български език да е равен на оценката от матура по български език\", каза министърът. Той отбеляза, че едно дете, което се връща от Испания, губи една година, ако иска да се включи в българската система на висше образование. Предвидено е да има и национални програми за финансиране във висшето образование, подобно на тези в средното ни образование, съобщи министър Вълчев.", "date": "2019.07.05", "title": "Вълчев: Да има минимална работна заплата за младите преподаватели в университетите"}
{"url": "https://www.24chasa.bg/novini/article/7544933", "text": "Съвместна норвежко-руска експедиция ще оценява дали от руска подводница, потънала преди 30 години, изтичат радиоактивни материали, съобщиха норвежките власти днес, цитирани от Асошиейтед прес. Агенцията за радиационна и ядрена безопасност заяви, че утре от град Тромсьо, Северна Норвегия, норвежки изследователски кораб ще отплава за Баренцово море, където подводницата \"Комсомолец\" потъва през 1989 г. Четиридесет и двама души от 69-членния й екипаж загиват при пожар, а ядреният й реактор и две ядрени бойни глави са все още на борда й. Агенцията за радиационна и ядрена безопасност заяви, че при работата ще бъде използван подводен апарат с дистанционно управление, и допълни, че задачата ще бъде предизвикателство, тъй като подводницата е на голяма дълбочина, на около 1700 м. Норвегия е засякла около мястото на корабокрушението повишена концентрация на радиоактивен цезий 137, но смята, че нивата са едва доловими и не представляват опасност.", "date": "2019.07.05", "title": "Норвегия и Русия разследват изтича ли радиация от потъналата преди 30 г. подводница"}
{"url": "https://www.24chasa.bg/novini/article/7544926", "text": "40-годишен пациент на великотърновската болница сложи край на живота си от втори опит, като се метна от 7-мия етаж на здравното заведение. Трагедията се разиграла преди 3 дни, пред очите на майката на мъжа, разказаха от ръководството на МОБАЛ \"Д-р Стефан Черкезов\". Мъжът бил приет в хирургично отделение, след като се опитал да се самоубие, като си нарязал вените. Медиците спасили живота му и го настанили в отделението. Край болничното му легло постоянно била майка му, защото имал психично заболяване. Една сутрин станал от леглото и казал, че отива до тоалетна. Майка му го последвала, но синът успял да отвори прозорец и се метнал пред очите й от високия етаж. Той е загинал на място.", "date": "2019.07.05", "title": "Мъж скочи от 7-мия етаж на болницата \nвъв Велико Търново и загина"}
{"url": "https://www.24chasa.bg/novini/article/7544982", "text": "Полският президент Анджей Дуда критикува днес остро ЕС заради отлагането на началото на преговорите на Албания и Северна Македония за присъединяване към ЕС, предаде Ройтерс. Европейският съюз не трябва да се отнася към страните по този начин, когато те извършват различни реформи, насочени към бъдеща интеграция, посочи Дуда на срещата на върха на инициативата \"Берлински процес\" в Познан. Той добави, че тези страни са изпълнили много изисквания за започване на преговорите, предаде БТА. През юни Съветът на ЕС не успя да постигне единодушие, за да даде дата за начало на присъединителните преговори със Северна Македония и Албания. Еврокомисарят за разширяването Йоханес Хан изрази увереност, че решение по въпроса ще бъде взето до октомври.", "date": "2019.07.05", "title": "Анджей Дуда критикува остро ЕС за отлагането на преговорите на Албания и Северна Македония"}
{"url": "https://www.24chasa.bg/novini/article/7545001", "text": "Площадът пред парижката катедрала \"Нотр Дам\" продължава да е затворен заради продължаващото наличие на оловен прах в района, според  съобщение от днес на френските власти. Почти три месеца след пожара, който опустоши катедралата, изследвания показват, че мерките за изчистване на въздуха около сградата все още не са дали желания резултат. Площадът бе затворен веднага след пожара. Сега ще бъдат предприети нови мерки, предадоха ДПА и БТА. Голямо количество олово е използвано при построяването на покрива на катедралата и островърхата кула на Нотр Дам, които изгоряха при пожара. Вследствие на огъня оловото се разтопи. Според властите проби на въздуха в района показват, че наличието на олово в жилищните сгради около катедралата сега е в рамките на допустимите норми, но при други изследвания на площада спорадично са били засичани високи нива на оловен прах. Френският информационен сайт \"Медиапар\" съобщи по-рано, че количеството олово във въздуха в района на катедралата е сто пъти по-високо от допустимите норми и обвини френските власти, че крият истината за проблема, отбелязва ДПА.", "date": "2019.07.05", "title": "Площадът пред \"Нотр Дам\" още е затворен заради оловен прах"}
{"url": "https://www.24chasa.bg/novini/article/7545005", "text": "След дълго и тежко боледуване на 63 г. почина колегата фоторепортер Алексей Димитров, когото всички наричахме Альошката. Последната му работа преди да се разболее беше в \"24 часа\". Преди това работи в БТА, \"Отечествен фронт\", в \"168 часа\" от основаването му, после в \"Монитор\" и \"Телеграф\". Казваха му Алексей Човек Божи. Добър, спокоен, отзивчив. Говореше с огромна любов за двете си дъщери и внучетата, и кучетата. Човек, изпълнен с любов и благородство, казват всички, които го познаваха.  Екипът на в. \"24 часа\" изказва съболезнования на близките. ", "date": "2019.07.05", "title": "Почина колегата Алексей Димитров - Альошката"}
{"url": "https://www.24chasa.bg/novini/article/7544997", "text": "Венецуелското правителство е освободило вчера 22 задържани, сред които са съдия Мария Афиуни и журналистът Браулио Хатар, съобщи днес върховният комисар на ООН за правата на човека Мишел Бачелет, цитирана от Ройтерс, предаде БТА. Бачелет съобщи двете имена в отговор на журналистически въпрос след състоялите се днес дебати в Съвета по правата на човека на ООН по нейния доклад за визитата й във Венецуела през юни. Останалите 20 са студенти. Бачелет е поискала освобождаването на 22-мата политически затворници директно от президента Николас Мадуро. На днешното заседание венецуелски дипломат определи доклада на Бачелет като \"пристрастен и поиска той да бъде коригиран, предаде Асошиейтед прес.", "date": "2019.07.05", "title": "Венецуела освободила от затвора съдия, \nжурналист и 20 студенти"}
{"url": "https://www.24chasa.bg/novini/article/7545046", "text": "Към момента са ожънати над 22 % от засетите площи с пшеница, които са 11 315 991 дка. Средните добиви възлизат на 537 кг/дка. Това заяви министърът на земеделието, храните и горите Десислава Танева по време на откриване на жътвената кампания на пшеница в землището на село Вирове, община Монтана, цитирана от пресцентъра на земеделското министерство. Тя посочи, че по последни прогнозни данни, произведеното количество пшеница ще бъде около 5.6 млн. тона. Десислава Танева уточни, че се очаква добра година при добива на зърнени суровини, тъй като показателите са високи за началото на жътвата. Реколтираните площи с ечемик до момента са над 70 %, а очакваният добив е 500 хил. тона. Тя припомни, че най-важният път в момента, които трябва да бъде извървян в сектор „Земеделие“, е процесът на програмиране на новата Обща селскостопанска политика (ОСП). „Надявам се, че ще намерим добри решения с всички от бранша, защото диалогът е най-верният подход“, каза още министър Танева. По думите й, успехът на земеделците е успех за държавата и хората. Председателят на Националната асоциация на зърнопроизводителите (НАЗ) Костадин Костадинов пожела спорна жътва и добро качество на прибраната реколта. „За нас е чест, че произвеждаме основната суровина за хляба“, каза още той. На събитието присъстваха народният представител Ирена Димова и Веселка Василева, председател на Регионалния съюз на зърнопроизводителите в Монтана, който е домакин на тазгодишната официална церемония по откриване на жътвата.", "date": "2019.07.05", "title": "Ожънаха 22 % от засетите площи с пшеница в страната"}
{"url": "https://www.24chasa.bg/novini/article/7545036", "text": "В РЗИ-Враца е регистриран епидемичен взрив от вирусен хепатит тип А на територията на община Бяла Слатина, област Враца, съобщиха от министерство на здравеопазването. Към 24.06.2019 г. болните са 12 лица, от от две фамилии с ниска здравна култура, живеещи при неблагоприятни социално-битови условия. Всички заболели са хоспитализирани в Инфекциозно отделение на МБАЛ-Бяла Слатина. Проведено е епидемиологично проучване. Предприемат се необходимите профилактични и противоепидемични мерки за ограничаване разпространението на взрива. Изготвено е предписание до кмета на община Бяла Слатина за активно съдействие при санирането на засегнатите домакинства и подпомагането им с хигиенни материали. В Министерство на здравеопазването постъпи от РЗИ-Русе информация за епидемичен взрив с етиологичен причинител Салмонела гр. Б. Повече за случая  Към 01.07.2019 г. заболяват 4 деца от две групи на Детска ясла № 9 в гр. Русе. При 2 от децата е проведено лечение в Инфекциозно отделение на УМБАЛ „Канев“ АД гр. Русе, останалите 2 се лекуват амбулаторно и не посещават детското заведение. РЗИ-Русе е предприела необходимите профилактични мерки спрямо контактните деца и обслужващия персонал. Към 01.07.2019 г. при проведените микробиологични изследвания, положителен резултат за Салмонела гр. Б е отчетен при три деца и една медицинска сестра, без данни за клиника. Със заповед на директора на РЗИ-Русе медицинската сестра е отстранена от работа. Продължава изследването на контактните лица. През изминалата седмица са регистрирани общо 2 182 случая на остри заразни заболявания срещу 2 428 случая за предходната седмица. От тях 1 038 са случаите на грип и остри респираторни заболявания (ОРЗ) срещу 1 311 случая за предходната седмица. Общата заболяемост от грип и ОРЗ за страната е 27,22 на 10 000 души срещу 34,38 на 10 000 души за предходната седмица. Чревни инфекции: регистрираните случаи са както следва: Вирусни хепатити 25 случая срещу 38 случая за предходната седмица; Дизентерия 6 случая срещу 2 случая за предходната седмица; Ентероколити 300 случая срещу 301 случая за предходната седмица; Колиентерити 7 случая срещу 6 случая за предходната седмица; Кампилобактериоза 4 случая срещу 5 случая за предходната седмица; Ротавирусен гастроентерит 14 случая срещу 18 случая за предходната седмица; Салмонелози 19 случая срещу 9 случая за предходната седмица. Въздушно-капкови инфекции: регистрираните случаи са както следва: Варицела 594 случая срещу 580 случая за предходната седмица; Епидемичен паротит 1 случай срещу 1 случай за предходната седмица; Коклюш 4 случая срещу 1 случай за предходната седмица; Морбили 55 случая срещу 66 случая за предходната седмица; Скарлатина 32 случая срещу 38 случая за предходната седмица. Трансмисивни инфекции: регистрираните случаи са както следва: Хеморагична треска с бъбречен синдром 1 случай срещу 0 случая за предходната седмица; Ку-треска 2 случая срещу 1 случай за предходната седмица; Лаймска борелиоза 24 случая срещу 10 случая за предходната седмица; Марсилска треска 3 случая срещу 6 случая за предходната седмица.", "date": "2019.07.05", "title": "Епидемия от хепатит А в община Бяла Слатина"}
