{"url": "https://www.24chasa.bg/novini/article/6507600", "text": "Уникална картина на руския император Николай Александрович подари на Военноисторическия музей в Плевен княз Никита Лобанов-Ростовски. Поводът е 140-ата годишнина от Плевенската епопея. Князът е член на УС на фондация “Св. св. Кирил и Методий” и ще е гост на града за тържествата на 10 декември. Никита Лобанов-Ростовски бе в България по покана на Румен Петков, който е в инициативния комитет за честванията в Плевен. И именно той ще занесе картината в музея от името на княза. Картината е рисувана от художника на императорската гвардия полк. Гиго Карлович Баксмансон. Тя е част от серия картини на художника баталист, които представят Николай Александрович в 10-те униформи на полковете, които е командвал. На нея той е в мундир като водещ на кавалерията на императрицата майка Мария Фьодоровна. На останалите картини императорът е в различни униформи, но сам на коня си. В свитата на Николай II са нарисувани още 14 души. Сред тях са министрите на императорския двор Иларион Иванович Воронцов-Дашков и ген. Владимир Борисович Фредерикс, министърът на войната Петър Симеонович Ванновски, както и други висши руски военни по онова време. 10-те картини са включени в албум с литографии, издаден през 1896 г. по повод коронясването на Николай като император. При това в ограничен тираж - само за приближените на руския императорски двор. Картината е част от личната колекция на княз Ростовски. А ето как обяснява той желанието си да я дари и да се включи в честванията на освобождението на Плевен: Някои казват, че Русия е стъпила във войната по империалистически причини, искайки да добие контрол над Дарданелите. Да, това е било желанието на Руската империя. Но войниците бяха православни и воюваха само за една идея - за освобождаването на християните българи. Сигурен съм в това, защото руският войник беше раб. Той постъпваше в армията на 20-30 г. без възможност да се отърве. И беше толкова примитивен, че не знаеше какво е ляво и дясно. На новобранците завързваха слама на десния крак и сено на левия. И командването при маршируване беше “сена-солома”. Но бяха дълбоко вярващи християни. Десетки хиляди християни са умрели за освобождението на България”. Самият княз Ростовски е потомък на независимите руски князе Рюрик, но е роден в София. Семейството му се преселва в България през 1919 г., след като болшевиките забраняват религията в Русия. Дядото на Никита - Иван Николаевич, е силно вярващ и смята българския църковен ритуал най-близък до руския. Никита се ражда в София през 1935 г. След 1944 г. семейството му е изселено от дома си в центъра на столицата, за да бъде настанена в него Цола Драгойчева. 2 г. по-късно родителите му правят опит да преминат нелегално в Гърция, но са заловени и хвърлени в секретен военен затвор в София. Никита е освободен след 9 месеца, а родителите му - след година. Малко след това бащата е изпратен в лагер край Пазарджик, където е убит. През есента на 1953 г. Никита и майка му успяват да заминат за Париж с помощта на известния френски писател Ромен Гари. Никита завършва Оксфорд, а след това учи в Ню Йорк. Първо е работил като геолог, но след това се преквалифицира и повече от 20 г. е банкер. Гражданин е на САЩ, но в последните години живее в Лондон.", "date": "2017.10.21", "title": "Княз дари на Плевен уникална картина с император Николай II"}
{"url": "https://www.24chasa.bg/novini/article/6507522", "text": "Испанското правителство започва процес по отнемането на автономията на Каталуня и уволнява регионалното правителство. Това заяви премиерът Мариано Рахой след извънредно правителствено заседание в събота. Ще бъдат орязани някои права на каталунския парламент, но той ще продължи да функционира под напътствията на централното испанско правителство, допълни Рахой. Ще бъдат свикани нови избори до 6 месеца, за да се попречи на областта да се отцепи от Испания. Решението трябва да бъде одобрено от Сената на 27 октомври, а прякото управление на Мадрид започва на 28 октомври. “Не се прекратява автономията. Само се санкционират онези, които нарушават закона. Искаме да възстановим нормалността и съвместното съществуване, да осигурим приемственост и да проведем избори в Каталуня”, подчерта Рахой. Испанският премиер отбеляза, че правителството е взело това безпрецедентно решение в отговор на едностранните незаконни действия, насочени към конфронтация, от страна на каталунското правителство на Карлес Пучдемон. Рахой добави, че Мадрид никога не е имал желание да задейства член 155 от конституцията за суспендиране на самоуправлението на областта, но е принуден да го направи. “Оставам с впечатлението, че някои искаха да се стигне дотук - да задействам член 155 Няма да го твърдя категорично, но имам това впечатление. Защото не можеше да стане по-лошо”, каза още Рахой. Той припомни, че Пучдемон не е обяснил дали е обявена независимост, или не, и го упрекна, че всъщност не е искал диалог и е отхвърлял всички предложения, отправени преди допитването. За първи път от създаването му през 1978 г. член 155 ще бъде използван от правителството. Премиерът на Каталуня Карлес Пучдемон трябваше да направи изявление късно в събота, за да обяви намеренията си. През седмицата Пучдемон изпрати писмо до Мариано Рахой, в което заплаши да свика гласуване в каталунския парламент по въпроса за обявяване на независимост, ако Мадрид не се съгласи на диалог. Испанската прокуратура е подготвила иск срещу Пучдемон, ако той обяви независимост на автономната област, съобщи ТАСС. Съгласно испанското законодателство той може да получи до 30 години затвор за подобно престъпление. Каталунските власти заплашиха да обявят независимост след спорния референдум на 1 октомври за отцепване, забранен от Конституционния съд. Това предизвика разрив в отношенията между централното правителство и Каталуня. “Испания ще отговори с демократични и конституционни средства на неприемливия опит за отделяне - заяви крал Фелипе VI. - Испания на XXI век, от която Каталуня е и ще бъде важна част, се гордее с принадлежността си към голямата демократична реалност - Европа.” Междувременно в Барселона беше отхвърлено искане на някои местни партии кралят и неговото семейство да бъдат обявени за персона нон грата в Каталуня. ", "date": "2017.10.21", "title": "Мадрид поема властта в Каталуня, уволнява Пучдемон (Обзор)"}
{"url": "https://www.24chasa.bg/novini/article/6507528", "text": "Неизвестен мъж нападна с нож и рани 4-ма души в центъра на Мюнхен в събота. Нападателят успя да избяга, но по-късно бе задържан от полицията. Всички жертви са леко ранени и няма опасност за живота на никого от тях. Те са получили незабавна медицинска помощ. Нападнати били шестима - петима мъже и една жена, от тях 4-ма са ранени. Нападателят е на 33 години и е психично болен германец от Мюнхен. Той е познат на полицията за участие в побой. По време на атаката бил с колело. Облечен бил със сив панталон и зелено горнище на анцуг, носел раница с неопреново шалте в нея. Няма данни инцидентът да има политически или религиозни мотиви. Полицията в Мюнхен призова хората да избягват централния Розенхаймер Плац. Властите смятат, че човекът, който, изглежда, на случен принцип е нападал хора на няколко различни места, е действал сам.", "date": "2017.10.21", "title": "Луд наръга 4-ма с нож в Мюнхен (Обзор)"}
{"url": "https://www.24chasa.bg/novini/article/6507770", "text": "Американската геоложка служба съобщи за три слаби земетресения в Северна Оклахома, предаде Асошиейтед прес. Най-силният от трусовете, регистрирани късно снощи и рано тази сутрин, по предварителни данни е бил с магнитуд 3,2 и е регистриран в 11.03 часа местно време днес близо до Ренфроу, на 166 км северно от Оклахома сити, предаде БТА.  Няма данни за пострадали и щети. Службата е регистрирала също трус с магнитуд 2,7 близо до до град Байрън в 7.45 часа днес и още един с магнитуд 2,6 снощи в 23,51 часа северозападно от Гътри. Хиляди земетресения са регистрирани през последните години в Оклахома, много от които са свързани с инжектирането на отпадъчни води в скалните пластове за извличане на петрол и природен газ, отбелязва АП. Регулаторите в щата наредиха на производителите да затворят някои от кладенците и да намалят обема на инжектираните води в други.", "date": "2017.10.21", "title": "Три слаби земетресения в Северна Оклахома"}
{"url": "https://www.24chasa.bg/novini/article/6507583", "text": "В едно от многобройните си интервюта, които д-р Евгений Желев не отказваше на журналистите, го попитаха: “Досега сте били лекар, ръководител на едни от най-големите болнични заведения в страната, 2 мандата кмет на Стара Загора, народен представител, здравен министър, политически лидер. Коя роля извън споменатите ще ви хареса?”. Отговорът му бе категоричен: “Не съм играл ролята на дядо. Очаквам я с нетърпение и не един път!”. Някалко месеца не му достигнаха да се сбъдне тази му толкова човешка мечта. Той има съпруга - студентска любов, и две дъщери, а едната чака дете. В петък Евгений Желев пи кафе с приятели в старозагорско кафене и им каза, че отива да се поглези на вилата си край чирпанското село Яздач. Там беше засадил лозе и отглеждаше орехови дървета. Качил се на трактор, за да фрезова почвата между дърветата, сигурно е бързал да изпревари прогнозата за дъжд през следващата седмица. По наклонения терен тежкият трактор се обръща и го затиска. Било към 15,30 ч следобед. Преди 3 месеца без 2 дни беше навършил 60 години. От болницата в Стара Загора, на която той дълго време бе директор, съобщиха, че когато го докарали, вече бил починал. Стара Загора се прощава с бившия си кмет днес, неделя. Поклонението е от 10 до 13 ч във фоайето на Старозагорската опера - в сградата, за която като кмет той направи много, за да бъде тя възстановена след големия пожар през октомври 1991 г. Вечерта пред операта приятелите му ще пуснат в небето 1000 фенера в негова памет.  В събота в знак на траур върху сградата на общината в Стара Загора бе спуснат черен флаг. В нея д-р Евгений Желев изкара 2 кметски мандата от 1999 до 2007 г. Старозагорци ще го запомнят с много добри дела, но той особено се гордееше с “квадрата на духа”, както сам наричаше сградите на операта, музея, регионалната библиотека и художествената галерия, довършени или ремонтирани в неговите кметски мандати. Държеше да припомни, че когато работели по тях, все още нямало щедри пари от европейските фондове и общината трябвало да се оправя със собствените си сили. Като ученик тренирал успешно висок скок и от тогава стремежът му към височините не секва никога. Когато през есента на 1999 г. неочаквано за мнозина д-р Желев спечели от първи тур кметските избори в родната си Стара Загора, той обяви, че ще иска от подчинените си лоялност - не към самия него, а към проблемите, които заедно трябва да решават. На този принцип остана верен до края. Тогава той дори се понацупи на вестник “24 часа”, защото съобщил, че бил избран за кмет като кандидат на БСП. Въпреки че беше член на социалистическата партия, държеше да се помни, че е избран като независим с подкрепата на 21 партии и организации, сред които и БСП. И че бил отслабнал със 7 кг по време на предизборната кампания. Години по-късно последва добрия си приятел и съратник Георги Първанов в новосформираната партия АБВ. Всъщност партийното членство на Желев не е от най-важно значение. Часове след като новината за нелепата му смърт взриви Стара Загора, днешният кмет Живко Тодоров, активист на ГЕРБ, написа в личния си профил във фейсбук: “Пиша това и ръцете ми треперят... Днес си отиде един голям Човек - наш кмет, лидер, наш приятел... Д-р Евгений Желев, ти направи много за Стара Загора! Доказа, че не партиите имат значение, а хората! Направи така, че да останеш в историята на града, и направи така, че хората да те обичат!”. Когато пак в онова интервю му задават въпроса в коя роля досега се е чувствал най-добре, докторът отговаря: “Като кмет. Защото имаш голямата отговорност и голямата свобода. Когато предложиш действено решение, няма проблем нито с общинския съвет, нито с институциите, нито с общността”. Тъкмо като кмет на Стара Загора той бра и най-много ядове. За по-малко от 2 години го атакуваха с взривни устройства. Най-напред през нощта на 28 юни 2004 г. избухна бомба пред вратата на семейния му апартамент Пак през юни, но през 2006 г. бе взривена служебната кола на общината “Опел Вектра”. И в двата случая нямаше пострадали хора, но нанесените материални щети бяха значителни. И досега няма информация, поне официално, да са разкрити авторите на тези атентати. Но още тогава всички бяха единодушни, че най-вероятната цел е била да се сплаши кметът, който, освен че винаги бе сред най-активните общественици на града, в онзи момент оглавяваше и формираното от 34 неправителствени организации, синдикати и общини “Гражданско обединение - Стара Загора”, което водеше битка срещу обгазяванията на града и дейността на военния полигон “Змейово”, който старозагорци и до днес подозират като виновник за екологичните си несгоди през годините. Когато го застигнеха подобни проблеми, той гледаше напред с думите: “Пазя барута сух”. Казваше, че като млад мечтата му била да бъде хирург, но станал ортопед, и не съжаляваше за това. Д-р Евгений Желев никога не забрави и не погази Хипократовата клетва. Дори в началото държеше в кметския си кабинет медицинска кушетка, на която възнамеряваше да преглежда пациенти, но после се отказа от нея. Но не и от дълга си на лекар. В битието си на кмет, депутат и здравен министър докторът 6 пъти е оказвал първа помощ и е спасявал пострадали при катастрофи на пътя, които е заварвал, докато пътувал служебно или лично из България. И на магистрала “Тракия”, и на пътя Стара Загора - Казанлък, и край Гурково. Всеки от тези случаи е интересен, но в Стара Загора още помнят, че през ноември 2007 г., дни след като бе загубил драматично кметските избори на втори тур с има-няма 350 гласа, той забрави всичко и спаси живота на 20-годишно момиче. Тогава самият д-р Желев разказваше за инцидента: “Беше сутринта към 7 ч. Попаднах случайно на катастрофа в индустриалната зона на града. Шофьорката на една от колите, младо момиче, не даваше признаци на живот - лежеше бездиханно със слаб пулс. Слязох от моята кола и установих, че при челния удар на автомобилите момичето си беше глътнало езика. Веднага го извадих и то възстанови дишането си”. През април 2002 г. на връщане от среща с президента Георги Първанов в София той помогна на 4-годишно дете от столицата, също пострадало при катастрофа. Качи пострадалото момченце в служебния си кметски автомобил, откара го в чирпанската болница и остана до леглото му, докато се увери, че няма опасност за живота му. Когато през юли 2007 г. навърши 50 години, не успя да празнува, защото беше времето на големите горски пожари. Навръх рождения си ден той трябваше да посреща руския самолет Ил 86, който тогава дойде на помощ срещу огнената стихия. Може би и затова направи своя голям купон за 60-годишнината си. Не избърза, най-напред празнува само със семейството си, а на 6 октомври, точно 2 седмици преди смъртта си, покани близо 200 души в елитен старозагорски ресторант. Тогава приятелите му го изненадаха със скъп подарък - 18-калиброва ловна карабина, американска марка, с оптически прицел. Знаеха за ловните му страсти. Сред гостите бяха президентът Георги Първанов, бившите министри Ивайло Калфин, Румен Петков и Румен Овчаров, известни политици и общественици. Тогава никой не е предполагал, че тази им среща е последна. Приживе Евгений Желев казваше, че когато се прибира с кола към Стара Загора, кракът му сам натежавал върху педала на газта, за да увеличи скоростта. Изповядваше, че и на 120 години да стане, пак ще си остане заралия. Ще почива в земята на родния си град току до друг голям старозагорец - незабравимия генерал Делчо Делчев, някогашен командир на Строителната дивизия в града и благодетел на футболния отбор “Берое”, любимия клуб и на д-р Евгений Желев.", "date": "2017.10.21", "title": "Д-р Евгений Желев с нетърпение чакаше да стане дядо, не му стигнаха няколко месеца"}
{"url": "https://www.24chasa.bg/novini/article/6507496", "text": "За днес следобед в Барселона е насрочен протест \"срещу тоталитаризма\" в отговор на решението на централното правителство в Мадрид да замрази автономията на Каталуня и да въведе там централно управление, изземвайки функциите на местната автономната администрация, предаде Асошиейтед прес, цитира БТА. Официални каталунски служители, цитирани от агенцията, съобщиха, че в протестната акция възнамерява да участва регионалният лидер Карлес Пучдемон, след което ще произнесе слово в отговор на решението на испанското правителство да отстрани местното, за да осуети намерението му да откъсне Каталуня от Испания. В протеста ще участва и заместникът на Пучдемон - Ориол Хункерас, който обеща по време на митинга да се срещне с поддръжници на движението за независимост. Хункерас писа в Туитър: \"Днес повече от всякога трябва да защитим демокрацията, гражданските и политическите права\". Марта Ровира - генерален секретар на сепаратистката партия \"Републиканска левица на Каталуния\", на която Хункерас е лидер, каза, че действията на премиера Мариано Рахой представляват \"държавен преврат\", който има за цел да ликвидира самоуправлението на Каталуня и да смаже желанието й за отцепване от Испания. Кметицата на Барселона Ада Колау, която отказа да подкрепи декларацията за независимост на Каталуня въз основа на резултата от референдума на 1 октомври, също разкритикува централното правителство, като нарече действията му \"сериозна атака\" срещу регионалната автономия на Каталуня. Разнобой относно обявените от Рахой мерки има и в Мадрид. Един от лидерите на крайнолявата партия \"Подемос\" Пабло Еченике се зарече да работи за отстраняване от власт на Рахой и на неговата консервативна Народна партия. Лидерът на ориентираната към бизнеса партия \"Гражданите\" Алберт Ривера обаче каза, че подкрепя обявените от правителството мерки, които според него имат за цел да преодолеят раздорите, предизвикани от каталунското движение за независимост, и да дадат необходимата сигурност на фирмите, които желаят да останат в Каталуня.", "date": "2017.10.21", "title": "Барселона се готви за нов протест срещу решенията на Мадрид за Каталуня"}
{"url": "https://www.24chasa.bg/novini/article/6507507", "text": "100 млн. лв. повече са заложени в бюджета за следващата година за заплати в армията. Това каза за   министърът на отбраната Красимир Каракачанов. След толкова много съкращения през последните 27 години няма бюджет, който да може да реши всички проблеми. Аз съм доволен от това, че и министър-председателят Борисов, и финансовият министър Горанов изслушаха аргументите на Министерство на отбраната и прецениха, че е крайно време да се направи първата добра крачка в тази посока, а именно с тези 100 милиона лева в бюджета специално за увеличение на заплатите на военнослужещите. Отделно ще има още малко допълнителни средства за ремонт и възстановяване на сграден фонд и базата, в която служат днешните военнослужещи и проектите за модернизация. Ако в следващите пет, шест, десет години се върви в тази посока, нещата могат да бъдат възстановени, поправени и действително да не се налага изведнъж да се вадят много пари\", каза още министър Каракачанов. Той присъства на панихидата в памет на войниците, загинали в мирно време.", "date": "2017.10.21", "title": "Каракачанов: 100 млн. лв. повече за заплати в армията за следващата година"}
{"url": "https://www.24chasa.bg/novini/article/6507516", "text": "Китайски инвеститор изкупи сто апартамента в центъра на Атина, възползвайки се от програмата “Златна виза“. Той е отдавал апартаментите под наем, а после ги е продал на друг инвеститор, разказва  Миналата година преките чуждестранни инвестиции в сектора на недвижимите имоти и туризма в Гърция са възлезли на 765 млн. евро, а през настоящата година инвестициите в недвижимости са нараснали със 160 на сто. От 2013 г. до края на септември 2017 г. властите в Гърция са предоставили 2014 „златни визи“ (разрешителни за пребиваване) на купувачи на недвижими имоти, а събраните общи капитали от тези продажби се изчисляват на 1,1 млрд. евро, за което БН писа наскоро.", "date": "2017.10.21", "title": "Китайски милионер накупи наведнъж 100 апартамента в Атина"}
{"url": "https://www.24chasa.bg/novini/article/6507520", "text": "Влакът по направление Перник-София блъсна и уби на място възрастни мъж и жена. Инцидентът е станал около 14:50 ч. в района на Захарна фабрика в София, научи  . Мъжът и жената са пресичали железопътната линия на нерегламентирано място. По първоначални данни възрастната жена се е спънала, а мъжът се опитал да й помогне да се изправи, но в този момент влакът ги е ударил. Двамата са загинали на място. Движението на влаковете по линия Перник-София е спряно. На място са екипи на полицията, които извършават оглед.", "date": "2017.10.21", "title": "Влак блъсна и уби на място мъж и жена в София"}
{"url": "https://www.24chasa.bg/novini/article/6507514", "text": "Русия отменя ограниченията за внос на турски домати от 1 ноември, съобщи днес руският министър на енергетиката Александър Новак, който е съпредседател на руско-турската междуправителствена комисия за търговско-икономическо сътрудничество, предаде ТАСС, цитира БТА. \"Такова решение е подготвено, има възможност за доставка на 50 хиляди тона домати в Руската федерация от 1 ноември\", каза Новак, но отбеляза, че разрешението за внос ще зависи и от аналогични мерки на Турция. Новак добави, че Русия разчита Турция скоро да разреши вноса на руско говеждо, патешко, пилешко и пуешко месо. Турският министър на икономиката Нихат Зейбекчи приветства това решение. По-рано Русия планираше да отмени ограниченията за внос на турски домати от 1 декември, които бяха въведени на 1 януари 2016 г. заедно с ограниченията за внос на редица други селскостопански продукти от Турция. Мярката беше предприета, след като през ноември 2015 г. турски изтребители свалиха руски бомбардировач, изпълняващ задача в Сирия. Досега почти всички ограничения бяха отменени, с изключение на ограниченията за внос на домати.", "date": "2017.10.21", "title": "Русия отменя ограниченията за внос на \nтурски домати от 1 ноември"}
{"url": "https://www.24chasa.bg/novini/article/6507535", "text": "Египетското вътрешно министерство съобщи, че 16 полицейски служители са загинали при престрелка с терористи на пътя между Кайро и оазиса Бахария в Западната пустиня, предава AFP. Министерството съобщава, че 15 терористи са били ликвидирани от силите за сигурност на страната при сблъсъците, започнали в петък през нощта, предава \"Фокус\". По-рано медицински източници съобщиха, че загиналите полицейски служители са 35.", "date": "2017.10.21", "title": "16 полицаи загинаха при престрелка в Египет"}
{"url": "https://www.24chasa.bg/novini/article/6506270", "text": "Спас Василев не е новатор в маменето на журналисти чрез интернет. През декември 2015 г. група хитреци успя да заблуди всички медии, че партията на Меглена Кунева - ДБГ, е напуснала властта. За целта измамниците пуснаха прессъобщение за сензационната новина, а в полето за подател се изписваше истинският адрес на мейла на партията. На 10 декември, ден след оставката на правосъдния министър Христо Иванов, аматьори разпратиха фалшив мейл уж от името на ДБГ и Меглена Кунева. С него бе “съобщено”, че Кунева и партията ѝ се оттеглят от властта. Измамата бе осъществена през чешкия сайт emkei.cz. Благодарение на него като подател на съобщението излизаше истинският мейл адрес на партията на Кунева. Измамата с адреса става много просто. При всеки изпратен мейл сървърът на подателя изпраща данните до този на получателя. Той прави проверка и ако IP-тата съвпаднат, писмото минава за действително. Инструментите за заблуда обаче са изключително лесни. В случая на emkei.cz е качен PHP скрипт на мейл услуга. Авторите на сайта са го написали така, че да може дори да се прикачват файлове като снимки, текст и видео. И докато тази измама беше на сравнително високо технологично ниво, пък макар и за постигането ѝ да бяха ползвани услугите на сайта, повечето измами срещу българи в интернет са на база на социалния инженеринг. При него мошеникът печели доверието на човек и го подмамва, точно както е правил и Спас Василев. Една от най-големите измами става в сайт за продажба на коли. Българин си харесва “Пежо 5008” и пише на посочения мейл. Връщат му отговор, че трябва да заплати половината сума и колата ще бъде пратена в България. Нашенецът го прави, но получава ново писмо - застрахователите променят условията и трябвало да се плати цялата сума. Купувачът изпълнява условието и от другата страна спират да му отговарят на мейлите, разказва криминалист. В български сайтове за продажба на коли също има измамници. Тяхна жертва е потребител, харесал си “Форд Куга” . Той пише на обявения мейл. След това превежда 30% от сумата, или 2700 евро. Продавачът му иска и останалата сума - 6300 евро. Този път не заради застрахователите, а заради изискване в законодателството. Човекът плаща и с него се свързват по телефона. Обясняват му, че има грешка в изчисленията и трябва да доплати още 1170 евро. Дори го Отскоро има и нова мода. Ползват се сайтове за обяви. Измамникът публикува обява, че продава нещо, след което с него се свързва кандидат-купувач. Казва му се, че трябва да се плати чрез paypal. За да мине цялото плащане, той трябва да им преведе определена сума. Направи ли го, комуникацията обикновено се преустановява. Въпреки това някои измамници са толкова ловки, че успяват да измъкнат крупни суми дори от продавачи. Българка пуска обява, че продава пиано. Получава есемес за него, а на екрана пише Kate Jonny. След няколко съобщения Кейт обяснява, че ще плати през paypal. Уточнява, че по-късно щяла да преведе цялата сума от 759 евро. 300-те евро се искат, под предлог че са транспортни такси. Жената се връзва и изгаря с 600 лв., казва спецполицай. в интернет. Софиянец пуска обява, че продава имот. Получава мейл на английски език, че сирийци, които бягат от война, се интересуват от него. “Имам 16 млн. долара в кутия, ще ти я изпратя”, написал “бежанецът”. Парите били защитени със специален код, който да отвори дигиталния сейф. “Запиши кутията на твое име, ще ти дам 30%”, пише лъжливият мигрант. В замяна иска мъжът да му изпрати всичките си лични данни, сканиран документ за самоличност, домашен адрес и телефонен номер, което той прави. С тях измамникът може да изтегли кредит, както и да използва данните за други измами, включително за получаване на пари от друга престъпна дейност. Сайтовете за запознанства също са доста използвани от различни измамници за социален инженеринг. Мошениците ползват скайп и започват чат, за да спечелят доверието на хората. Представят се за служители в американската армия. Скоро започват да искат пари за различни неща. Настояват да се изпратят през платформите “Мъниграм” и “Уестърн юниън”. Често измамите не са за пари. Мошеници лъжат деца да се показват голи на уебкамерите си и после ги изнудват с кадрите, които са записали.", "date": "2017.10.21", "title": "Хитреци пуснаха от истинския мейл на Кунева, че тя напуска властта"}
{"url": "https://www.24chasa.bg/novini/article/6507565", "text": "На Гранд плац, в сърцето на Брюксел, се намира една от най-старите занаятчийски гилдии в страната - тази на пивоварите. Те са тук от 17 век, но традицията по производство на бира в Белгия всъщност е от няколко века по-рано, разказва председателят на Съюза на пивоварите - Жан Луи ван де Пер в специално интервю за телевизия Европа. Жан Луи ван де Пер: \"Имало много болести, като чумата, например. Водата била заразена, затова хората пиели бира, тъй като се прави с преварена вода и зърнени култури\". Днес в Белгия се произвеждат близо 3 000 вида бира - с висока, със слаба ферментация, с ферментация на открито, като за всеки вид има специална чаша. Жан Луи ван де Пер: \"Всеки вид бира се сервира в отделна чаша, която определя вкуса на пивото. От чашата зависи и дебелината на пяната, а за нас белгийците пяната е част от бирата. В други страни може и да не е така\". И въпреки че белгийците са толкова горди с бирата си, въпреки че дори Юнеско призна пивото за световно културно наследство, белгийците днес пият все по-малко бира - по 70 литра годишно на глава от населението, докато само преди 12 месеца цифрата е била двойно по-голяма, обясни председателят на белгийските пивовари. Жан Луи ван де Пер: \"Да, консумацията на бира намалява от година на година. Белгийците вече пият много различни напитки. Те вече внимават и не пият бира, когато са с кола, например, грижат се за здравето, за фигурата си, но пък сме страна, която изнася най-много бира в света. 14 милиона хектолитра - казано с други думи всяка трета бира се изнася\". Въпреки това Жан Луи е оптимист за бъдещето на напитката, която той определя като най-добрият национален продукт. Жан Луи ван де Пер: \"Бирата е част от нашата идентичност. Например, днес времето е хубаво - ще излезем на терасата на някое кафе, ще поръчаме бира, ще бъдем с приятели или със семейството си. Бирата е обединител за белгийците. Знаете, че в страната имаме спорове - между фламандци и валонци - но има едно нещо, за което никога няма спор и това е бирата. -Не се правят референдуми за бирата? -Не, не няма референдум за бирата\". Жан Луи определя споделянето на бира като най-старата социална мрежа в света - много преди интернет и фейсбук тя е събирала хората, при това лице в лице.", "date": "2017.10.21", "title": "Консумацията на бира в Белгия намалява"}
{"url": "https://www.24chasa.bg/novini/article/6507579", "text": "Чешкият милиардер Андрей Бабиш спечели огромна победа на състоялите се вчера и днес парламентарни избори в Чехия, която дава на този бизнесмен извън политическия елит силен мандат да намалява данъци, да увеличава държавните инвестиции и да се бори с имиграцията, предаде Ройтерс, цитиран от БТА. Популисткото движение на Бабиш АНО получи над 30 процента от гласовете - три пъти повече от всяка друга партия. Този резултат му дава възможност да управлява в коалиция само с една партия. АНО е първата политическа сила, която разбива продължилото четвърт век доминиране на две традиционни партии от център-дясно и център-ляво - допълнителна промяна в променящия се политически пейзаж в Европа, където бежанската криза роди протестни групи. С едва 7,4 процента от гласовете управляващите социалдемократи на премиера Бохуслав Соботка са на път да отбележат най-слабия си резултат след мирното разделяне на Чехословакия през 1993 г. Крайнодясната антиевропейска партия \"Свобода и пряка демокрация\" на родения в Токио бизнесмен Томио Окамура отбеляза голям успех с повече от 10 процента от гласовете. Друга протестна партия, на Пиратите, също е на път да спечели места в долната камара на парламента с недоволните либерални гласове. По последни данни девет партии ще спечелят места в парламента. Очакванията са Андрей Бабиш, който е безспорният бъдещ премиер, да се обърне за коалиционни преговори първо към социалдемократите, заяви неговият заместник Ярослав Фалтинек пред журналисти. Но председателят на социалдемократите Милан Хованец заяви, че партията може да мине в опозиция. Бабиш може да поиска коалиция и с дясната Гражданска демократическа партия, която излезе на втора позиция с близо 11 процента от гласовете. Тази партия и социалдемократите са оглавявали всяко чешко правителство след разделянето на Чехословакия, като се изключат служебните кабинети, припомня Ройтерс. Очаква се АНО да разполага с 81 депутати в 200-членния парламент, Гражданската демократическа партия може да получи 23, а социалдемократите да се окажат с 15 при досегашни 50. Усложняващ фактор за коалиционни преговори са политическите обвинения срещу Бабиш, че е получил незаконно 2 милиона евро от европейските фондове, преди да влезе в политиката. Ако коалиционните преговори с традиционните партии се провалят, има възможност АНО да формира правителство с подкрепата на комунистите или на крайнодясната антиевропейска партия \"Свобода и пряка демокрация\". Чешкият президент Милош Земан заяви, че ще даде месец за преговори, преди да свика новия парламент.", "date": "2017.10.21", "title": "Андрей Бабиш с огромна победа на парламентарните избори в Чехия"}
{"url": "https://www.24chasa.bg/novini/article/6507584", "text": "Хиляди демонстранти се включиха днес в протест в Барселона с призив да бъдат освободени от ареста Жорди Санчес и Жорди Куишарт, лидери на организацията Национална каталунска асамблея и Омниум културал, съобщи вестник \"Паис\", цитиран от ТАСС. Към протестната акция са се присъединили премиерът на Каталуния Карлес Пучдемон, неговият заместник Ориол Жункерас и други членове на регионалното правителство. Заради демонстрацията е спряно движението по някои улици. Демонстрантите носят \"естелада\" - неофициалното знаме на Каталуния, което е символ на привържениците на независимостта. Те скандират \"Права, самоуправление и свобода за двамата Жорди\", информира БТА. Протестът в Барселона бе организиран няколко часа след изявлението на испанския премиер Мариано Рахой, който обяви, че е задействан член 155 от конституцията, позволяващ да бъде ограничена автономията на областта. Мадрид каза, че ще освободи от длъжност членовете на каталунското правителство и ще поиска да се състоят нови избори в Каталуния до 5 месеца. Правителственият план трябва да бъде одобрен от Сената. Гласуването е насрочено за 27 октомври.", "date": "2017.10.21", "title": "Хиляди на протест в Барселона (Снимки)"}
{"url": "https://www.24chasa.bg/novini/article/6507612", "text": "Президентът на САЩ Доналд Тръмп заяви, че краят на „халифата на „Ислямска държава“ се вижда“ след освобождаването на град Ракка от терористите. Той добави, че скоро може да започне преходът за установяване на условия за траен мир в Сирия, предава AFP. „С освобождаването на столицата на „Ислямска държава“ и на по-голямата част от нейната територия, краят на халифата ѝ се вижда“, заяви Тръмп в официално свое заявление, цитирано от \"Фокус\". „Скоро ще започнем преход към нова фаза, в която ще подкрепяме местните сили за сигурност, ще деескалираме насилието в Сирия и ще наложим условията за траен мир, така че терористите да не могат да се върнат повече, за да заплашват колективната ни сигурност“, добави той.", "date": "2017.10.21", "title": "Доналд Тръмп: Краят на „Ислямска държава“ се вижда"}
{"url": "https://www.24chasa.bg/novini/article/6507379", "text": "Петнадесет афганистански новобранци бяха убити днес в Кабул в самоубийствен атентат срещу техния микробус, предаде Франс прес, като се позова на афганистанското министерство на отбраната. Микробусът превозвал новобранците към военната им академия, когато камикадзе се доближил до него пеша и задействал експлозивите, които носел. В атентата бяха ранени четирима новобранци, предаде БТА. Това е седмото нападение в Афганистан от вторник насам и второто в Кабул за последните 24 часа. Броят на жертвите от тези атаки прехвърли 200 души.", "date": "2017.10.21", "title": "15 новобранци загинаха при самоубийствен атентат в Кабул"}
{"url": "https://www.24chasa.bg/novini/article/6507399", "text": "Президентът на САЩ Доналд Тръмп заяви, че ще позволи разсекретяването на класифицираните документи, свързани с убийството на бившия американски държавен глава Джон Кенеди, пише The Hill, цитиран от \"Фокус\". „При получаване на допълнителна информация ще позволя като президент отдавна затворените и класифицирани документи за Джон Кенеди да бъдат отворени“, съобщи Тръмп от профила си в социалната мрежа „Туитър“. Хиляди документи, свързани с убийството на Кенеди ще бъдат публикувани в Националните архиви след седмица според закон от 1992 г., според който правителството трябва да ги публикува до 26 октомври 2017 г. Прессекретарят на Белия дом Линдзи Уолтърс посочи, че правителството цели „да осигури достигането на колкото се може повече данни до обществото“.", "date": "2017.10.21", "title": "Доналд Тръмп ще позволи разсекретяването на документите за убийството на Кенеди"}
{"url": "https://www.24chasa.bg/novini/article/6507410", "text": "Хърватската полиция е задържала 34-годишен български гражданин, който през месец септември поставил на два банкомата в Загреб скимиращи устройства и ощетил две банки с 28 хиляди куни /3710 евро/ чрез редица незаконни трансакции в Индонезия, съобщи хърватският сайт \"Пословни дневник\", цитиран от БТА. Полицията в Загреб информира, че българинът е арестуван в сряда на граничен пункт Баяково на границата със Сърбия, след като полицаите открили у него скимиращо устройство и други уреди за заснемане на информацията от банкови карти. След като поставил устройствата на двата банкомата, той е извършил 6 трансакции в Индонезия. В хода на разследването са открити и 5 мобилни телефона, два таблета, една флашка, две микро SD карти и адаптор, използвани от българина.", "date": "2017.10.21", "title": "Задържаха българин, ощетил две банки в Хърватия с трансакции в Индонезия"}
{"url": "https://www.24chasa.bg/novini/article/6507402", "text": "Днес, 21 октомври, водещите на предаването „СПОРТ ТОТО“ по БТВ – Део и Марина Кискинова, връчиха чисто нов автомобил на късметлийка и съпруга й от град Русе. Това се случи по време на Международния Автомобилен салон София 2017 г., провеждащ се в Интер Експо Център. Събитието се състоя на щанда на Български спортен тотализатор и Българска федерация по автомобилен спорт, където всички присъстващи получиха специални награди и се заредиха с много празнично настроение. Колата стана собственост на щастливата дама, която е познала пет от първите шест изтеглени числа и седмото бонус число във Втори Тото Шанс на играта „Тото 2 – 6 от 49“. Катя Василева е на 46 години и редовно участва в игрите на Български спортен тотализатор заедно със своя съпруг. Те играят от дълги години с абонамент и постоянни числа. Споделят, че с новата кола първо ще отидат на екскурзия в България, а после и в Италия. „Усещането да се качиш в нова кола е страхотно“, радват се семейство Василеви и пожелават своя късмет на всички почитатели на СПОРТ ТОТО.", "date": "2017.10.21", "title": "Късметлийка от Русе спечели нова кола от Българския спортен тотализатор"}
{"url": "https://www.24chasa.bg/novini/article/6507417", "text": "Към момента половината оборудване за проекта АЕЦ „Белене“ е доставено и то се съхранява при спазване на всички изисквания на руските производители. Това каза министър Теменужка Петкова пред медии по време на инспекция на площадката, съобщиха от пресцентъра на Министерство на енергетиката. В проверката участваха изпълнителните директори на „Български енергиен холдинг“ ЕАД г-н Петьо Иванов и на „Национална електрическа компания“ ЕАД г-н Петър Илиев. Преди да започнат доставките има изготвени схеми за разположение на пристигащото оборудване в съответствие с изискванията на заводите производители за консервация, транспортиране и съхранение. Спазват се всички разпоредби съгласно техническите паспорти на елементите от оборудването. „Всяка част е разположена точно там, където са преценили производителите. Лично министър-председателят Бойко Борисов се ангажира с казуса по съхранение на оборудването“, каза министър Петкова. По думите ѝ шахтата, чиято опаковка бе нарушена при транспортиране, е преопакована. В склада на закрито са поставени тези части, които производители са определили да са там. Съгласно подписано споразумение между „Национална електрическа компания“ ЕАД и Атомстройекспорт се предвижда останалата част от оборудването, предназначено за проекта „Белене“ да бъде доставено у нас до края на годината. Министър Петкова бе категорична, че решение за бъдещето на оборудването следва да се вземе при широк консенсус.", "date": "2017.10.21", "title": "Министър Петкова: Оборудването за АЕЦ „Белене“ се съхранява според изискванията"}
{"url": "https://www.24chasa.bg/novini/article/6507419", "text": "Испанският министър-председател Мариано Рахой представи детайли как правителството му планира да приложи чл. 155 от конституцията на страната, позволяващ на Мадрид временно да наложи пряк контрол над вътрешните дела на региона, пише El Pais, цитира \"Фокус\". Говорейки след извънредната среща на правителството си относно кризата в Каталуня Рахой заяви, че прилагането на чл. 155 има четири цели: завръщането на законността в областта, възстановяването на нормалността и социалната хармония, продължаване на икономическото възстановяване и свикването на избори. Ключовите точки от извънредния план на правителството за действие са: 1. Възможността да се разпусне регионалният парламент на Каталуня да бъде предадена на испанския министър-председател. Регионални избори ще се проведат след шест месеца, въпреки че Рахой уточни, че иска това „веднага след като институционалната нормалност бъде възстановена“. 2. Централното правителство ще поиска от Сената освобождаването от длъжност на регионалния лидер Карлес Пучдемон, на неговия заместник Ориол Жункерас и на всички министри в каталунското регионално правителство. Правомощията им ще бъдат поети от съответните министерства в Мадрид до края на настоящето положение. 3. Каталунските изпълнителни власти ще продължат да функционират и ще бъдат натоварени с управлението на региона под надзора на министерствата в Мадрид. 4. Каталунският парламент няма да бъде разпуснат и ще продължи да изпълнява представителната си функция. Въпреки това председателят му няма да може да предлага нови кандидати за поста регионален лидер. Той няма да може да прилага инициативи, нарушаващи испанската конституция или основния закон на областта. Мерките, предложени от централното правителство, сега трябва да бъдат одобрени от испанския сенат, където управляващата Народна Партия на Рахой държи мнозинството. Ако горната камара одобри плана, това ще е първият случай, в който Мадрид ограничава самоуправлението на някой от испанските автономни региони от приемането на конституцията през 1978 г. насам.", "date": "2017.10.21", "title": "Мариано Рахой планира да освободи от длъжност каталунските лидери"}
{"url": "https://www.24chasa.bg/novini/article/6507428", "text": "Силите на сирийския режим изгониха днес терористичната организация Ислямска държава от стратегически град в сирийската провинция Хомс, предаде Франс прес, като се позова на сирийската агенция САНА. В началото на октомври ИД превзе град Ал Карятейн в сирийската пустиня. Градът дълго време беше символ на съжителството на християни и мюсюлмани в една разкъсвана от войната страна. След офанзива на сирийската армия и след като през нощта от Ал Карятейн се изтеглиха над 200 бойци на ИД, градът бе освободен от ислямистите, предаде БТА. ИД за първи път превзе Ал Карятейн през 2015 г. и разруши християнските църкви там. После го изгуби през 2016 г. След това отново го превзе през октомври миналата година. Преди началото на конфликта в Сирия в Ал Карятейн имаше 30 000 жители, от които 900 християни. Сега основната битка срещу ИД в Сирия се води в провинция Дейр аз Зур, разделена на две от река Ефрат. Там срещу джихадистите се водят две отделни офанзиви. Едната е на запад от реката и се води от силите на режима с руска подкрепа по въздух. Другата е на изток от Ефрат и се води от подкрепяната от САЩ арабско-кюрдска коалиция Сирийски демократични сили.", "date": "2017.10.21", "title": "Ислямска държава изгуби още един град в \nСирия"}
{"url": "https://www.24chasa.bg/novini/article/6507430", "text": "Според предварителните данни партията АНО на милиардера популист Андрей Бабиш води на парламентарните избори в Чехия, следвана от крайнодясната и евроскетпична „Свободна демократична партия“ (СПД) , предаде AFP. ЦИК на Чехия съобщи резултатите при обработени резултати от 31% от избирателните секции. АНО води с близо 32% от гласовете, докато СПД е на второ място с 11,6%, информира \"Фокус\".", "date": "2017.10.21", "title": "Според предварителните резултати партия АНО печели на изборите в Чехия"}
{"url": "https://www.24chasa.bg/novini/article/6507454", "text": "Пожар, обхванал над 5 дка треви и храсти, а впоследствие навлязъл и в широколистна гора, гори в подножието на Рила планина, предаде    „Сигналът за пожара над с. Смочево, община Рила е подаден в 12.20 ч., огънят е тръгнал от сухи треви и храсти върху площ от 5 дка, но към 13.30 ч. е навлязъл низово в дъбова гора”, каза по телефона за БГНЕС Катя Табачка, пресаташе на ОДМВР-Кюстендил. Пожарът, който гори в две съседни огнища, гасят членовете на две ловни дружинки и два екипа пожарникари от град Дупница. Огънят е тръгнал на надморска височина от около 800 метра. В гасенето се включват и служители на Югозападното държавно горско предприятие, които разполагат с високо-проходима техника.", "date": "2017.10.21", "title": "Пожар гори в подножието на Рила планина"}
{"url": "https://www.24chasa.bg/novini/article/6507337", "text": "Известният със спорна слава сириец Фади Башур започва нова схема за събиране на милиони. Мнимият бизнесмен, прочул се у нас със съмнителни схеми и строителни фирми, организира платени протести срещу построяването на небостъргач в Лозенец. Това пише в разследване, публикувано във фейсбук от Соня Калугерова. Новостроящата се сграда на ул. “Златен рог” в софийския квартал “Лозенец” е собственост на известната с патриотичните си клипове и иновации в строителството фирма “Артекс Инженеринг”. Още през 2016 г. срещу фирмите на Башур, една от които е компанията “Крит”, бе проведена акция от СДВР в “Лозенец”. През 2007 г., изпълнявайки съмнителна сделка с вече бившия “Детмаг”, Башур използва фирмата си “БТ Пропъртис” ЕООД и сключва договор за лизинг на помещенията. Същият има други дружества, занимаващи се с недвижими имоти, сред тях са “Интер Булгериън Пропъртис Силвър” ЕООД, “Интер Булгериън Пропъртис Ред” ООД и “Ню Юръп Пропъртис” ЕООД. По време на сключването на лизинговия договор Башур е мажоритарен акционер в “Пропъртис Дивелопмент” АД (дружество - собственик на “БТ Пропъртис”). По-късно дяловете му са прехвърлени на Крум Лазев. През май 2008 г. “Пропъртис” се занимава с реконструкцията на “Детмаг”, а в проекта е заложено да бъде преустроен в шест отделни обекта (магазини с номера от едно до шест). Башур не завършва проекта докрай, след което затъва в дългове за лизинг, възлизащи на 25 млн. евро. Договорът на “БТ Пропъртис” е прекратен през 2011 г. заради неплащане. През ноември същата година “ДСК Лизинг” получават писмо от “БТ Пропъртис”, с което Лизинговата компания отхвърля това искане, настоявайки да се изплатят дължимите 25 млн. евро. Последвалата контраоферта от “БТ Пропъртис” е да се изплатят само 6,5 млн. евро от дължимото, а лизинговата компания да закупи “Детмаг”. “ДСК Лизинг” обаче отхвърля и тази оферта, като отново настоява да ѝ бъдат изплатени дължимите 25 млн. евро. Въпреки това Башур предявява претенции да му бъде изплатена сумата от 1 855 759,61 лева за обезщетение при извършени подобрения в имота. Лизинговата компания отхвърля и това искане. Така на 1 декември 2011 г. дружеството от 1 855 759.61 лв., за които претендира, че “ДСК Лизинг” дължи на “БГ Билдинг Консулт” ООД. Още на следващия ден новият собственик на вземането иска от Пернишкия окръжен съд да допусне обезпечение на бъдещ иск по тази сума, като наложи възбрана върху имота на “ДСК Лизинг” - въпросният партерен етаж и мецанин на бившия “Детмаг”. В крайна сметка се оказва, че фирмата купувач е собственост на Юлиян Иванов и на “Застрахователен брокер Експрес” АД. Въпросният брокер е свързан с “Юпитер Лизинг” - Иванов е в нейния мениджърски екип. Лизинговото дружество е създадено през 2004 г. от финансистката Славка Иванова, някогашен учредител и бивш изпълнителен директор на Кредит Експрес Банк (сега Токуда Банк - б.р.) и на застрахователно дружество “Юпитер”, чийто лиценз бе отнет през 2005 г. След продължителна съдебна битка между фирмите и редица документни измами от страна на Башур се оказва, че към настоящия момент Затова не е странно защо известният измамник вече има по-висока цел и се е насочил към по-сериозни имотни схеми, обвързани явно и с платени протестни шествия, твърди Соня Калугерова.", "date": "2017.10.21", "title": "Разследване във фейсбук: сириецът Фади Башур зад протести срещу небостъргач в “Лозенец”"}
{"url": "https://www.24chasa.bg/novini/article/6507473", "text": "Правителството на Малта предлага 1 милион евро награда и пълна протекция за всеки, който предостави информация за убиеца на разследващата журналистка Дафне Каруана Галиция, съобщи Асошиейтед прес. В изявление на правителството убийството на журналистката, чиито разследвания за корупция имаха за прицел премиера и други високопоставени фигури в южната средиземноморска страна, е наречено \"случай от изключителна важност\". Убийството на Дафне Каруана предизвика вълна от възмущение по цял свят.", "date": "2017.10.21", "title": "1 милион евро за информация за убиеца на разследваща журналистка предлага Малта"}
{"url": "https://www.24chasa.bg/novini/article/6507492", "text": "Дете на 9 години е било прието в болница преди мача от 13-ия кръг на Първа професионална лига между \"Левски\" и ЦСКА. Причината е, че е вдишало дима от факлите по време на шествията на двата отбора. То е било придружавано от баща си. От другата агитка също е пострадало момиче, разказва  . 39 човека са били арестувани преди срещата, а полицията определи събитието като \"сравнително спокойно\". Полицията се е намесила при сбиване на фенове около Южния парк в столицата преди мача. Един от участниците е закаран за преглед в болница, а травмите му не са сериозни. Задържани няма, а феновете са избягали. Ст. комисар Антон Златанов заяви, че част от агитките са опитали да внесат забранена пиротехника и наркотични вещества на стадиона, но при проверките на входовете са били задържани. И двете шествия не са били разрешени от Столична община, а нито един от полицаите не пострадал. \"За нас е по-добре на стадиона да има повече хора, защото започват да преобладават фенове, които се наслаждават на футбола\", каза Златанов.", "date": "2017.10.21", "title": "9-годишно в болница заради дим от факлите на футболните агитки на \"Левски\" и ЦСКА"}
{"url": "https://www.24chasa.bg/novini/article/6507386", "text": "Един човек е леко пострадал при сблъсък между привърженици на отборите на „Левски“ и ЦСКА в района бул. „Евлоги и Христо Георгиеви“. Това съобщиха за „Фокус“ от пресцентъра на МВР. Предотвратени са по-сериозни размирици. Има задържани.                                                                                                                                                                                                                                                                                                                       ", "date": "2017.10.21", "title": "Фен пострада при сблъсък между агитки на „Левски“ и ЦСКА в столицата"}
{"url": "https://www.24chasa.bg/novini/article/6507303", "text": "Близо 90 души бяха убити вчера в двата самоубийствени атентата срещу шиитски джамии в афганистанската столица Кабул и в западната провинция Гор, предоха световните агенции. В нападението в Кабул са убити 56 души и ранени 55 души, обяви вътрешното министерство.  Групировката \"Ислямска държава\" пое отговорността за тази атака в изявление, в което поясни, че нападателят е носел колан с експлозиви, отбелязва Ройтерс, цитирана от БТА.  При нападението в Гор са убити 33 души.", "date": "2017.10.21", "title": "Близо 90 души са убити след два самоубийствени атентата в Афганистан"}
{"url": "https://www.24chasa.bg/novini/article/6507309", "text": "Няма да бъдат разкривани нетрадиционни за ВУЗ-овете специалности - като правен факултет в технически университет и филиали на действащи университети, там, където не им е мястото. Това е едно решенията за реформи във висшето образование, взето на съвета на ректорите, който се проведе във Варна. \"Взехме важни решения за необходими промени. Трябва да спре да битува мнението, че университети у нас са много. Те са 52. Но не броят им е голям. Има много нетраиционни за различните заведения специалности като икономика, право, национална сигурност... Няма да бъдат закривани действащи в момента факултети, но няма да се допуска разкриването на нови. С течение на времето, тези, които не са на мястото си, ще се закрият сами\". Това каза след форума проф. Любен Тотев, ректор на Минно-геоложкия университет и председател на съюза на ректорите в Република България. Просветният министър Красимир Вълчев допълни, че до края на месеца всички ВУЗ-ове трябва да представят своята визия за бъдещето и политика за развитие. Предстои прогламите им да бъдат обсъдени на всички възможни нива, за да се координират възможностите за реализация. \"До 89-а година България имаше обща стратегия за висшето образование.След това обаче всеки университет си имаше автономия и започна едно разкриване на всякакви специалности. И както се оказа - индивидуалната стратегия - всеки университет да се разраства както реши, доведе до колективна нерентабилност. Масовизира се приема и това доведе до пренасищане в някои области и липси в други. По време на социализма 30% от учениците продължаваха образованието си в университети. Сега са 80%, а това води логично до понижаване на нивото на образование. Масовото висше уби професионалното средно образование. Повече деца трябва да бъдат мотивирани да се ориентират към професионалните гимназии\", каза министър Вълчев. Той допълни, че от 2 години е започнало преструктуриране на приема на студенти и финансирането на университети. Тревожно намалявал броя на студенти в специалности, важни за икономиката ни. Според прогнозите му до 10-20 години ще има огромен недостиг на учители по математика и физика, а сега вече се усеща липсата на квалифицирани инженери и агрономи. \"Вече има колективно разбиране от страна на ректорите и се налага нещо като своебразен мораториум на приема. Защото глобалният резутат е ниско качество на кадрите. Висшето образование в момента се принизява до гимназиалното\", заяви Вълчев. Ректорите на българските университети се обединиха около мнението, че държавата и конкретно министърът на финансите трябва да преразгледат финансирането. \"Искам да подчертая, че всички ние сме напълно съгласни, че учителските заплати трябва да бъдат увеличени. Но ще се получи така, че един учител ще взема повече от един асистент или доцент в университет. Как да привлечем преподаватели при нас? Послеците от това ще бъдат усетени скоро\", обясни ректорът на УНСС проф. Стати Статев. Ректорът на Икономическия университет във Варна проф. Пламен Илиев, който беше символичен домакин на срещата, допълни, че трябва да се призчислят и държавните такси за студентите. \"Със сигурност едно евентуално увеличение ще бъде в тежест на семействата, но минималната такса трябва да бъде обвързана и с минималната работа заплата, което в момента не е така\", обясни проф. Илиев.", "date": "2017.10.21", "title": "Закриват нетрадиционни за ВУЗ-овете специалности"}
{"url": "https://www.24chasa.bg/novini/article/6507318", "text": "Централните власти в Мадрид ще разпуснат правителството в Каталуния и ще свикат предсрочни местни избори в региона, които трябва да се проведат в рамките на шест месеца, предаде  Това съобщи испанският премиер Мариано Рахой след днешната среща на испанския кабинет, на която трябваше да бъде решено как властта ще отговори на искането на региона за независимост. \"Пучдемон не отговори на изискването ни и правителството трябва да приложи чл.155. Не приемаме отхвърляне на Конституцията.\" написа в туитър испанския премиер. Ето мерките, които предвижда чл.155: Предсрочни избори ще бъдат свикани в максимален срок от 6 месеца. Общината ще продължи да функционира, но ще стане обикновена администрация на общината. Парламентът няма да се разпадне. Той ще продължи да изпълнява своята представителна функция, но няма да може да предложи кандидати, нито да предприеме инициативи, които са против конституцията.", "date": "2017.10.21", "title": "Разпускат правителството в Каталуния, Рахой иска предсрочни избори"}
{"url": "https://www.24chasa.bg/novini/article/6506234", "text": "Млад българин отива във Франция през 2006 г., за да учи публична администрация, което да му гарантира висок стандарт на живот и позиция в обществото. 11 години по-късно той е постигнал всичко това, но не с истинското си име - Спас Василев, а с измисленото от него Александър Николов, за чийто образ ползва снимките на нищо неподозиращия французин Александър Мартинез, чиято самоличност бе разкрита от “24 часа”. Историята на измамника, завлякъл десетки с пари за самолетни билети, сякаш е модерна версия на създадения от Илф и Петров Остап Бендер. Спас е роден през 1984 г. в Кочериново, Дупнишко. Израства любопитен към околния свят, а малкото градче му е тясно. На 23 години заминава да учи в университет в Ница. Там има голяма българска общност и Спас бързо се вписва. Младежът е ученолюбив, начетен и се интересува от политика. Бързо изгражда голям приятелски кръг, включително от местни. Обяснява им, че кара стаж в авиокомпания и може да ги уреди с евтини билети. Дори действително помага на няколко души да ги купят на по-ниска цена. Веднъж спечелил доверието им обаче, Остап Бендер от Кочериново започва да влиза в сложни схеми. Вместо да дава билети, той прибира парите за себе си. Великият комбинатор се оправдава с най-различни неща - от отменени полети до проблем в паспортите на хората. Тогава нито един от поне 5-имата измамени не подава жалба. След като преди дни се разбра за множеството му измами обаче, няколко негови състуденти се свързали с полицията и прокуратурата и разказали за мошеническите му номера, научи “24 часа”. През 2010 г. Василев се завръща в България, завършил семестриално. И до днес не е защитил бакалавърската си теза. Отново предлага услугите си за купуване на евтини билети и в началото действително ги осигурява. Първата жалба срещу него е подадена във Варна през 2012 г. Там Спас завлякъл жена с 330 лева по схемата със самолетните билети. Не го намират и го обявяват за общодържавно издирване. Там му повдигат обвинение и го пускат с мярка за неотклонение “подписка”. Друг измамен от него е Румен от София - с 490 лв. за 10 самолетни билета. По това дело не е открит и през 2016 г. е обявен за издирване в Шенген. Спас успял да завлече дори своя бивша учителка в Благоевград. Тя приела негово предложение за екскурзия до Италия - за 200 лв. на човек. Условието било тя да пътува безплатно, ако събере група от 10 души. По-късно учителката разбрала, че няма никакви билети, няма и агенция, която организира подобна екскурзия. Радка Тодорова подала сигнал в полицията, после той стигнал до прокуратурата. Всички потърпевши били разпитани. След известно време тя получила известие, че Спас не е бил намерен, и така делото било спряно. В Благоевград успял да измами и библиотекарката Мария Георгиева за билети за сина ѝ, както и учителката си по музика. Последната му проява с истинското му име и срещи с жертвите била в Дупница. Там завлякъл преподавателка по география. които можело след това да го разпознаят. Взел мерки дори да не казва името си и така създал Александър Николов, обясниха за “24 часа” полицаи. За лъжливия образ той използвал снимките на Александър Мартинез, познат на негов приятел от студентските години във Франция. Мъжът работи в “Ер Франс” и обикаля света, което било чудесно за Спас. Така той създал човек, който не е в България и постоянно пътува. Във виртуалния му живот през последните 5 г. му се раждат близнаци, живее в Париж, мести се в Австралия, започва нова работа на мистериозно високо място, пак в чужбина. Един от малцината със сайтове, които публикуват чужди материали само с изрично разрешение на автора. И така години наред. С този прийом се сприятелява в социалната мрежа с редица журналисти, политици и пиар специалисти. Образът на почтен човек с принципи се затвърждава без никакви пробойни. Появява се като автор в “Уебкафе”. Прави сайт “Еспас”. Привлича в него млади хора, които работят за идеята един ден сайтът да стане популярен и да започне да печели. Фирмата обаче не се води на негово име. Междувременно се оказва, че Александър разполага с възможност да набавя по-евтини самолетни билети. Също нищо странно - има дузини агенции и отделни хора, които намират билети на промоции и ги продават срещу малка такса. Един билет в едната посока струва 29 евро. Цената е като лоукост или билет на промоция и не буди никакви съмнения. В началото предлага тези билети на малък брой хора, постепенно кръгът се разширява. И хората наистина летят с тях. Междувременно Публикува редица коментари по време на антиправителствените протести от лятото на 2013 г. Тогава взема и първите си интервюта с политици. Прави го обаче по телефона и не се среща на живо с тях. Николов става толкова влиятелен, че дори телевизиите го канят за коментари. Той обаче обяснява, че е в чужбина и може по скайп. Внезапно точно преди всяко участие, програмата се скапва и той прави коментарите си по телефона. Междувременно Николов върти бизнеса със самолетни билети. За достоверност дори пуска във фейсбук кадър в кабината на в “Боинг-787” с обяснението, че е бил на рекламно събитие на самолета на компанията в Париж. Мъжът наистина давал билети, но имало уловка. Усетила я журналистката Ваня Креймър, която бе кореспондент на една от родните кабелни телевизии в Чикаго. Николов ѝ осигурил евтини билети, след като взел номера на кредитната ѝ карта. Евтиното обаче излиза скъпо, научила скоро Креймър, след като сметката ѝ олекнала с цели 13 000 долара. Скоро след това Николов спира да осигурява билети и редица хора се оказват заклещени на летищата. Така постепенно схемата е разкрита. От ГДБОП се активизират и стигат до истинския човек зад профила. Оказва се обаче сложно да докажат, че именно Спас се крие зад Александър. Така, когато той се предава сам в ГДБОП, е обвинен за старите 4 измами, но не и за подвизите си като Александър Николов. След като в понеделник съдът го остави в ареста, антимафиотите се заели сериозно с новите измами. При тях има над 50 жалби от различни хора, а сумите от хитрините надхвърлят 50 000 лв. Едва в сряда антимафиотите вече са дали в прокуратурата и новото дело, научи “24 часа”. Обвинители обясниха, че това ще е мегапроцес, а свидетелите са над 70 само до момента, повечето пострадали. Сред тях е и Александър Мартинез, от когото Спас крадял снимките за фалшивата личност. 42-годишният французин научил последен за измамата от българските полицаи. Самите те излязоха с интересни коментари по случая “Спас-Александър”. “Докато има балъци, ще има и тарикати”, заяви шефът на ГДБОП Ивайло Спиридонов. Вътрешният министър Валентин Радев нарече Спас “калпазанин” и заяви: “Ако някой иска да мине метър и да си купи билети по-евтино, да страда.” Мъжът зад истинския профил е служител на “Ер Франс” от години. Неговият профил е бил публичен и всеки, не само приятелите му, е можел да види снимките. Така Спас е свалял кадрите, на които Мартинез се е снимал из цял свят. След като разбрал от властите за какво се ползват снимките му, В него остана само профилна снимка в анфас с цветовете на френското знаме. Тя е качена след атентатите на “Стад дьо Франс” и масовата стрелба в парижката зала “Батаклан”, при която терористи избиха над 90 души. Снимката е съвсем малка като размер - точно каквито качваше и менте профилът на Александър Николов. Въпреки скритите данни във фейсбука на Мартинез, от акаунта му в социалната мрежа за професионални контакти “ЛинктИн” се разбра, че той работи за “Ер Франс”. От визитката му става ясно, че Мартинез е завършил информатика в Лион, но Това е и причината да има толкова много снимки от всевъзможни точки на света. “Не познавам Спас”, заяви в интервю за “24 часа” Мартинез преди седмица. Той дори не знаеше конкретния начин, по който е действал Василев. Французинът се закани да съди измамника.", "date": "2017.10.21", "title": "Как студентът Спас стана “калпазанинът” Александър Николов"}
{"url": "https://www.24chasa.bg/novini/article/6507062", "text": "Военните възможности на НАТО може да не са достатъчни за спиране на евентуална руска агресия към източния му фланг. Това пише германското списание \"Шпигел\", позовавайки се на поверителен доклад на алианса, предадоха Франс прес и БТА.  \"Способностите на НАТО за оказване на логистична подкрепа на разширената му територия е атрофирала след края на Студената война\", се казва в доклада. Няма достатъчно гаранции, че дори силите за бързо реагиране на НАТО ще бъдат в състояние да реагират бързо и, ако се наложи, за продължителен период, пишат авторите на доклада, до който германското списание е получило достъп. Предстои документът да бъде обсъден от министрите от НАТО. Той описва организация, която не може да възпре евентуална руска военна агресия, предимно поради разпръснатата командна структура, се казва в откъси от статията на сп. \"Шпигел\", която ще излезе утре. Слабостта на НАТО притеснява особено балтийските и скандинавските страни, съседи на Русия. \"Знаем, че трябва да адаптираме и модернизираме алианса и командните структури\", заявява пред \"Шпигел\" норвежката министърка на отбраната Ине Ериксен Сьорайде. През март тази година президентката на Литва Далия Грибаускайте вече поиска създаването на важен команден център на НАТО на източния фланг на организацията заради \"нарастващата заплаха от Русия\". Отношенията между Москва и НАТО се влошиха съществено след анексирането на Крим през 2014 г. и след началото на конфликта с проруските сепаратисти в Източна Украйна. Страните от алианса решиха отново да поставят войските си в състояние на готовност. Силите за бързо реагиране на НАТО бяха увеличени повече от двойно, достигайки 40 000 души. Тази година НАТО засили и военното си присъствие в Източна Европа, разполагайки четири батальона в Литва, Латвия, Естония и Полша. \"Силите на НАТО от десетилетия не са били толкова добре подготвени и толкова готови за разпололагане\", реагира говорителката на алианса Оана Лунджеску, но отказа да коментира информацията на \"Шпигел\".", "date": "2017.10.21", "title": "Поверителен доклад: НАТО не може да възпре руско нападение"}
{"url": "https://www.24chasa.bg/novini/article/6507083", "text": "След председателството въпросът за предсрочните избори ще е актуален. А победата на БСП изглежда несигурна. Алтернативата не е само да покажем недъзите на ГЕРБ и да я отстраним от власт, а да покажем на хората какво ще направим, за да е по-добро следващото управление. Това заяви лидерът на столичните социалисти Калоян Паргов в доклада си пред заседанието на организацията, което се провежда на \"Позитано\" 20. Опитът ни да действаме реактивно не е достатъчен. Защото се създава усещане, че се плъзгане по повърхността, разкритикува Паргов. А трябва да покажем, че искаме и можем да правим по-различни политики, да ги консултираме с хората, даде рецептата той. БСП все по-малко изглежда масовата партия, която помним. Ниската мотивация и слабата активност на хората ни по места на този етап е само предупредителен сигнал, дано не стане диагноза, предупреди Паргов. Според него вътрешнопартийните конфликти са се превърнали в естествено състояние на партията. Но БСП не трябвало да се плаши от различните мнения и дискусията, защото само така можело да се очертае алтернативата. Промяната на БСП е заявка за промяна на държавата. Но ако тя се състои в разгонване на този и онзи, това няма да доведе до резултати, разкритикува той. Според него скандалите в БСП не са на идейна основа. Имаме ли сили да определим принципите на нашите спорове, попита Парков съпартийците си. И без да споменава поименно лидерката Корнелия Нинова обясни, че изкуствота на управлението е в това да се даде на всички хора усещането, че са част от него. Трябва да сме в непрекъсната кондиция, да даваме алтернатива с конкретни политики и идеи, а не само с вадене на недъзите на опонента, призова Паргов. И предупреди другарите си, че ги чака непрекъснат процес от избори в следващите 2 г. БСП ще търси за кандидат за кмет на София такава личност като Румен Радев, която да извади червените от политическата изолация в София, в която са вече 28 г. Тряцда да работим на вечния принцип \"Един за всички, всички за един\", призова Паргов. Ако разглеждаме загубата на изборите като загуба само на едно или друго местно или национално ръководство, сме обречени да губим постоянно, смята той. Русия не е враг на България, категоричен бе лидерът на БСП - София. Според него държавата се управялва чрез шуробаджанащина и клиентелистки нива. Управляващите произвеждат скандали и гафове, ГЕРБ вреди на държавата. Правителството е нестабилно и може да се самосвали всеки момент. ГЕРБ не е партия, а сбор от кланови общности по интереси, коментира Паргов. БСП би могла да се поддаде на изкушения, оставяйки само на повърхността и разчитайки автоматично, че разочарованието от ГЕРБ ще ни доведе автоматично на власт, допълни той. И даде съвети какво е необходимо да направи незабавно БСП, за да се наложи като алтернатива. Нужен бил и диалог в левия спектър, включително с бивши съпартийци. Не монополизиране на лявото пространство, а утвърждаване на социалистите като естествени лидери на лявомислещите хора, каза Паргов.", "date": "2017.10.21", "title": "Паргов: Предстоят предсрочни избори, а победата на БСП изглежда несигурна"}
{"url": "https://www.24chasa.bg/novini/article/6507087", "text": "Петима души са пострадали при верижна катастрофа след Костинброд, в посока Бучин проход. Това съобщиха от пресцентъра на МВР. Сигнал за инцидента е подаден малко след 7.30 часа тази сутрин. Първоначалната информация е, че са се ударили 4 леки коли, в резултат на което са пострадали петима души. Наложило се е движението по път II-81 Костинброд – Бучин проход, в района на депото за твърди отпадъци, временно да бъде пренасочено. Обходни маршрути: път III-811 Богьовци - Сливница и път III-164 Своге - Искрец - Бучин проход. На място има екипи на Пътна полиция. Обстоятелствата се изясняват.", "date": "2017.10.21", "title": "Петима души са пострадали при верижна катастрофа след Костинброд"}
{"url": "https://www.24chasa.bg/novini/article/6507093", "text": "Жена и дете са загинали при катастрофа на пътя Руен – Преображение. Това съобщиха от пресцентъра на МВР. Инцидентът е станал около 6.30 часа тази сутрин.  По първоначални данни лекият автомобил, в който жената и детето са пътували, се е отклонил от пътя и се е забил в спрял на банкета микробус.                                                                                                                                                                                                                                                                                                                       ", "date": "2017.10.21", "title": "Жена и дете са загинали при катастрофа на пътя Руен – Преображение"}
{"url": "https://www.24chasa.bg/novini/article/6507098", "text": "Споразумението за иранската ядрена програма работи и няма основания да бъде променяно, заяви днес генералният секретар на Европейската служба за външно действие Хелга Шмид, цитирана от ТАСС. \"Няма алтернатива на споразумението, няма основания за изменение на неговите условия\", каза Шмид на Московската конференция по неразпространение на ядрените оръжия. \"Това е много точен документ. Споразумението е стабилно и дава резултати\", заяви тя. Според нея обвиненията на американския президент Доналд Тръмп, че Иран не изпълнява споразумението, са следствие от вътрешнополитическата ситуация в САЩ и не могат да оказват влияние върху прилагането на документа, предаде БТА.  Шмид каза, че възнамерява да посети Техеран през ноември, за да обсъди с иранските си колеги въпроси, свързани с ядреното споразумение, а също актуални теми на мирното използване на атома в рамките на иранската енергийна политика. По думите й балистичните ракети на Иран не попадат в обхвата на ядреното споразумение и този въпрос би трябвало да се обсъжда в други формати.", "date": "2017.10.21", "title": "Висш представител на ЕС: Ядреното споразумение с Иран работи"}
{"url": "https://www.24chasa.bg/novini/article/6507104", "text": "Неизвестен мъж нападна с нож и рани няколко души в центъра на Мюнхен. Той е успял да избяга, полицията го издирва. Все още не е ясно какъв е мотивът на нападението. Полицията в Мюнхен призова хората да избягват централния площад Розенхаймер Плац. Жителите на околните сгради трябва да останат по домовете си. Според последните информации мъжът е атакувал на пет места в центъра. Всички жертви са леко ранени и няма опасност за живота на никой от тях. Те са получили незабавна медицинска помощ. Напдателят е мъж на около 40 години, който е с колело. Облечен е със сив панталон и зелено горнище на анцуг, носи раница с неопреново шалте в нея. Полицията призова всеки, който г овиди, да се укрие от него и да се обади на властите.                                                                                                                                                                                                                                                                                                                       ", "date": "2017.10.21", "title": "Въоръжен с нож мъж е ранил няколко души в Мюнхен"}
{"url": "https://www.24chasa.bg/novini/article/6507118", "text": "В Мадрид започна извънредното заседание на министрите от кабинета на премиера Мариано Рахой, на което се очаква да бъде взето решение за мерките срещу регионалното правителство в Барселона, предава AFP, цитиран от \"Фокус\".  Срещата на националното правителство на Испания започна в 10 часа (местно време). Съгласно по-рано разпространените съобщения от Мадрид, в събота ще бъдат задействани процедурите, предвидени в член 155 от Конституцията за суспендиране на автономните правомощия на Каталуния. Областта се радва на широка автономия, включително в контрола над местната полиция, образованието и здравеопазването.", "date": "2017.10.21", "title": "В Мадрид започна кризисното заседание на кабинета на Мариано Рахой"}
{"url": "https://www.24chasa.bg/novini/article/6507172", "text": "Министърът на енергетиката Теменужка Петкова ще посети площадката, изградена за проекта АЕЦ \"Белене\", съобщиха от пресцентъра на Министерството на енергетиката. Ще бъде инспектиран начинът и условията на съхранение на доставеното оборудване, уточниха още от енергийното ведомство.                                                                                                                                                                                                                                                                                                                       ", "date": "2017.10.21", "title": "Министър Петкова ще инспектира \nоборудването за АЕЦ \"Белене\""}
{"url": "https://www.24chasa.bg/novini/article/6507175", "text": "Над 30 души са ужилени средно с по 1000 лева от търговец на матраци. Полицията и Комисията за защита на потребителите разследват измама. Семейство Стоянови през юли е на почивка в хотел в Тетевен, където им предлагат да присъстват на презентация на матраци. Плащат капаро на място – 300 лв. Подписват договор без финансови условия. Впоследствие изпращат още 700. Търговецът се представя за Кирил Николов. Матраците трябвало да пристигнат заедно с подаръци преди два месеца. „Не ги получихме и оттам започнахме да се съмняваме, да му звъним по телефона, но той не отговаряше”, разказа Нина Стоянова пред  Кирил Николов започнал да се крие. Ужилените се свързали с фирмата, където се оказало, че Кирил от тази година вече не работи за тях. „Попитах го откъде накъде Кирил Николов има договори от вашата фирма, той нищо не ми отговори. След една седмица пак се чухме, каза: „Подал съм жалба, защото не сте първите, които ми звъните и си искате парите или матраците”, обясни Мартин Стоянов.", "date": "2017.10.21", "title": "Измами с матраци: Повече от 30 души са ощетени с по 1000 лева"}
{"url": "https://www.24chasa.bg/novini/article/6507186", "text": "Вече не е достатъчно да сме алтернатива на ГЕРБ и управляващите. Трябва да сме алтернатива на модела, изграждан в последните десетилетия, чиято еманация днес е ГЕРБ - рушене на държавността, нефункциониране на институциите, посегателство на принципите на правовата държава и демокрацията. Това заяви соцлидерката Корнелия Нинова в изказването си пред заседанието на столичната организация на БСП. Тя обясни, че държавата се нуждае спешно от сериозна алтернатива, затова е необходимо и свикването на заседание на червения конгрес. На него имало нужда от нормален разговор, а не от интриганство, за да се проведе разговора каква алтернатива е БСП. Използването на държавата не в услуга на хората. Свидетели сме на една партия е една държава. И се минаха всякакви граници. Дори задаването на въпроси и с решение на МС се налага цензура, каза Нинова. Има война между институциите заради личните цели на един човек, който иска да си отвори път към президентската институция, допълни тя. Соцлидерката обясни, че на конгреса БСП ще излезе с конкретни предложения, които ще дадат абсолютно нов модел по конкретни политики. Конгресът например ще отвори пак дискусията за отпадането на плоския данък. А след това партията да си каже окончателната дума и да сложим край на тези колебания, обясни лидерката. Червените ще предложат отпадане на принципа \"парите следват ученика\" от системата на образованието. В здравеопазването - чрез бюджета ще бъде записано, че държавата ще плати дълговете на общинските и държавните болници. А след това ще ги прекратим като търговски дружества и ще ги запишем като такива по закона за лечебните заведени, обясни Нинова. Знам, че някои от нещата, които ще предложим, ще прозвучат радикално. Време ли е за радикална промяна, попита лидерката. Ние не сме деструктивната сила и не искаме агресия и противоборства на всяка цена. Да се обединяваме в името на ценности, а не със задкулисие, допълни тя.", "date": "2017.10.21", "title": "Нинова: Вече не е достатъчно да сме алтернатива на ГЕРБ, трябва и на модела на рушене на държавността"}
{"url": "https://www.24chasa.bg/novini/article/6507219", "text": "Международната хакерска група Анонимните атакува сайта на Конституционния съд на Испания, предаде ТАСС, цитиран от БТА.  Атаката е започнала малко преди началото на извънредното заседание на испанското правителство, постетено на каталунската криза. Хакерският набег е извършен в рамките на кампания, наречена Свободна Каталуния, обявена от Анонимните в социалните мрежи, съобщава в. \"Вангуардия\".", "date": "2017.10.21", "title": "Анонимните атакува сайта на \nКонституционния съд на Испания"}
{"url": "https://www.24chasa.bg/novini/article/6507232", "text": "Министърът на отбраната Красимир Каракачанов присъства днес, 21 октомври, на панихидата в памет на войниците, загинали в мирно време.  Ритуалът се проведе пред мемориалната плоча в памет на загиналите български войници в мирно време, в градинката на църквата „Свети Николай Софийски“. Министър Каракачанов поднесе цветя в знак на почит към загиналите български синове.", "date": "2017.10.21", "title": "Каракачанов почете паметта на войниците, загинали в мирно време"}
{"url": "https://www.24chasa.bg/novini/article/6507244", "text": "Безопасността на нашите автомобили зависи в голяма степен и от качествените ремонти, извършвани в регистрирани сервизи от обучени монтьори - в тази посока ще работи новосъздадената камара. Регламентиране на сервизната дейност и въвеждане на регистрационен режим на фирмите в бранша, ще повиши сигурността на автомобилите и безопасността на движението по пътищата, подчертават от ААП Днес, по време на Автосалона в Интер Експо Център, бе представена новоучредената Национална камара на автосервизите в България (НКАБ). Учредители на сдружението са 5 браншови организации, които на практика обхващат почти всички дейности по сервизиране и поддръжка на автомобила: Съюзът на механичните автосервизи, Асоциацията на авторепаратурните сервизи, Асоциацията на автогаз-сервизите, Асоциацията на фирмите работещи с автогуми и Съюзът на ключарите и автоключарите в България. Общата цел на камарата е запълването на законово-нормативния вакуум в автосервизния бранш – липсата на правила и законова рамка, регламентиращи авторемонтната дейност, заяви Владимир Дочев, председател на УС на Национална камара на автосервизите в България. „Повишава са броят на пътните инциденти, причинени от неизправни автомобили, поради неправилни и некачествени ремонти и поддръжка, извършени от нискоквалифициран персонал и с резервни авточасти със съмнително качество. Има огромен брой сервизи, работещи в „сивия” сектор, които предлагат услуги със съмнително качество и не поемат гаранции за извършената дейност“, подчерта Дочев. По думите му България остава единствената страна в Европа, в която ремонтът на изключително отговорни системи и агрегати в автомобила (кормилна, спирачна и др.) често се извършва от неправоспособни и несертифицирани механици, което нерядко води до тежки последици. Владимир Дочев допълни, че се наблюдава тенденция към занижаване престижа на професията автомеханик, липсват добре подготвени и мотивирани специалисти, които да отговорят на нуждите на бързоразвиващия се автомобилен сектор. Затова Националната камара на автосервизите в България възнамерява да действа като обединител на усилията за повишаване на пътната безопасност в България. Камарата е отворена структура и в нея могат да членуват всички фирми, работещи в авторемонтния сектор. Атанас Генов, председател на Национална асоциация на сервизите, извършващи авторепаратура, сподели, че целта на камарата е да подпомогне изграждането на общественото доверие в бранша - качествени ремонти от квалифицирани специалисти и респективно отговорността за пътната безопасност да остава само у водача. България е на първо място по замърсяване на въздуха вследствие на стария автомобилен парк и на първо място (за съжаление в негативен аспект) по брой загинали вследствие на пътнотранспортни произшествия на 1000 души. Това заяви Татяна Груева - изпълнителен директор на Асоциация на автомобилните производители и техните оторизирани представители в България (ААП), която също подчерта колко важно е техническото състояние на автомобилите да е на ниво. Затова от ААП от години работят за регламентиране на сервизната дейност и въвеждане на регистрационен режим на фирмите в бранша. „Некачествено извършваните ремонти и техническо обслужване на пътните превозни средства е един от факторите с висок риск за безопасността на движението по пътищата и опазване на околната среда. Много от ремонтите на автомобили се извършват от квартални, нерегистрирани и полулегални сервизи, които в по-голямата си част не познават и не спазват изискванията на производителите за техническо обслужване на автомобилите, както и не носят никаква отговорност за качеството на извършените ремонти и последствията от тях“, подчерта още Груева. По думите й регистрационният режим ще позволи последващ контрол от страна на компетентните органи и ще се подобри техническото състояние на парка, което е пряко свързано с безопасността. „От друга страна, това би дало възможност на потребителите да имат информация къде се намира сервиза, каква е неговата дейност, че е легален и че ремонтът ще има гаранция“, допълни още изпълнителният директор на ААП Татяна Груева. Владимир Илиев – председател на Българска федерация по автомобилен спорт благодари на браншовите организации за обединяването на усилията им и каза, че един от важните въпроси по темата е къде получават квалификацията си монтьорите в сервизите. Румен Дунев от Съюза на автосервизите обърна внимание на заявеното желание НКАБ да обучава настоящи ученици от специализираните гимназии с цел квалификация и реализация на бъдещи специалисти в бранша. За постигане на целите си камарата ще съдейства за създаване и поддържане на Централен професионален регистър на автосервизите в България, ще представлява своите членове и защитава в съответствие с националното законодателство професионалните им интереси, ще дава становища и участва в изготвянето на нормативни актове за бранша, ще подпомага разработването на специализирани стандарти за бранша, ще разработва кодекс на професионалната етика в автосервизния бранш, ще работи за недопускане на нелоялна конкуренция и неравнопоставеност между своите членове и ще организира провеждането на курсове за повишаване квалификацията на кадрите и др.", "date": "2017.10.21", "title": "Учреди се Национална камара на автосервизите в България"}
{"url": "https://www.24chasa.bg/novini/article/6507239", "text": "Полицията е задържала заподозрян за нападенията от тази сутрин в центъра на Мюнхен, предаде Ройтерс, като се позова на в. \"Билд\". В атаките бяха ранени леко петима души. Мотивите на нападателя засега са неизвестни. По-късно днес полицията ще даде пресконференция по случая, предаде БТА. ", "date": "2017.10.21", "title": "Полицията е задържала заподозрян за нападението в Мюнхен"}
{"url": "https://www.24chasa.bg/novini/article/6506460", "text": "Чарлз Лотън е играл само в шест филма, но това не пречи да бъде смятан за един от най-големите актьори на своето време. Той е първият англичанин, удостоен с награда “Оскар” - за ролята си във филма “Личният живот на Хенри VIII”. Людмил Стайков е заснел също само 6 игрални филма, но това не пречи да е един от най-големите български режисьори за всички времена. За мене е най-големият. Неговият “681 - Величието на хана” е първият български филм, прожектиран в американски киносалони. В проведеното през 2008 г. електронно гласуване по повод 55-годишнината на БНТ “Време разделно” е поставен от зрителите на първо място сред българските игрални филми. През 2016 г. в анкетата “Лачените обувки на българското кино”, организирана от БНТ и посветена на 100-годишнината на българското кино, “Време разделно” е избран за филм на столетието. НАТФИЗ, където режисьорът преподава от 1973 г., отпразнува по достойнство неговия юбилей. Людмил Стайков е роден в София. Завършва актьорско майсторство през 1959 г. и отива по разпределение в Бургаския театър, където не само играе, но и поставя пиеси. Снима пет документални ленти през 1972 г. дебютира в игралното кино с филма “Обич”. Режисьорът успява деликатно и без соцклишета да разкаже историята на една младо момиче, което преживява тежък момент от живота си, но успява да намери верния път. Може би няма друг филм в българското кино, който да е донесъл на автора си дебютант 5 награди, включително и златен медал от Осмия международен кинофестивал в Москва през 1973 г. След специализация по кинорежисура във Франция Людмил Стайков снима “Допълнение към Закона за защита на държавата”. Сценарист е Анжел Вагенщайн. Филмът разказва за един от най-трагичните моменти в българската история - атентата в храма “Св. Неделя” през 1925 г. и последвалия бял терор в държавата - масовото унищожение без съд и присъди на комунисти, земеделци, интелектуалци, безпартийни. Този филм също е отрупан с отличия - голямата награда “Златната роза” във Варна, “София'76” - наградата за киноизкуство, награда на СБФД и международни призове от кинофестивалите в Неапол, Авелино и Сопот (СФРЮ). Третата творба на Людмил Стайков - “Илюзия” (1980), е моят любим български филм. Година след премиерата му Стайков е поканен да участва с него в кинофестивала “Филм екс” в Лос Анджелис. След прожекцията публиката дълго аплодира режисьора и го отрупва с въпроси. Как е възможно да се направи такъв филм в държава, за която те дори не са чули. “България е започнала да снима кино още в началото на века  сега годишно правим по около 40 филма”, обяснява Стайков. На прожекцията присъства и Милчо Левиев, малко преди това емигрирал от същата тази неизвестна за американците държава. Той води битка да наложи музиката си на американска земя. По-късно признава на Стайков как изведнъж почувствал огромната мощ, която сякаш застанала зад гърба му, след като гледал “Илюзия”. “Посвещавам тази вечер на човека, който ми донесе сила и вдъхновение за присъствие тук”, обявява Левиев по-късно в бара, където свири с оркестъра си. Сценаристът Константин Павлов признава, че В сценария си Павлов поставя вечния конфликт интелигенция - власт, но облечен в националните дрехи на драматичните събития от 1923 г. Художника и Поета спорят за чистотата на изкуството и вярват, че то може да ги спаси и предпази от големите социални катаклизми на времето. След убийството на Поета Художника попада в опожарено след въстанието (метежа) село и преосмисля възгледите си. В “Илюзия” Велко Кънев играе ролята на селянин, който постоянно носи със себе си колело от каруца, мери го с педи и си повтаря, че дължината на дървената спица се нанася към 3 и нещо по обиколката му. Така сам стига до Лудолфовото число пи (3,14). Стайков определя тази сюжетна линия като изумителна находка на Константин Павлов. А пък кинематографичния й финал, когато героят на Велко Кънев трябва да бъде разстрелян заедно със съселяните си от войниците, поражда творческа възхита у самия Алън Пакула (“Клут”, “Жив дявол”, “Версия “Пеликан” и др.) Пакула гостува в България през 1981 г. и гледа няколко български филма, включително и “Илюзия”. По време на фестивала “Филм екс” Стайков гостува в дома му, обзаведен изцяло в ирландски стил, в сграда на “Парк авеню”. Пред гостите си Пакула представя Стайков и им споделя впечатлението си от сцената с разстрела. Той признава, че винаги изпитва особено чувство на удовлетворение, когато срещне значими хрумвания или интересни находки във филми на свои колеги. Но в случая изпитал и творческа завист. И разказа на гостите си за чудноватия селянин с колелото, който постоянно откривал отдавна открития закон на Лудолф. Преди разстрела командващият взвода нарежда на един от войниците да вземе колелото от селянина. Героят обаче го хваща здраво и дава да се разбере, че за нищо на света няма да го пусне, дори ръцете му да отрежат. И започва една абсурдна борба между войника и селянина, който само след минути вече ще е мъртъв. По универсалната човешка логика няма никакъв смисъл да стиска това колело в ръцете си. След малко на командващия му писва, нарежда на войника да се отстрани и селяните са разстреляни. “В този момент разбрах още веднъж силата и възможностите на киното - в изключително кратко време и с много малки щрихи да казва огромни истини за човека. Присъствието на всеки човек на света е свързано с някаква идея, верую, дейност, които го и представят. Знаеш, че след миг си мъртъв, но неистово го защитаваш. Защото знаеш, че ако го загубиш, губиш себе си. Този епизод ми даде възможност още веднъж да усетя, че киното навлиза в територии, за които смятахме, че са подвластни само на литературата. Искам да ви представя човека, който е реализирал този епизод, дал ми толкова поводи за вълнение и размисли...” Гостите ръкопляскат, а Пакула се обръща към икономката си: “Когато и да се обади този човек, независимо къде се намирам аз, моят дом е отворен за него.” Филмът “Илюзия” също е носител на редица отличия, между които и Голямата награда на световния кинофестивал в Карлови Вари. През 1981 г. на екран излиза трисерийният епос “Хан Аспарух”. Това е най-амбициозното и мащабно творение на родната кинематография. Още в началото Стайков заявява, че няма да използва едно от любимите средства на историческите филми - атракцията, а ще заложи на по-трудната задача - максималната достоверност. И събира екип от най-добрите специалисти и експерти по история и култура. Създадена е специална концепция за изработване на фортификационните съоръжения, жилищата, занаятите, въоръженията, военното дело и облеклото на прабългарите. Използвани са данни от етнографията на народите от Алтай и Южен Сибир, чийто скотовъден бит е консервиран почти до края на ХIХ век. Повече от 16 000 човека - артисти и масовка, участват в заснемането на грандиозната битка между прабългарите на хан Аспарух и византийците на император Константин ІV Погонат. Няма друга такава внушителна баталия в българското кино, каквато прави режисьорът Людмил Стайков през август 1980 г. в местността Черешовица край плевенското село Рибен. Основната тежест при снимките изнасят школниците от Школата за запасни офицери в Плевен, Събрани са над 1200 коня с ездачите им от цяла България, отделно каскадьорите на Димитър Кехайов и колегите им от Чехия, Полша и Унгария. Грандиозната битка е заснета изключително професионално с 6 камери, едната от които е качена на вертолет. Киното ни няма особено богат опит в подобни баталии, но Людмил Стайков демонстрира изключителен постановъчен размах. Той успя да съчетае в едно естетическо внушение, значима национална идея и атрактивността на суперпродукцията. Размах, но и прецизно вглеждане във всеки детайл показва режисьорът. Веднъж по време на снимките иззвънява телефонът в дома на тогавашния доц. Димитър Овчаров, един от консултантите на филма. И се провежда следният разговор между него и Людмил Стайков: - Митко, кажи ми, моля те, дали са се целували по устата византийците през VII век - пита режисьорът. - Людмиле, звъниш ми в два часа през нощта, за да ме питаш имало ли е византийски целувки - сънен мърмори историкът. - Два часът ли е? Извинявай, но ми хрумна интересна идея как да покажем срещата на две цивилизации, сблъсъка на Изтока със Запада. Та кажа ми, моля те, познато ли е било целуването като ритуал в древна Византия? - Трябва да направя някои справки и утре ще ти кажа... - Не, не, утре трябва да снимам епизода, настоява режисьорът. - Предполагам, си гледал сериала \"Аз, Клавдий\" по телевизията - импровизира след кратък размисъл Овчаров. - В него показаха как римляните се целуват. Щом те го правят, сигурно и на византийците не им е било чуждо... Денят, определен за най-важните батални снимки, обаче осъмва с дъжд и мъгла. Всъщност започва да вали още през нощта, когато пристигат запасняците. На фаровете на камионите ги обличат и въоръжават като византийци. Коли и хора започват да затъват в калта. Режисьорът Людмил Стайков е почти отчаян - той е определил за снимки най-сухите дни на август, консултирал се и със синоптиците. Извършена е страхотна подготовка, а дъждът праща по дяволите всичките усилия на екипа. Като млад репортер във в. “Поглед” и моя милост присъства на тези снимки. Енергичността и точните заповеди на Стайков по прословутия мегафон вършеха чудеса. Мъжете стояха с часове, белким се смили природата, и не можеха да отидат дори до тоалетна. Тогава режисьорът отиде пред огромния строй и започна да говори. Тихо по мегафона, но думите му се чуваха. Извини се на запасняците за лишенията, които мобилизацията им е създала. Извини се за трудностите, които изтърпяват на снимачната площадка. Извини се дори заради лошото време. После обясни трудностите, които всички други от масовката изживяват вече с дни. И които ще продължат кой знае докога, ако снимките не бъдат направени този ден въпреки всичко. И че от тяхното поведение зависи дори бъдещият филм. “Ще го направим ли?”, тихо попита накрая режисьорът. “Да”, нестройно отвърна строят. “Не ви чух добре”, пак попита Стайков. “Дааа!”, ревна гороломно строят. Според тогавашния норматив филмът в трите му серии трябва да бъде завършен в средата на 1982 г. Въпреки всички организационни трудности и капризи на времето екипът успява да приключи снимките почти година по-рано. Последният кадър - раздялата на Аспарух с Велизарий, е направен на 2 юни 1981 г. За 11 месеца са заснети повече от 66 хиляди метра лента, от която са монтирани 3 пълнометражни филма. Успоредно със снимките режисьорът прави и грубия монтаж, а постановъчният екип гради следващите обекти. “На тия, които след Людмил Стайков ще снимат суперпродукции, ще бъде извънредно трудно да надминат постановъчния размах, масовките, баталните сцени, внушителното в тая епопея. Тук нашата кинематография достига до най-високия си връх!”. Това са думи на кинокритика Георги Стоянов-Бигор, казани, след като филмът тръгва по екраните. А Рангел Вълчанов нарече подвиг създаденото от екипа на филма. “Хан Аспарух” печели голямата награда “Златна роза” и признанието на публиката на Варненския кинофестивал през 1982 г. Година по-рано - през 1981 г., СБФД го отличава с наградата на режисура, операторско майсторство и музикално оформление. През 1984 г. след договор с американски продуцент Стайков прави 95-минутна версия на трилогията, която се разпространява в САЩ със заглавие “681 - Величието на хана”. Филмите на режисьора са участвали на фестивали в Кан, Монреал, Лос Анджелис, Сан Франциско, Ванкувър, Сао Паоли, Делхи, Токио, Монтрьо, Кайро, Сиатъл, Белград. На фестивали в Швеция, Италия, Англия, Испания, Франция, Белгия, Еквадор и др. Разпространявани са в почти всички европейски страни, а също в Япония, Мексико, САЩ, Русия, Индия, Китай, Иран и др. И когато е на върха на славата и възможностите си, Людмил Стайков сам напуска снимачната площадка. Режисьорът решава, че е по-добре да пренесе опита си в НАТФИЗ и да го предаде на младите, които ще продължат пътя на българското кино. Става един от основоположниците на кинообразованието в България и посвещава повече от 40 години на обучението на десетки български и чуждестранни студенти в академията. Людмил Стайков е професор по филмова и телевизионна режисура от 1998 г. Зам.-ректор на НАТФИЗ през 1984-1988 г. и 2000-2003 г. Академик на БАН от 2004 г. Основател и първи председател на Асоциацията на хабилитираните преподаватели по екранни изкуства в България - “Асоциация Академика 21”.", "date": "2017.10.21", "title": "Людмил Стайков - отличникът с 6 филма"}
{"url": "https://www.24chasa.bg/novini/article/6504847", "text": "“Почти на 16 г. съм и не мога да попадна в националния отбор при големите ученици от X-XII клас. Затова отидох на международното състезание в Букурещ за моя сметка. Исках да натрупам опит, пък и за забавление. Задачите по информатика бяха сложни, но и доста забавни.” Това казва деветокласникът от математическата гимназия “Гео Милев” в Плевен Захари Маринов, който спечели бронзов медал на международното състезание по информатика в Букурещ, проведено на 5 и 6 октомври. В надпреварата участват отбори от 8 държави, сред тях и Русия. България е представена от националния отбор и още 4 неофициални. Захари е единственият плевенчанин и се присъединява към тима на Габрово, като попълва незаето място. В двата състезателни дни се събират общо 10 часа за решаване на задачи, които са с теоретичен характер и с много математика. “Като цяло задачите бяха сложни за измисляне, защото програмата трябва да върви бързо и за части от секундата да обработи всички данни, дадени от комисията. Така трябваше да измислим алгоритъма, че да направи програмата бърза. В 5-часовия маратон за ден трябваше да се справим с 3 задачи. Трудни бяха - решението на една отнемаше 1-2 часа при максимална концентрация и усърдие”, описва Захари. Първия ден при финалното класиране той събира над 100 точки. Резултатът е оценен твърдо за сребърен медал и даже приближава към златото - за малко да го докосне. На втория ден обаче Захари повежда битка с първата задача и зацикля. “Мислих си, че ще стигна до резултат. Поех риска, заинатих се - 3 часа и половина я мъчих. Не успях да я реша, но се забавих и времето не ми стигна за следващите две задачи. Това ме тласна към бронза. За медала съм доволен, все пак влязох в състезанието, за да се сдобия с повече рутина”, пояснява Захари. Взел си е поука колко важна е състезателната тактика да разпределиш правилно времето си за задачите. По-лесната трябва да се решава първа, защото носи точки колкото заплетената. Задачите обаче са абстрактни, изискват много мислене и задълбоченост. Затова никой в началото не може да прецени коя е по-лесна, за да се захване първо с нея. Но като знаеш, че състезанието е 5 часа, не можеш да буксуваш 3 часа, и то над една задача. Не тръгне ли, зарязваш я и почваш следващите. Стратегията се доизгражда и развива”, разсъждава състезателят. За 15-годишния Захари бронзът от Букурещ е втората награда за няма и месец. Той взе сребърен медал на първата Европейска младежка олимпиада по информатика (European Junior Olympiad in Informatics - EJOI), проведена в България от 7 до 13 септември под патронажа на президента Румен Радев, еврокомисаря по образованието, културата, младежта и спорта Тибор Наврачич и Мария Габриел, еврокомисар по цифровата икономика и общество. Реномираното състезание стартира у нас през 1989 г. в Правец и оттогава тръгва по света - в Русия, Австралия, Китай, предстои в Япония. В септемврийското издание участниците са над 100 от 23 държави. Захари Маринов е единственият от Плевен в отбора, представящ България. “Информатиката и физиката задвижват информационната ера днес. Физиката прави възможното да съществуват новите технологии, като създава машините. Информатиката прави всичко да е в пъти по-бързо и ефективно, като създава програмите, с които да работят машините. Физиката и информатиката не могат една без друга. Тази сплав между двете науки откриваме в новите мобилни телефони, които разпознават лицето на потребителя и дори само зеницата на окото му и без парола се отключват. Пример за софтуер - т.е. за информатика, са и новите коли, които се движат на автопилот. Въобще но информатиката ѝ дава напътствията и силата да се движи изцяло на автопилот. След 20-30 г. тези автомобили вероятно ще навлязат и у нас. В проект е свързването с интернет на уредите у дома. Така дистанционно можете да им давате команди какво да свършат, преди да се прибете вкъщи. Напредва и разработка за дронове, които, прелитайки по въздуха, ще доставят поръчка, направена от жилището ви. Информатиката е науката, която дава сила за общественото развитие, улесняващо живота на човека”, дефинира Захари. Той твърди, че колкото повече навлиза в информатиката, хоризонтите ѝ стават все по-необятни. “На нея се базира целият съвременен свят, а това, което уча, е само началото на тази информационна ера”, убеден е Захари. В IV клас той започнал по собствено желание в школата по информатика към Центъра за ученическо техническо и научно творчество в Плевен. Оттогава до днес го обучава Павел Петров. Преди 5 г. четвъртокласникът се записал в школата, защото информатика в училище се учи от VIII клас, и то програмен език, който помага при създаване на софтуер. Сега, увлечен в по-абстрактната информатика, Захари не отчита часовете за занимания - работата му доставя огромно удоволствие. В математическата гимназия деветокласникът учи уроците в час, като отсява най-важното - така му остава повече време за информатиката. Понякога му се случва да мисли над оплетена задача 2-3 дни. Докато я носи в главата си и търси решение, потъва в музиката, среща се с приятели. Обича да се зарежда, като си тегли от интернет ноти, разучава ги и ги свири на пианото вкъщи. Намира, че общото между музиката и математиката е в конструкцията. “Нотите и хармониите са математически дефинирани в честотите на трептенията на въздуха. Така чуваме хубави звуци”, смята Захари. Въпреки че вече е степенувал интересите си - информатика, математика и физика, още не е направил 100% избора си - има 4 г. да учи. През последната седмица на ноември предстои международният турнир по информатика “Джон Атанасов” в Шумен, вече са заявили участие отбори от Русия, Сърбия, Полша.", "date": "2017.10.21", "title": "Когато бил в IV клас, Захари Маринов сам се записал в школата по информатика"}
{"url": "https://www.24chasa.bg/novini/article/6506969", "text": "Австрийската полиция щурмува магазин за детски играчки във Виена, за да провери самоличността на промоутър в костюм на нинджа, предаде ТАСС, цитирана от \"Фокус\". Причина за акцията стана влезлият в сила на 1 октомври закон, забраняващ носенето на дрехи, прикриващи лицето, на обществени места. По информация на в. Kronen Zeitung, реагирайки на телефонен сигнал за нарушение на закона, отряд за бързо реагиране е нахлул в магазина е поискала от рекламния служител да свали маската си и да се идентифицира.  „Прикриването на лицето се е случило във връзка с професионална необходимост, нарушение на закона тук няма“, отбелязват от полицията. Това не е първата куриозна ситуация, свързана с новата забрана. По-рано този месец бе задържан човек в костюм на акула, участвал в рекламна кампания на магазин. Повод за шеги по адрес на органите на реда стана и талисманът на австрийския парламент, а именно човек в син костюм на заек, който се снима с децата, преминаващи покрай сградата на Националния съвет. Полицията за кратко преустанови снимките и провери самоличността му.", "date": "2017.10.21", "title": "Австрийската полиция провери самоличността на човек в костюм на нинджа"}
{"url": "https://www.24chasa.bg/novini/article/6506977", "text": "Испанският кабинет на министрите се очаква да одобри мерки, позволяващи на правителството да наложи пряко управление над Каталуния, предаде BBC, цитиран от \"Фокус\".  Заседанието идва почти три седмици след спорния референдум за независимост, провел се в автономния регион в началото на месеца. Според испанското правителство, вотът е незаконен. Според каталунския лидер Карлес Пучдемон обаче гласуването му дава мандат за обявяването на независимост.  Вследствие на това, централното правителство се готви да отнеме автономията на региона. Очаква се задействането на член 155 от Конституцията, който позволява налагане на пряко управление в условия на криза. Мерките може да включват поемане на контрола върху регионалната полиция.", "date": "2017.10.21", "title": "Очаква се Испания да наложи пряко управление над Каталуния"}
{"url": "https://www.24chasa.bg/novini/article/6506984", "text": "Ливанец беше осъден задочно за извършеното през 1982 г. убийство на бившия президент Бешир Джемайел, предаде Франс прес, цитирана от БТА.  Осъденият Хабиб аш Шартуни е член на Сирийската социална националистическа партия - паравоенна групировка, близка до сирийския режим. Той беше обвинен, че е поставил бомбата, която на 14 септември 1982 г. отне живота на Джемайел и на 23 други. Смъртната присъда на Аш Шартуни за предумишлено убийство беше постановена от съд, занимаващ се с важни за държавата дела. Аш Шартуни се укрива от 1990 г., когато избяга от затвора, в който беше задържан без присъда в продължение на осем години. Задочна смъртна присъда беше издадена и срещу друг ливанец, Набил ал Алам, бивш лидер на Сирийската социална националистическа партия. Медиите в страната го обявяват за мъртъв от 2014 година. Бешир Джемайел беше християнски военачалник, уважаван от голяма част от общността. Той беше убит 20 дни след като беше избран за президент на Ливан в хаоса след израелското нахлуване в Ливан. Част от ливанците все още го смятат за предател заради сътрудничеството му с еврейската държава. Строго погледнато Бейрут все още е в състояние на война с Ерусалим. Поддръжници на убития президент и неговата вдовица Соланж се събраха пред съда. След присъдата те скандираха \"Бешир е жив в нас\". Симпатизанти на Сирийската социална националистическа партия също се събраха пред съда, за да изкажат подкрепата си за Аш Шартуни. Те носеха плакати със снимки на Джемайел и Ариел Шарон, тогавашния израелски министър на отбраната. Година преди убийството на Джемайел 4-годишната му дъщеря Мая стана жертва на атентат с кола бомба, насочен срещу баща й. Дни след убийството на президента през 1982 г. негови поддръжници извършват печално известното клане в палестинските лагери Сабра и Шатила, след като израелската армия ги допуска в тях. При гражданската война в Ливан мюсюлмани и палестински въоръжени групи се сблъскаха с християни, отхвърлящи присъствието на палестинци в страната. Бешир Джемайел произхожда от едно от големите маронитски семейства, оформили съвременната ливанска история. По-късно брат му Амин също стана президент на страната.", "date": "2017.10.21", "title": "Осъдиха задочно убиеца на бивш ливански президент 35 години след атентата"}
{"url": "https://www.24chasa.bg/novini/article/6506987", "text": "Откриха открадната кола на пенсионер, която МВР търси в продължение на три години. Всичко започва през 2014 г., когато 20-годишният автомобил на Димитър Радев изчезва от центъра на София, до НДК. „Веднага се обадих в полицията. Те иззели някакви записи от камера. Пуснаха ми записа, на който се виждаше как си идва от пресечката крадецът, оглежда се, отива към колата, влиза в нея с приспособление. След 10 секунди колата тръгна и изчезна”, разказва Димитър пред  МВР впряга ресурс. Прокуратурата също. И започва голямото търсене – и на крадеца, и на автомобила. То продължава около половин година. „Междувременно получихме съобщение от Районната прокуратура, че това досъдебно производство се спира. Не могат да намерят колата, нито крадеца”, казва Димитър. За него случаят приключва. Минават още две години и половина. Това лято неочаквано пенсионерът получава писмо от Община Искър. В него пишело, че трябва да отиде до наказателния паркинг в квартал „Дружба” в тримесечен срок, за да прибере отдавна забравената си кола. Сметката за тригодишния престой на наказателния паркинг се оказва солена – близо 16 000 лева. Абсурд, но факт, признават от МВР и от Центъра за градска мобилност. Крадецът свалил акулмулатора на колата и три дни по-късно я оставил до Женския пазар, в зона за платено паркиране. Оттам „паякът” я вдигнал. От „Градска мобилност” не знаели, че автомобилът се издирва. Нямало и как да разберат, твърди директорката на отдела Румяна Милова. От МВР ще проверяват защо разследващите кражбата не са разбрали,че автомобилът е бил на наказателния паркинг цели три години. Сега Димитър дава откраднатата кола за скрап, тъй като се е амортизирала. Но мисли да съди МВР и „Градска мобилност”.", "date": "2017.10.21", "title": "Откриха открадната кола на наказателен паркинг след 3 години издирване"}
{"url": "https://www.24chasa.bg/novini/article/6506991", "text": "Земетресение с магнитуд 5.3 по Рихтер бе регистрирано край бреговете на Индонезия, съобщи Европейския средиземноморски сеизмологичен център, цитиран от БТА.  Епицентърът на труса е бил на 264 км северно от индонезийския град Тобело на дълбочина 80 км. Засега няма данни за щети и пострадали хора.                                                                                                                                                                                                                                                                                                                       ", "date": "2017.10.21", "title": "5.3 по Рихтер край бреговете на Индонезия"}
{"url": "https://www.24chasa.bg/novini/article/6506993", "text": "Мощният тайфун „Лан“ се придвижва на североизток и в скоро време ще се доближи до бреговете на японския остров Дайто, префектура Окинава. По данни на Японската метеорологична агенция „Лан“ се придвижва към Япония със скорост около 15 км/ч. Това е 21-ят тайфун през този сезон в Тихия океан, информира БГНЕС. По прогнози на синоптиците „Лан“ ще се приближи плътно до японските острови в неделя вечерта, след което ще продължи пътя си в същото направление. Очаква се за няколко дни да достигне до източната част на остров Сикоку и централните райони на Япония. За момента скоростта на ветровете в центъра на „Лан“ е около 50 м/с, а поривите – достигат 70 м/с. В радиус от 280 км от центъра на тайфуна, ветровете се движат със скорост 25 м/с, предупреждават синоптиците. Приближаването на „Лан“ се очаква да донесе обилни валежи. Това може да доведе до наводнения заради излезли от коритата си реки.", "date": "2017.10.21", "title": "Мощен тайфун приближава Япония"}
{"url": "https://www.24chasa.bg/novini/article/6506996", "text": "Рисунка на Емпайър стейт билдинг от Доналд Тръмп беше продадена за 16 хил. долара, съобщи аукционната къща „Джулиънс окшънс“ от Лос Анджелис, цитирана от АП. Скицата на известния небостъргач от Ню Йорк, подписана от настоящия президент на САЩ, е с размери 30 на 23 см и е била направена от него за благотворителен търг във Флорида, когато той открил там имението си „Мар-а-Лаго“ като частен клуб през 1995 г. Тогава рисунката се продала за 100 долара. Сега била оценена на между 8000 и 12 хил. долара. Търгът е проведен онлайн. Името на купувача не се съобщава. През юли т.г. друга любителска рисунка на Тръмп на небостъргачи на Ню Йорк със златист флумастер се продаде на търг в Лос Анджелис за почти 30 хил. долара, припомня ТАСС, цитирана от БТА. ", "date": "2017.10.21", "title": "Рисунка на Емпайър стейт билдинг от Тръмп беше продадена за $16 хил."}
{"url": "https://www.24chasa.bg/novini/article/6507000", "text": "Променя се движението заради футболната среща между Левски и ЦСКА-София на Националния стадион \"Васил Левски\" в събота, съобщават от Столичната община. Забраняват се престоят и паркирането на пътни превозни средства от 8.00 до 18.00 ч. на 21 октомври на моста пред Националния стадион \"Васил Левски\" и на ул. \"Ген. Гурко\" между бул. \"Евлоги и Христо Георгиеви\" и бул. \"Васил Левски\". От 14.30 ч. на 21 октомври до приключване на футболната среща само при необходимост и по преценка на ръководството на СДВР се забранява влизането на пътни превозни средства в двете посоки по ул. \"Ген Гурко\" между бул. \"Васил Левски\" и бул. \"Евлоги и Христо Георгиеви\", \" бул. \"Евлоги и Христо Георгиеви\" между пл. \"Орлов мост\" и бул. \"Черни връх\", бул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\". Изключение правят автобусите на градския транспорт, се посочва в съобщението.", "date": "2017.10.21", "title": "Променя се движението в София заради мач между Левски и ЦСКА-София"}
{"url": "https://www.24chasa.bg/novini/article/6507003", "text": "Само при две от 10 български марки масло не са открити нарушения при тест на съдържанието им, при останалите осем са открити проблеми. Инициативата беше на \"Активни потребители\". Ето как изглеждат данните от изследването: противогъбичен препарат в три от марките. Става дума за натамицин – против гъбички и плесени. В други три марки има немлечни мазнини, въпреки че продуктите не са обозначени като „имитиращи”. Две търговски марки са написали на етикетите значително по-високо количество мазнини в маслото си, отколкото е вложено реално. „За съжаление не установихме подобрение в съставките на маслото от предишното ни изследване през 2015 година. Много се надявах, че тези растителни мазнини вече няма да ги има в маслото. Оказа се, обаче, че те отново са тук. Най-новото нарушение е влагането в маслото на натамицин, който освен че е химикал, е и алерген. Той е разрешен само за повърхностно използване, защото се използва против появата на плесен върху продуктите”, коментира пред   Богомил Николов от Асоциация „Активни потребители”.", "date": "2017.10.21", "title": "Докoлко е вредно маслото, което ядем?  (Видео)"}
{"url": "https://www.24chasa.bg/novini/article/6507008", "text": "Програмата за безплатни закуски в училищата на министерството на образованието не е консултирана със здравното министерство и експертите по хранене от Националния център по обществено здраве и анализи. Това съобщи пред   Националният консултант по хранене и диететика. Родители от фондация \"За храната\" обявиха кампания в социалните мрежи и събират снимки на закуските, които получават децата в училище. \"Факт е, че децата получават не това, което трябва. Има написани рецепутирници, рецептурни книги, които обаче не знам до каква степен се изпълняват и до каква степен някой ги контролира\", коментира Екатерина Йосифова - фондация \"За храната\". В столичното 119-то училище децата всеки ден получават тестени закуски по програмата на образователното министерство. От Националния център по обществено здраве и анализи, където е написана наредбата за здравословно хранене, обясниха, че програмата за закуски в училищата не е консултирана с тях. В наредбите за здравословно хранене е записано, че подкрепителната закуска трябва да е плод или зеленчук, допълни Дулева. От Столичната регионална здравна инспекция обясниха, че следят за спазването на правилата за здравословно хранене в кухните на детските градини и училищните столове и бюфети. Подкрепителните закуски били отговорност на други институции. При проверките е установено,че в менюто на част от столичните детски градини няма достатъчно зърнени култури. В някои училищни столове пък, давали повече хляб, месо и зеленчуци. Съставени са и 20 акта на училищни лафки, които предлагали забранени захарни изделия и сокове.", "date": "2017.10.21", "title": "Министерството на здравеопазването не контролира безплатните закуски"}
{"url": "https://www.24chasa.bg/novini/article/6507012", "text": "Бойко Борисов няма алтернатива. Очаквам да спечели още един мандат на следващите избори. Никой друг от политическите лидери не е подготвен да управлява България. Това заяви депутатът от ГЕРБ и бивш конституционен съдия Георги Марков пред  \"Борисов си има безспорна харизма. Много млади майки в провинцията с по 2-3 деца, ще изтърват децата, за да се снимат с него и ако може да го пипнат под сакото. Очаквам, че ГЕРБ ще спечели евроизборите, а на местните избори ще се види съотношението на силите\", обясни Марков. По думите му Борисов успявал да балансира добре между държавите от Западна Европа и тези от Вишеградската четворка. И даде пример как унгарският премиер Виктор Орбан му връчил орден, изплатил Борисов до колата и му казал: \"Да живее България\". Канцлерът на Германия Ангела Меркел пък \"като го види и направо цъфва\", а преди няколко години, когато Борисов се \"капична в Правителствена болница, всеки ден му следеше кръвното\". Марков призна, че ГЕРБ е защитил на ръба на конституцията Делян Добрев, отхвърляйки оставката му. \"Конституционно право е на депутатите да гласуват по съвест\", уточни Марков. По думите му, ако Конституционния съд отхвърли решението на парламента да не приема оставката на Добрев, тя ще трябва да бъде гласувана отново, освен, ако Добрев не я оттегли преди това.Марков отрече твърденията, че ГЕРБ е братовчедска партия и даде пример с деца и внуци на членове на политбюро, които ГЕРБ пратила на високи постове в Европа и у нас.", "date": "2017.10.21", "title": "Георги Марков: Борисов няма алтернатива, ще спечели още един мандат"}
{"url": "https://www.24chasa.bg/novini/article/6507015", "text": "Франция ще предостави 15 милиона евро помощ за районите, освободени от контрола на групировката \"Ислямска държава\" в Сирия, заяви френският външен министър Жан-Ив Льо Дриан, цитиран от Ройтерс. \"Реших да отпусна до края на годината допълнителни средства в размер на 15 милиона евро за храна, разминиране, разселени хора, вода и здравеопазване\", каза Льо Дриан. \"Франция също така се надява, че управлението на тези територии ще задоволи нуждите и стремежите на населението и ще съдейства за помирението\", заяви той. Германският външен министър Зигмар Габриел каза, че Германия възнамерява да предостави 10 милиона евро за разминиране на освободения от контрола на \"Ислямска държава\" град Ракка в Сирия, посочва ТАСС.", "date": "2017.10.21", "title": "Франция ще даде 15 млн евро помощ \nза освободените от контрола на ИДИЛ райони в Сирия"}
{"url": "https://www.24chasa.bg/novini/article/6507018", "text": "Следващата среща на върха на НАТО ще се състои на 11 и 12 юли догодина в Брюксел, съобщи в белгийската столица генералният секретар на алианса Йенс Столтенберг, цитиран от ДПА. Срещата на лидерите на 28-те страни членки на НАТО \"още повече ще укрепи връзката между Европа и Северна Америка, върху която се основава нашият алианс, в момент, когато продължаваме да го адаптираме към реалностите на 21 век\", подчерта Столтенберг. Той отбеляза, че в предстоящата година НАТО ще се съсредоточи върху борбата срещу тероризма, укрепването на силите си в Афганистан и задълбочаването на партньорството с Европейския съюз в сферата на сигурността, предаде БТА.  Срещата на високо равнище ще се състои в новопостроената централа на пакта, която бе официално открита по време на форума през май тази година.", "date": "2017.10.21", "title": "Следващата среща на върха на НАТО ще се състои в Брюксел през юли"}
{"url": "https://www.24chasa.bg/novini/article/6507021", "text": "Поведението на Корнелия Нинова е тенденциозно. Защо се атакува Валери Симеонов? Защото той е по-лесна мишена за опозицията, по-лесно е тези националисти да не бъдат в управлението по време на европредседателството, защото така ще бъдем легитимирани в Европа, а това не се харесва на БСП и ДПС, които сега са в синхрон. Така лидерът на \"Атака\" Волен Сидеров коментира по  исканата от БСП оставка на вицепремиера Валери Симеонов. Сидеров беше категоричен, че няма как оградата по границата с Турция да не е обект на националната сигурност, след като е направена точно, за да пази сигурността в държавата. \"Наричат ни крайни националисти, за да плашат хората\", заяви Сидеров. На въпрос на какво се дължи промяната в поведението му и това, че е станал по-спокоен лидерът на \"Атака\" обясни: \"Имам наследник. Имам прекрасен син и прекрасна жена. Това дава спокойствие. Вече имаш грижата за някого и си много по-замислен и отговорен\"'.", "date": "2017.10.21", "title": "Сидеров: БСП атакува Валери Симеонов, защото е по-лесна мишена"}
{"url": "https://www.24chasa.bg/novini/article/6507028", "text": "В Чехия днес продължава двудневното гласуване на парламентарните избори, които се очаква да бъдат спечелени от партията \"Действие на недоволните граждани 2011\" (АНО) на милиардера Андрей Бабиш, предаде ДПА, цитирана от БТА.  Във втория ден от гласуването изборните секции са отворени от 8 до 14 ч., а първите данни за резултата се очакват по-късно през деня. Социолозите прогнозират, че АНО ще спечели 25 процента от гласовете - двойно повече от най-близките си съперници, социалдемократите. Рекордните 31 партии и 7500 кандидати се борят за 200-те места в долната камара на парламента.", "date": "2017.10.21", "title": "Втори ден на парламентарните избори в Чехия"}
{"url": "https://www.24chasa.bg/novini/article/6507030", "text": "Жители на столичния квартал \"Витоша\" излизат на протест срещу построяването на нова, 17-етажна сграда и срещу лошите условия за живот в квартала. Повече за проблемите в него и за исканията на протестиращите, предава Липса на тротоари, детски площадки и училище, интензивен трафик и замърсяване - това са част от проблемите на живеещите в кв. \"Витоша\". Последната капка, преляла чашата на недоволството им - построяването на нова 17 - етажна сграда. \"Тази сграда е захранена към ето тази улица, която надявам се да виждате, около 6 м ще бъде широка и си представете сграда, която ще бъде с капацитет от 30 000 кв, нещо такова като габарити. Това означава , че тя ще предизвика трафик от поне 400 автомобила, самата тя - от живеещите вътре и от прииждащите, но това е минимумът. Ако има по два автомобила, вече нещата стават трагични\", разказва Атанас. ", "date": "2017.10.21", "title": "Жителите на кв. \"Витоша\" на протест срещу построяването на 17-етажна сграда"}
{"url": "https://www.24chasa.bg/novini/article/6507043", "text": "\"Корнелия Нинова има проблем. И проблемът й е, че върви през просото, без да се съобразява с елементарни реалности - преди всичко в партията. Не е нормално непрекъснато да създаваш вътрешни фронтове в партията и Националния съвет. Това е същият Национален съвет, който подкрепи нейното предложение за Румен Радев - кандидат-президент. Същият съвет подкрепи отказа й от коалиционно споразумение с АБВ. И изведнъж една година по-късно тези хора да бъдат обявени за врагове? Това не е нормално\", каза Румен Овчаров пред  Овчаров обаче похвали, че Нинова е успяла да върне БСП в политиката и да я утвърди като опозиция на ГЕРБ. Лошото било, че все още нито партията, нито самата Нинова е припознавана като алтернатива на управляващите. Той коментира, че лидер, който има амбицията да свали ГЕРБ от власт, не може да си позволи да разделя, а трябва да обединява и партията, и левицата, и да събира външна подкрепа \"срещу модела Борисов\". В същото време, той посочи, че \"Корнелия Нинова все още е ценна за партията и в нея все още има потенциал, който може да бъде използван\". \"Тази група хора, които се чувстват лично засегнати от нея, малко прибързано решиха, че им е дошъл момента за реванш\", каза той. Овчаров потвърди, че е изказвал критиките си срещу Нинова и на четири очи, като \"тя не се сърди, надявам се да си вземе бележка\". Нинова не се съобразява с мнението на хората в партията, а с мнението на няколко човека. Това е мнението на Румен Овчаров. Той го изрази преди заседанието на градската организация на БСП - София, което започна в този час на \"Позитано\" 20. Има фронтове, които съвсем не свършват с няколкото бивши ръководители на партията и Георги Гергов, заяви Овчаров, който до скоро бе сред най-близките на Нинова. Очевидно има други хора, които не са доволни от това, което се случва, допълни той", "date": "2017.10.21", "title": "Румен Овчаров: Нинова е ценна за БСП, но го кара през просото"}
{"url": "https://www.24chasa.bg/novini/article/6507057", "text": "Американският президент Доналд Тръмп смята, че Туитър помага за това той да достига свободно до обществеността и без помощта на социалните мрежи едва ли би постигнал успех на изборите. Това заяви самият той в интервю за телевизионния канал „Фокс бизнес“, цитиран от  „Честно казано се съмнявам, че бих бил там, където съм сега, ако не бяха социалните мрежи“, каза Тръмп и допълни, че все пак съществуват и „лъжливи медии“, които се отнасят към него „много несправедливо“. Според държавния глава хората, които не искат той да използва Туитър, са „врагове“ и хора, които не харесват неговия успех, включително и на изборите. Той също така допълни, че с помощта на социалните мрежи успява да изразява свободно своите възгледи, включително и в случаите, в които неговите думи са били изопачени. Държавният глава също така призна, че посредством социалните мрежи той успява да поддържа обществения интерес. „Това е малко нетрадиционно, но изглежда работи“, смята той", "date": "2017.10.21", "title": "Тръмп призна, че дължи изборния си успех на социалните мрежи"}
{"url": "https://www.24chasa.bg/novini/article/6507264", "text": "Съдът беше категоричен, че Йордан Златев Златков няма опасност да се укрие, но има опасност да извърши друго престъпление. Наложената най-тежка мярка за постоянно задържане под стража може да бъде обжалвана в тридневен срок пред Софийски градски съд. Софийският районен съд наложи най-тежката мярка за неотклонение - постоянен арест на заподозреният в стрелба в столичния квартал Лозенец - Йордан Златев Златков, син на криминално проявения Злати Златев - Златистият. Тридесетгодишният Йордан е заподозрян, че на 18 октомври тази година след цяла нощ празнуване в заведение в Столичния квартал Лозенец е хванал законно притежавания пистолет на своя приятел Калоян Арсенов, отворил е прозореца и е стрелял във въздуха. Действието се развива към 13 часа на обяд. В следствие на стрелбата, куршуми попадат във всекидневната на младо семейство в отсрещната кооперация. Според заключенията на съда, \"само шансът и бързата реакция\" на младият мъж живеещ в апартамента е предотвратило възможността той да пострада или да загуби живота си. Самият той е залегнал след като жена му му извикала, че се стреля. Йордан Златков е обвинен в хулиганство извършено с особена дързост и цинизъм. Ако бъде признат за виновен, той може да бъде осъден на до пет години лишаване от свобода. Преди да започне днешното заседание на Софийският районен съд, Златков коментира пред журналисти, че съжалява и би се извинил на семейството, в чийто апартамент е стреляно. След заседанието адвокатът на заподозреният излезе с версията, че той въобще не е виновен и всъщност друг е стрелял. Адвокат Десислава Младенова коментира, че заключенията на обвиняващия прокурор се основават на показания на пияни свидетели, както и самият Златков е бил пиян. По време на делото, съдът обясни, че от събраните факти, става ясно, че има разпитани шестима свидетели. Младото семейство, в чийто хол е попаднал куршум, сервитьорката в заведението където е била мъжката компания и още трима младежи, които също са празнували. Всички те по категоричен начин заявявали, че стрелец е именно Йордан Златков. Повод за продължилата повече от 12 часа забава е раждането на детето на Калоян Арсенов. Според представените пред съда данни, Арсенов притежавал законно пистолет \"Глок\", който все още не е изяснено дали самия той е заключил в каса или го е дал на друг да го заключи, и как се е озовал в ръцете на Златков. Съдът отхвърли искането за освобождаване на Златков с мотив, че поведението му е в разрез с установените обществени норми и е опасно за околните. Съдията беше категоричен, че Златков е трябвало да осъзнава своите действия и да прецени, че поведението му може да застраши както живота и здравето на живеещите в квартала, така и на случайни минувачи по улицата. Самият Златков пред съда каза, че няма опасност да се укрие, да извърши друго престъпление и, че фамилията му не е основание да бъде обявен за престъпник. Наложената мярка може да бъде обжалвана пред Софийския градски съд в тридневен срок. В случай, че това стане, следващото дело ще бъде водено от 12 часа на 26 октомври.", "date": "2017.10.21", "title": "Постоянен арест за заподозрения за стрелба в Лозенец"}
{"url": "https://www.24chasa.bg/novini/article/6507272", "text": "Лидерът на ДПС Мустафа Карадайъ обвини ГЕРБ, че се опитва да раздели жителите на Кърджали. Това стана по време на тържествената сесия общинския съвет, посветена на 105-годишнината от освобождението на родопския град. \"Политиката на разделение става държавна политика. Държавата обаче не е на една партия, пък била тя и управляваща. Празникът на Кърджали е местен празник. Но вчера /в петък/ от ГЕРБ бе организирано едно политическо мероприятие, на което не бяха поканени представители на опозицията\", заяви Мустафа Карадайъ, имайки предвид зарята, организирана от областната управа в навечерието на Деня на Кърджали. \"Кой има право да си присвоява празника и историята? Никой, дори и партия, която е на власт\", каза още лидерът на ДПС. \"Г-н Карадайъ не е от Кърджали и не са му разказали, че тази заря е традиционна. На 95-годишнината от освобождението имаше заря, организирана от тогавашния областен управител Ангел Коджаманов от БСП, на 100-годишнината също\", контрира заместник председателят на Народното събрание и депутат от района Цвета Караянчева. \"Всички депутати бяха поканени. Лично поканих и кмета Хасан Азис. 21 октомври е празник не само на Кърджали, а и на целите Източни Родопи\", каза областният управител Никола Чанев. За първи път от години за празника на града се събраха всички 5-ма депутати от района. Сред официалните гости за честванията имаше делегации от общини в Гърция, Турция, Румъния и Русия. В началото на тържествената сесия кметът Хасан Азис връчи златен почетен плакет на носителя на медицински Оскар д-р Станимир Сираков, който е кърджалиец. \"За мен е огромна чест да получа това отличие, защото признанието идва от града, в който започна моята професионална кариера\", зави д-р Сираков. В часа, в който започна тържествената сесия в централната джамия на Кърджали се проведе мевлид /молебен/ в памет на жертвите през 1912 година, организиран от ДОСТ. На него присъства лидерът на партията Лютви Местан и около 30-ина активисти. Организаторите уточниха, че молебена е за всички цивилни жертви, независимо от етническата им принадлежност. Лютви Местан отрече партията му да е била финансирана от сдружението \"Асоциация Бату платворм\", чието заличаване беше поискано от главна прокуратура. \"Нямаме отношение с тази фондация. За първи път чух за съшествуването на подобна фондация от съобщението на прокуратурата\", каза Лютви Местан.", "date": "2017.10.21", "title": "ДПС обвини ГЕРБ, че се опитва да раздели кърджалийци на празника им"}
{"url": "https://www.24chasa.bg/novini/article/6507285", "text": "Германски учени установиха, че да живееш в близост до гора се отразява благоприятно на мозъка, тъй като укрепва амигдалата, пише в. \"Дейли мейл\", цитиран от БТА.  Изобилието от дървета в околността прави хората по-малко стресирани, като стимулира зона в мозъка, контролираща емоциите. Става дума за амигдалата, която отговаря за чувството за тревожност. Според авторката на изследването д-р Симоне Кун от Университетския медицински център Хамбург-Епендорф, околната среда влияе на структурата и функциите на човешкия мозък. Нейният екип изследвал 341 пълнолетни граждани на възраст между 61 и 82 години. Те трябвало да извършат тестове, свързани с паметта и с логически задачи. В същото време доброволците били подложени на мозъчно сканиране. То трябвало да установи процесите на стрес в амигдалата. Получените данни били сравнени с местностите, в които живеели участниците. Гражданите, които пребивавали за постоянно в по-голяма близост до горски масиви, се оказали с най-добри показатели. Структурата на тяхната амигдала се оказала най-жизнена, което означавало, че те по-добре се справят със стреса.", "date": "2017.10.21", "title": "Да живееш в близост до гора е полезно за мозъка"}
{"url": "https://www.24chasa.bg/novini/article/6507287", "text": "На 60-годишна възраст, при инцидент в петък почина д-р Евгений Желев- съветник по здравната политика в УМБАЛ „Софиямед“ и болниците от най-голямата група лечебни заведения у нас на „Булфарма, бивш управител на Университетска болница \"Софиямед\", бивш министър на здравеопазването, дългогодишен кмет на Стара Загора, изявен политик, лекар и общественик. Ръководството и екипът на УМБАЛ и ДКЦ \"Софиямед\", както и всички колеги от структурите на \"Булфарма\" изказват дълбоки и искрени съболезнования на семейството, близките и приятелите на д-р Желев. \"Екипът на Университетска болница „Софиямед“ ще го помни като човек с огромно сърце винаги отворено да помогне и изключителен ръководител\", коментираха от лечебното заведение. Поклонението ще се състои в неделя, 22 октомври от 10.00 до 13.00 часа в Оперен театър, гр. Стара Загора.", "date": "2017.10.21", "title": "Екипът на „Софиямед“: Почивай в мир, д-р Желев!"}
{"url": "https://www.24chasa.bg/novini/article/6507331", "text": "Полицията в Малта проверява подозрителна кола, забелязана близо до мястото на взрива, при който загина журналистката Дафне Каруана Галиция, предаде ДПА, като се позова на местни източници. Автомобилът е бил видян на поле недалеч от пътя, където беше убита известната журналистка, на метри от дома й в село Бидния, съобщи БТА. Според пожелали анонимност полицейски източници има подозрения, че взривното устройство е било задействано в понеделник от човека в колата. Мястото, където е била забелязана колата, е отцепено и сследователи събират доказателствен материал за ДНК-изследвания. Полицията се опитва да установи връзката между експлозивите, използвани за убийството на журналистката, и други пет бомби в автомобили, взривени през последните 18 месеца. Никой от тези предишни случаи не е разкрит. Източниците казаха, че за момента все още няма заподозрени.", "date": "2017.10.21", "title": "Проверяват кола, видяна близо до мястото, където беше убита журналистката Дафне"}
{"url": "https://www.24chasa.bg/novini/article/6507365", "text": "Мотивите на мъжа, нападнал в Мюнхен минувачи, не са свързани с тероризъм. Това съобщи днес на пресконференция представител на мюнхенската полиция, цитиран от ТАСС. Няма данни инцидентът да има политически или религиозни мотиви. Предполагаме, че нападателят е с психически отклонения, добави полицаят, цитиран от БТА. По-рано бе съобщено, че неизвестен мъж се нахвърлил с нож на минувачи и ранил петима души, които са без опасност за живота. Нападателят е задържан.", "date": "2017.10.21", "title": "Германската полиция: Нападението в Мюнхен не е свързано с тероризъм"}
{"url": "https://www.24chasa.bg/novini/article/6507376", "text": "Катастрофа между два автомобила и камион затруднява движението в района на алея „Яворов“ в посока Румънското посолство, предаде  „Фокус“. Заради инцидента се е образувало задръстване. На място има полицейски екипи.                                                                                                                                                                                                                                                                                                                       ", "date": "2017.10.21", "title": "Катастрофа затруднява движението в района на алея „Яворов“ в столицата"}
{"url": "https://www.24chasa.bg/novini/article/6507372", "text": "В Чехия завърши двудневното гласуване на парламентарните избори, на които се очаква да спечели популисткото движение АНО на милиардера Андрей Бабиш, често сравняван със Силвио Берлускони и Доналд Тръмп, предаде ДПА. В Чехия няма екзит полове и прогнози, така че резултатите ще станат известни по-късно следобед или вечерта, информира БТА. След първия ден на гласуването вчера властите съобщиха, че се очаква избирателната активност да надхвърли 60 процента. Социолозите прогнозират, че АНО (Действие на недоволните граждани 2011) ще спечели 25 процента от гласовете - двойно повече от най-близкия си съперник, социалдемократите. Рекордните 31 партии и 7500 кандидати се борят за 200 места в долната камара на парламента. Президентът Милош Земан заяви, че ще връчи мандат за формиране на правителство на партията, получила най-много гласове. АНО, подобно на повечето чешки партии, отхвърля квотния механизъм на ЕС за преразпределяне на бежанци, а нейният лидер е критичен към ЕС и е против определянето на дата за приемане на еврото.", "date": "2017.10.21", "title": "Приключи гласуването на парламентарните избори в Чехия"}
