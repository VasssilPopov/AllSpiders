{"url": "https://www.24chasa.bg/novini/article/6923136", "text": "“Въвежда се нов данък за облагане на апартаментните комплекси в курортите, които се отдават под наем.” Това заяви вицепремиерът Валери Симеонов с предложените от “Обединени патриоти” промени в Закона за местните данъци и такси. Те бяха приети в сряда от бюджетна комисия на първо гласуване. Той поясни, че целта е да се обхванат апартаменти, които се ползват като туристически обекти, но не се облагат . “Най-ощетени са хотелиерите, които влагат в ремонти, а туристите ползват жилища”, допълни още Симеонов. Собствениците на жилища в курорти от национално значение ще дължат годишен данък от 0,5 до 0,7% върху данъчната оценка на недвижимия имот, ако това не е основното им жилище. Точният процент ще се определя от Общинския съвет с наредба. Жилищата, които се намират в морски и планински курорти извън национално значение, ще се облагат с 0,2 до 0,4% върху данъчната оценка. Симеонов изтъкна, че в Палма де Майорка е забранено отдаване на апартаменти на туристи. Вносителите посочват, че с промените се очаква увеличение на приходите с 200 млн. лв. на сезон. От Националното сдружение на общините посочиха, че всички данъци, които се събират на година, са 300 млн. лв. и тези очаквания са много завишени.", "date": "2018.06.20", "title": "Въвеждат данък и за апартхотели по курорти"}
{"url": "https://www.24chasa.bg/novini/article/6923264", "text": "Турските сили за сигурност са иззели 125,5 килограма хероин, скрит в камион, който пътувал на магистрала в южния окръг Османие, предаде Анадолската агенция, като се позовава на полицейски източник. Камионът е бил спрян за проверка и при претърсването му било открито голямото количество хероин. Шофьорът на камиона е арестуван, предава БТА. Днес бяха извършени и няколко антинаркотични операции в столицата Анкара. При акциите, насочени срещу дилъри на дрога, са били иззети 1,5 килограма хашиш, 600 грама хероин и кокаин. Акциите са били извършени с подкрепата на полицейски хеликоптер. Редица дилъри са били задържани.", "date": "2018.06.20", "title": "Откриха 125,5 килограма хероин, скрит в камион в Турция"}
{"url": "https://www.24chasa.bg/novini/article/6923168", "text": "“Загубата на близък е трагедия, а тук 15 души са загубили живота си. Това е подигравка с паметта на хората. Виновни няма, всичко е окей. Виновни са тези, които са били на работа”, с болка и огорчение каза Димитър Димитров. Така той коментира оправдателната присъда на подсъдимите за взрива в завод “Миджур” във видинското с. Горни Лом. Тогава Димитров загуби сина си. След и разгледани 180 тома с материали Видинският окръжен съд оправда на първа инстанция четиримата обвиняеми - собственика на завода Валери Митков, бившия началник на отдел “Контрол на общоопасните средства” в МВР Божидар Василев, бившия директор на дирекция “Международно контролирана търговия и сигурност” в Министерството на икономиката Ивелина Бахчеванова и инспектора по безопасност на труда в завода Палма Иванова. Василев и Бахчеванова са обвинени, че не са изпълнили служебните си задължения. Собственикът Валери Митков - че в качеството си на проектант е изпълнил немарливо проектирането на технологичната част от проект “Ремонт и възстановяване на цех С” - цеха, в който стана фаталният взрив. Инспекторката по трудова безопасност също е изпълнявала немарливо работата си. “Моето искане беше да се разбере кой и защо е допуснал вноса на тези мини, а не кой е дръпнал спусъка - казвам го в преносен смисъл. Прокуратурата търси вина на конкретно лице, което е довело до инцидента. Аз и моите адвокати сме внесли документи, с които доказваме наличие на длъжностни лица на по-високо ниво”, каза Димитър Димитров. Той не се е отказал да търси правосъдие за смъртта на сина си Михаил, на 26 г., който е най-младият загинал при кървавия инцидент. Това се случи на 1 октомври 2014 г., около 17 ч., когато се взриви цехът за утилизация на боеприпаси и от него остана кратер, а намиращите се там 15 души буквално са били изпепелени. защото са си тръгнали малко по-рано от работа. Те бяха леко ранени, след като взривната вълна ги застига на около 400 метра от цеха. Заводът е построен през 1972 г., а през 2000 г. е приватизиран на основание решение на Народното събрание за раздържавяване на военнопромишления комплекс. Собственост е на “Видекс” АД и произвеждаше взривни материали - видексит, амонит 6, амонит 6 ЖВ, ГДА-ЛМ, АНФО-Л, балканит, скаленит, метанит и др., средства за взривяване - пентолитови бустери, неелектрическа система за взривяване ВИДЕКСДЕТ, ръчни гранати и инженерни боеприпаси. От юли 2008 г. “Видекс” бе основен изпълнител на Програмата за утилизация на излишни бойни припаси на гръцката армия. Според договора в завода трябва да бъдат разглобени 1,6 млн. противопехотни мини, като се отделят запалката и тротилът. Част от близките на загиналите са убедени, че различни държавни ведомства са бездействали в продължение на 6 г. - от 6 юли 2008 г. до настъпването на инцидента през 2014 г. Те са пренебрегнали писмен сигнал на национално движение “Екогласност”, с който са били уведомени, че утилизирането на противопехотни мини в завода за взривни вещества “Миджур” в с. Горни Лом е опасно, но не било направено нищо за осигуряване на безопасността на работещите в предприятието. Искането за намеса на държавата и спиране на вноса от Гърция на противопехотни мини за утилизация в “Миджур” било подадено няколко дни след взривовете във военните складове край Челопечене през 2008 г. “Грешката е, че прокуратурата насочи усилията си да обвини хора, които нямат нищо общо с трагичния инцидент. коментира оправдателната си присъда Валери Митков, чийто син е един от загиналите. “Нарушаване на технологичния процес от един или няколко служители не може да доведе до този инцидент. Това се доказва както с теоретични изчисления, така и от проведените полигонни експерименти, които доказаха, че една или няколко мини не могат да бъдат причина.” “По делото още в досъдебното производство не е изяснена причината за взрива”, каза адвокатката на Митков Златка Стефанова. Според нея присъдата съответства на това, което бе установено по делото. “Ще обжалваме присъдата по делото за взрива в завод “Миджур”, каза след приключването на четенето на присъдата прокурорът Мирослав Костов. Той заяви, че в 15-дневен срок пред Софийския апелативен съд. “По някои от повдигнатите обвинения на четиримата подсъдими се надявах да има осъдителни присъди. Мисля, че на втората инстанция присъдата няма да остане в този вид”, заяви Костов. От община Чупрене, на чиято територия се намира завод “Миджур”, посочиха, че собственост на терена на завода от 1 година е “Миджyp мениджмънт кънcтpaкшън” ЕOOД, като фирмата е поела ангажимент да охранява терена. Оператор на взривните изделия, които се съхраняват на територията на завода, остава “Видекс” АД. При извършената проверка са установени нарушения при съхраняването в 5 склада на 190 000 броя противопехотни мини, стана ясно на заседание при областния управител Албена Георгиева през този месец. Георгиева заяви, че ще назначи междуведомствена проверка на територията на завода за спазване на изискванията, гарантиращи безопасността на населението в с. Горни Лом. “От началото на 2018 г. в завод “Миджур”, който не функционира и към момента и в него не се извършва никаква производствена дейност, са направени шест проверки, две от които съвместни. Заводът се охранява с жива сила, на територията му има изградена система за видеонаблюдение, обхващаща складовете. Последната проверка е извършена на 22 май”, каза областният управител. Семействата на загиналите са скептични, че ще има наказани, и припомнят как е приключило делото за предишната авария в същия цех на 3 февруари 2010 г., когато бяха ранени четирима работници. Собственикът на “Видекс” Валери Митков се отърва с 10 хил.лв. глоба от инспекцията по труда, а директорът Люсиен Симеонов бе съден, но оправдан. Тогава възникнаха пожар и взрив, при който цехът за утилизация на противопехотни мини бе изравнен със земята. Последвалите проверки установиха, че пожарът е възникнал от приплъзване на ремъчната предавка на задвижващ механизъм в дробилен цех. Техническият проблем е бил известен на ръководството на завода и то е било уведомено за проблема, но не са взети мерки.", "date": "2018.06.20", "title": "15 бяха изпепелени при взрива в Горни Лом преди 4 г., не откриха виновни (Обзор)"}
{"url": "https://www.24chasa.bg/novini/article/6923125", "text": "Продукти с български произход ще бъдат с приоритет при избора на доставчици на плодове, зеленчуци, мляко и млечни продукти в училищата и детските градини. Това се гарантира с промени в наредбата за условията и реда за прилагане на схемите “Училищен плод” и “Училищно мляко”, които бяха приети от Министерския съвет в сряда. По този начин се създават условия за равнопоставеност на големите и малките производители и търговци, гласят мотивите за промяна на наредбата. Одобрени са и някои промени на критериите за избор на доставчици по текущия прием на заявления. Млечните продукти например ще трябва да бъдат сертифицирани по стандарта БДС и други утвърдени международни стандарти за качество, за да се допуснат в училищата.", "date": "2018.06.20", "title": "BG продуктите с предимство за училища и детски градини"}
{"url": "https://www.24chasa.bg/novini/article/6923279", "text": "Новгородски подводни археолози откриха на дъното на река Волхов един от най-древните известни на науката мостове в Древната Рус, предаде ТАСС. Изследвания показаха, че съоръжението е построено във Велики Новгород през 10-и век, заяви научният сътрудник на Института по археология на Руската академия на науките Айвар Степанов, предава БТА. \"Това е най-древният от известните според историческите източници мостове в Древната Рус - отбеляза той. - Извършените изследвания показаха, че мостът датира от 10-и век, но са нужни допълнителни проучвания, които да потвърдят получените резултати. Мостът бил ремонтиран и строен наново вследствие на наводнения и пожари. За него често е споменавано като за \"велик\" мост в летописите.\"", "date": "2018.06.20", "title": "Археолози откриха останки от древен мост\nвъв Велики Новгород"}
{"url": "https://www.24chasa.bg/novini/article/6923281", "text": "Неизвестни вандали са счупили копия на статуи на египетски богове, издигнати на мястото на древно светилище северно от Атина, предаде Асошиейтед прес. Министерството на културата съобщи днес, че гипсови копия на статуите от 2 в. на Изис и Озирис са сериозно повредени. Вандалската проява е извършена късно снощи, когато обектът е бил затворен. Полицията разследва инцидента, предава БТА. Светилището на египетските богове е построено на изкуствен остров близо до Маратон, на около 40 км северно от Атина. Оригиналните статуи се пазят в археологическия музей на Маратон.", "date": "2018.06.20", "title": "Вандали счупиха копия на статуи на египетски богове в Гърция"}
{"url": "https://www.24chasa.bg/novini/article/6923211", "text": "Австрийският канцлер Себастиан Курц, каза днес, че на срещата на няколко европейски лидери през уикенда ще настоява да се действа бързо по проблема с миграцията, като заплаши, че неговата страна ще започне сама да създава центрове за кандидати за убежище извън ЕС, ако проточилата се парализа в търсенето на общоевропейско решение по въпроса не бъде преодоляна, предаде Ройтерс. Консерваторът Курц, който е хардлайнер по въпроса за имиграцията и управлява в коалиция с крайната десница, обеща да предотврати повтаряне на миграционната криза от 2015 г., когато Австрия прие кандидати за убежище, чийто брой надхвърли 1 процент от собственото й население. Сега той настоява да се даде по-твърд мандат на Фронтекс, граничната агенция на ЕС, да се намесва по море и зад граница, предава БТА. \"Достигнахме точка, в която позициите на повечето страни (от ЕС) сочат в правилна посока и повечето от тях са съгласни, че отворените външни граници са погрешно решение\", каза Курц, който бе домакин на съвместна среща в Линц на правителствата на Австрия и съседната южногерманска провинция Бавария. Срещата среща предхожда предварителната лидерска среща на Германия, Италия, Франция, Австрия, България и някои други страни от ЕС, насрочена за неделя в Брюксел, специално посветена на изглаждане на сериозните различия по имиграционния проблем. Тази среща пък предхожда редовната среща на върха на ЕС на 28-29 юни пак в Брюксел, на която, както се очертава, дискусиите по имиграцията отново ще излязат на преден план. \"Ние ще упражним натиск, за да се вземат решения именно в тази посока. Въпросът, който е поне толкова важен, колкото и останалите, е дали тези решения ще бъдат приложени бързо\", каза австрийският канцлер на съвместна пресконференция в Линц с баварския премиер Маркус Зьодер, без да уточни какви може да бъдат тези решения. Във връзка със започващото на 1 юли австрийско ротационно председателство на ЕС Курц заяви, че ще се стреми да осигури \"възможността Фронтекс да може да действа и в трети страни... да се бори срещу каналджиите-трафиканти на хора така, както в други части на света се борят с наркомафията\". Ако се окаже, че няма воля за такова решение, \"ние несъмнено ще трябва да помислим как като отделни страни можем да се обединим в по-малка група за реализиране на такъв съвместен проект\", подчерта австрийският канцлер, имайки предвид създаването на центрове за кандидати за убежище. Курц отбеляза, че Австрия вече е започнала \"предварителни разговори с Дания и други малки страни\" от ЕС по въпроса. Той все пак добави, че целта засега е намирането на общо европейско решение. Курц очевидно е намерил сходно мислещ събеседник в лицето на Зьодер, който каза, че би било \"разумно да се похарчат пари за създаване на протекционни зони в Африка\", за да се предотврати напливът на бежанци към ЕС. Според баварския премиер създаването на такива зони би подало сигнал към обществеността, че няма да се повторят събитията от 2015 г., когато Германия отвори границите си за стотици хиляди бежанци. Той обаче не уточни, дали това означава финансиране на лагери за бежанци на африканския континент.", "date": "2018.06.20", "title": "Австрия настоява за бързи и радикални решения в ЕС по въпросите на миграцията"}
{"url": "https://www.24chasa.bg/novini/article/6923218", "text": "Косовският вицепремиер и външен министър Беджет Пацоли заяви, че следобед е разговарял с правителството на Либерия, което опровергало информацията, обявена от сръбския външен министър Ивица Дачич, че Либерия е оттеглила признаването на независимостта на Косово, предаде агенция МИА. \"Току-що говорих с правителството на Либерия и ми потвърдиха, че Либерия не е оттегляла признаването на Косово. Ще се противопоставим на такива действия\", каза Пацоли, предава БТА. Той добави, че Дачич продължава кампанията си на неистини за оттегляне на признания на косовската независимост от страна предимно на държави от африканския континент.", "date": "2018.06.20", "title": "Косовски министър: Сърбия лъже, че Либерия е оттеглила признаването на Косово"}
{"url": "https://www.24chasa.bg/novini/article/6923231", "text": "Шведският премиер Стефан Льовен не изключи днес възможността страната му да подкрепи на предстоящата в края на този месец среща на върха на ЕС идеята за създаване извън територията на съюза на лагери за поели към Европа бежанци, предаде ТАСС. \"Всичко изцяло зависи от това, как и в каква форма ще се организират\" подобни лагери. Приемът в тях \"трябва да се основава на човешкото достойнство\", каза шведският премиер в интервю за националната информационна агенция ТТ, предава БТА. Според Льовен приемът на бежанците трябва да бъде организиран в сътрудничество с ООН. Швеция подкрепя линията за принудително преразпределяне на бежанците. Според Стокхолм механизмът, при който всички страни (от ЕС) са длъжни да приемат мигранти, може да бъде задействан, когато някоя държава членка се сблъска с мигрантски поток, отбелязва ТАСС. Льовен обаче каза, че Швеция е готова и за компромис. \"Но тогава и другите трябва да покажат какво са готови да направят. Ние трябва по някакъв начин да поемем съвместна отговорност пред общите предизвикателства. И за това, разбира се, може да се намерят различни форми\", подчерта шведският премиер.", "date": "2018.06.20", "title": "Швеция може да подкрепи идеята за създване на лагери за бежанци извън ЕС"}
{"url": "https://www.24chasa.bg/novini/article/6923234", "text": "Руският президент Владимир Путин проведе днес срещи в Москва с генералните секретари на ООН Антониу Гутериш и на Съвета на Европа Турбьорн Ягланд, предаде ТАСС. ООН играе уникална роля при разрешаването на международните кризи, каза Путин, приемайки Гутериш в Кремъл, предава БТА. \"Ние сме готови и занапред да работим конструктивно, смятаме, че ООН е единствената такава универсална площадка, а нейният устав лежи в основата на съвременното международно право\", добави руският президент. Путин се срещна и с генералния секретар на Съвета на Европа Турбьорн Ягланд. \"Добре известна ни е вашата позиция за пълноценно взаимодействие между Русия и Съвета на Европа, ние ценим тази позиция и, разбира се, я споделяме\", каза руският президент. Ягланд от своя страна му благодари за срещата \"в този много важен момент за нашата организация и за цяла Европа\" и го поздрави с неговото преизбиране \"с много внушителен резултат\" на президентските избори в Русия през март. Той също така поздрави руския президент за успешното провеждане на световното първенство по футбол, както и за победата на Русия срещу Египет, като добави, че е гледал вчерашния мач.", "date": "2018.06.20", "title": "Путин се срещна с генералните секретари на ООН и на Съвета на Европа"}
{"url": "https://www.24chasa.bg/novini/article/6923243", "text": "Едноименното дружество, което управлява курорта Св. св. Константин и Елена - “Св. св. Константин и Елена Холдинг” АД, получава концесия върху големия плаж пред комплекса за още 15 г., реши кабинетът вчера. Дружеството се е явило на конкурс за концесията, едно от условията на който е цената за чадър и шезлонг да е по 10 лв. Дружеството е концесионер на големия плаж пред курорта още от времето на приватизацията на комплекса в средата на 90-те години. С друго решение на кабинета за концесионер на централния плаж на Приморско е определена регистрираната в София фирма “СОФ Проект Инженеринг” ЕООД. Там цената за наемане на чадър и шезлонг ще е по 1 лв. По предложение на туристическото министерство конкурсът за определяне на концесионер на плажа пред курорта Ривиера е прекратен. Официалното обяснение е, че липсва оферта, която да отговаря на изискванията и на условията на конкурса ", "date": "2018.06.20", "title": "Св. св. Константин и Елена  взема плажа за още 15 г."}
{"url": "https://www.24chasa.bg/novini/article/6923123", "text": "Имоти, които са частна държавна собственост, ще се продават в електронна платформа в интернет. Това предлагат депутати от ГЕРБ и “Обединени патриоти” с внесени в парламента промени в Закона за приватизацията и следприватизационния контрол. Новите текстове предвиждат продажбите да се извършват от Агенцията по приватизация и следприватизационен контрол (АПСК). В платформата ще се предлагат и имоти на търговски дружества, в които държавата има участие над 50%. Държавните имоти, които имат данъчна оценка под 10 000 лв., също ще бъдат предлагани в интернет, но продажбата ще се извършва от областния управител по местонахождението, където се намира недвижимата собственост. За създаването на платформата трябва Министерският съвет да приеме наредба. След обнародването на новите текстове вносителите предлагат тя да бъде гласувана в едногодишен срок. Николай Александров, който е сред вносителите на законопроекта, заяви пред “24 часа”, че за разработването на платформата може да се вземе пример от тези на Националната агенция по приходи и на частните съдебни изпълнители, където също има имоти. В мотивите на законопроекта е записано, че дейностите по продажба на държавни имоти може да стават и през Българската фондова борса, където се търгуват пакети акции. Вносителите посочват, че там не могат да се предлагат самите имоти. Създаването на платформа също щяло да улесни и процеса по продажба, както и да намали административната тежест. Процедурите по предлагане на имоти сега били тежки и продължителни, посочват още вносителите. Достигането на обявите до по-голям кръг от хора ще улесни инвеститорите и техните намерения.", "date": "2018.06.20", "title": "Държавните имоти за продан - в интернет"}
{"url": "https://www.24chasa.bg/novini/article/6923257", "text": "Италия няма да приема кандидати за убежище, върнати от Германия, каза днес италианският министър на вътрешните работи Матео Салвини, цитиран от ДПА. Той каза това в отговор на плана на германския си колега Хорст Зеехофер да връща от границите на Германия мигранти, чиито предишни молби за убежище са били отхвърлени или които са регистрирани като кандидати за убежище в друга страна членка на ЕС, предава БТА. Германската канцлерка Ангела Меркел не е съгласна с проекта на своя вътрешен министър и иска да се намери общо рамково решение на миграционния проблем в ЕС, отбелязва ДПА.", "date": "2018.06.20", "title": "Италиански министър: Няма да приемем кандидати за убежище, върнати от германските граници"}
{"url": "https://www.24chasa.bg/novini/article/6923190", "text": "Ресторантьорът Кирил Христов-Принца бе признат за виновен в убийството на готвача си Никола Колев и получи 7 г. затвор, но не призна, че е извършил деянието умишлено. Делото приключи с присъда на 12 юни само след 3-4 заседания в Бургаския окръжен съд. Макар че 62-годишният Христов бе подсъдим за умишлено убийство по чл.115 от НК, за което законът предвижда тежко наказание от 10 до 20 г. лишаване от свобода, Принца получи присъда под минимума. Мотивите на съда - налице са Христов е осъден да плати общо 400 000 лв. кръвнина на съпругата на убития и двамата му синове. Съдът наложи забрана на осъдения да напуска страната, тъй като делото не е приключило окончателно, и му наложи мярка за неотклонение “подписка”. Присъдата, постановена от съдия Катя Господинова, обаче не се хареса на нито една от страните. “Съдът е проявил прекомерна снизходителност. Аз пледирах за 14 г. лишаване от свобода, ще протестираме определението на съда”, заяви пред “24 часа” наблюдаващият прокурор Красимира Кателиева. Недоволни са и близките на жертвата, които също очакваха по-голямо наказание. Противоположно е обаче мнението на защитата, която от самото начало настоява делото да бъде върнато в прокуратурата, тъй като обвинението е неясно формулирано. “Това е учебникарски пример на непредумишлено деяние. Ще обжалваме присъдата и заради размера на наказанието, и заради обезщетенията, които не са съобразени нито със стандарта на живот в България, нито с тези на близките на пострадалия. Самият факт, че съдът определя присъда под минимума, отбелязвайки множеството смекчаващи вината обстоятелства, едно от които е, че изстрелът е произведен, след като колата, в която е бил готвачът, тръгва внезапно назад, изминавайки метър, говори ясно за какво става дума. Налице е едно противоречие - взема се под внимание фактът, че коментира бургаският адвокат Благой Потеров, който представлява Кирил Христов. Неволно ли е прострелян 64-годишният Никола Колев, бе ключовият момент и в хода на досъдебното производство, и по време на съдебния процес. Готвачът издъхва на 17 април 2016 г. вечерта, уцелен с куршум в сърдечната област от работодателя си и дългогодишен приятел Кирил Христов. Двамата се познавали от 20 г. Мъртво пиян, Принца смело размахва законния си пистолет “Зиг Зауер”, докато изпраща авера си Пламен Копчев - столичен предприемач с хотели по морето, и готвача Кольо. Местопрестъплението се оказва джипът на Копчев, паркиран пред ресторанта на подсъдимия “Принц Кирил” в Стария Несебър. Десетина минути преди 22 ч в колата сядат Копчев, шофьорът му и готвачът, който се настанява на задната седалка. Кирил застава до предната дясна врата и започва да показва пистолета си на шофьора. Вади пълнителя, презарежда, мислейки, че има още гумени патрони, тъй като имал навика първите винаги да са стоппатрони, а отзад слагал бойни за самозащита. За зла участ обаче при презареждането последният от гумените патрони пада на земята и в цевта отива първият боен патрон. Към този момент Принца вече е стрелял няколко пъти за кеф по кашпите в ресторанта си, за което му бе повдигнато отделно обвинение и получи 2 г. затвор за проявено дръзко хулиганство. Внезапно джипът тръгва на заден ход, лявата ръка на Принца, която държи пистолета, се удря в колоната на вратата и произвежда изстрел, който влиза през отворения прозорец на задната дясна врата. Забива се в гърдите на готвача, който не издава и звук. Главата му клюмва, а според показанията на Пламен Копчев първо всички помислили, че е получил инфаркт. Според аутопсията проектилът е влязъл отдясно в гърдите, засегнал е големи кръвоносни съдове и е излязъл отзад в областта на лявата подмишница. Простреляният почти от упор не е имал никакъв шанс, издъхнал е от остра кръвозагуба, категоричен е съдебният медик д-р Косьо Янков. Уплашени от станалото, Принца и Копчев изнасят тялото от колата и го просват на една от масите в двора на ресторанта. Принца започва да му прави изкуствено дишане, бие му шамари, но Кольо не помръдва. Съобщават на съпругата му Стоянка, че е получил инфаркт. Синовете на убития готвач са били принудени сами да търсят дупките от куршума, пронизал 64-годишния им баща, за да докажат, че той е убит, става ясно на едно от съдебните заседания, на което са разпитани Венелин и Георги Колеви. “Когато личната лекарка повдигна дрехата на баща ми, за да го прегледа, полицаите вече ни бяха казали, че според медици от Спешна помощ татко е починал от инфаркт. Джипито вдигна дрехата малко над корема и също потвърди диагнозата. Оказа се обаче, че дупката от куршума е 3-4 пръста по-нагоре и първоначално не се виждаше”, разказва Венелин Колев. Пристигайки в ресторанта, вдовицата Стоянка заварва Киро Принца на една от масите вътре в заведението. Пиел през цялото време и не се приближил до нея. Мъжът ѝ бил проснат по гръб върху масата с широко разперени ръце и крака. “Върху него беше метната бяла покривка, ръцете му бяха ледени. Завих го, но като го натиснах леко, за да го прегърна, започна да капе кръв. Видях и капка кръв по блузата му, но спомня си Стоянка Колева. Не след дълго полицията напуска мястото, заминава си и личната лекарка, потвърдила инфаркта, а големият син тръгва да търси погребална агенция. Стоянка остава сама с мъртвия си мъж, но след известно време при нея пристига другият ѝ син Георги, който живее в Бургас. Точно тогава кръвта от тялото на застреляния готвач започва да капе все по-силно, а Георги намира гилза на земята до масата. Момчето проумява, че баща му може да е убит, и звъни на тел. 112, а после и в полицията. Семейството на готвача е категорично, че той е убит с умисъл. Стоянка и двете ѝ деца поискаха по 150 000 лв. кръвнина, но съдът ги редуцира незначително до 400 000 лв. общо за тримата. Обвиненият в умишлено убийство Кирил Христов е над жертвата и останалите. Това е била основната цел, след което се е стигнало до убийството на готвача от Несебър Никола Колев - е позицията на държавното обвинение. 62-годишният бизнесмен притежава ресторант в Стария Несебър, а за известно време е бил съдружник с покойния туристически бос Стефан Шарлопов, установи справка в Търговския регистър.", "date": "2018.06.20", "title": "Кирил Принца застрелял от упор готвача си, съдът не видя умисъл и му даде само 7 г. затвор (Обзор)"}
{"url": "https://www.24chasa.bg/novini/article/6923109", "text": "Румънските власти обявиха за нежелана персона гражданин на Тунис, у когото било забелязано поведение, близко до джихадистката идеология, предаде агенция Аджерпрес, като се позова на прессъобщение на Румънската служба за разузнаване. Апелативният съд на Букурещ е забранил на гражданина на Тунис достъп до територията на Румъния за период от 15 години, предава БТА. Тунизиецът пристигнал в Румъния през 2015 г. като студент. Влязъл е в полезрението на Румънската служба за разузнаване през първата половина на 2018 г. на фона на информации, че преминава през процес на религиозна радикализация. Постоянните занимания на гражданина на Тунис с терористична пропаганда в съответните сайтове и с прослава на нападенията, извършени от членове на ДАЕШ, са потвърдили готовността на БХА да извърши насилствени действия в Румъния или на друго място, се посочва в прессъобщението.", "date": "2018.06.20", "title": "Обявиха тунизиец за персона нон грата в Румъния заради радикализация"}
{"url": "https://www.24chasa.bg/novini/article/6923126", "text": "Във връзка с множество въпроси за резултатите от проверките, извършени от служители на ДНСК на морските плажове на курортен комплекс „Слънчев бряг“, ДНСК уточнява следното: След постъпил сигнал от вицепремиера Валери Симеонов на 22 май т.г., служители на РДНСК-Бургас, съвместно с община Несебър извършиха проверки на всичките 145 преместваеми обекта на трите плажа на курорта. Броят им е както следва: - „Слънчев бряг – юг“ – 48 обекта - „Слънчев бряг – Север“ – 51 обекта - „Слънчев бряг – Централен“ – 46 обекта. По закон ДНСК не е компетентният орган за контрол на преместваеми обекти. Въпреки това, за да се отговори на получения сигнал, на служителите на ДНСК беше дадено указание на добра воля да извършат проверката. Резултатите от нея бяха обобщени в писмо до вицепремиера Симеонов, в което са направени общи констатации за обектите. С цел конкретизиране на нарушенията, министърът на регионалното развитие и благоутройството Николай Нанков разпореди нова проверка, която да установи кои обекти са поставени без да са предвидени в одобрената от министъра на туризма схема и без издадено от главния архитект на община Несебър разрешение за поставяне, или са в отклонение от одобрената от министъра на туризма схема за поставяне и/или от разрешението за поставяне. Установени бяха общо 32 такива преместваеми обекта. От тях върху територията на морски плаж „Слънчев бряг – юг“ са 20 обекта. Върху територията на морски плаж „Слънчев бряг – централен“ са 5 обекта, а върху територията на морски плаж „Слънчев бряг– север“ са 7 обекта. Данните за тези обекти са предоставени на министъра на туризма и на община Несебър за предприемане на последващи действия по компетентност. Съгласно действащите закони и наредби в Република България, ДНСК не разполага със законови правомощия да забранява ползването или да премахва преместваеми обекти нито от територията на морските плажове, нито от останалите територии държавна, общинска или частна собственост.", "date": "2018.06.20", "title": "Няма противоречие в информацията на ДНСК от проверките на \"Слънчев бряг\""}
{"url": "https://www.24chasa.bg/novini/article/6923075", "text": "Гръцките власти освободиха днес от арест депутат от крайнодясната партия Златна зора до началото на съдебен процес срещу него по обвинения в държавна измяна, предаде Асошиейтед прес. Съдебен състав нареди Константинос Барбарусис да плати гаранция от 30 000 евро и му забрани да напуска Гърция в очакване на процеса. Депутатът бе арестуван в понеделник - три дни, след като призова \"военното ръководство на страната\" да арестува министър-председателя Алексис Ципрас, министъра на отбраната Панос Каменос, както и президента Прокопис Павлопулос, за да \"предотврати предателството\", за каквото той смята договора за името със съседна Македония, предава БТА. Барбарусис, който е отявлен противник на подхода на правителството по въпроса за името, по-късно оттегли изказването си. Ако бъде осъден по обвинения в подготвителни действия за държавна измяна, той може да получи до 20 години затвор. Ръководството на Златна зора изключи Барбарусис от партията заради изказването му в парламента, припомня Асошиейтед прес.", "date": "2018.06.20", "title": "Депутат от Златна зора, който призова\nза военен преврат, е освободен от ареста"}
{"url": "https://www.24chasa.bg/novini/article/6923073", "text": "Столичната полиция издирва 33-годишния Виктор Данаилов Зерков, който е в неизвестност от вечерта на 15 юни тази година. Това съобщиха от пресцентъра на МВР. Виктор Зерков живее в софийския ж.к. „Овча Купел“. Висок е 175-180 см, с нормално телосложение, кестенява коса, сини очи. Облечен е с къси панталони, черно яке „Адидас”, с цветовете на бразилското знаме на яката. Придвижва с червено колело, с бели надписи на латиница на рамката. Хората, които могат да дадат информация за него, ще помогнат за издирването му като я съобщят на тел.112, 02/9821760, тел. 02/9821755 или в най близкото поделение на МВР.", "date": "2018.06.20", "title": "Столичната полиция издирва 33-годишен, в неизвестност е от петък"}
{"url": "https://www.24chasa.bg/novini/article/6923089", "text": "В Хърватия днес започна протест и блокада на пътищата поради високите цени на горивата, съобщи хърватският асйт индекс. Протестът започна следобед и за кратко време протестиращите блокираха и трите ленти по околовръстния път на Загреб, предава БТА. Кристиян Рогин, представител на инициативата СТОП, потвърди, че автомобилите на спешната помощ ще преминават свободно. Той уточни, че само в Загреб ще бъдат блокирани седем -осем пункта, във Вараждин два, в Прелог един, в Пула два и се очаква коли да блокират и автомагистралата Д1, която води към морето. Полицията обяви, че този път ще наказва всички, които блокират движението.", "date": "2018.06.20", "title": "Протестиращи блокираха пътища в Хърватия заради високите цени на горивата"}
{"url": "https://www.24chasa.bg/novini/article/6923106", "text": "Европейският съюз отпуска 165 милиона евро на Ливан като помощ за пребиваващите в страната сирийски бежанци, предаде Асошиейтед прес, цитирана от БТА. В разпространено днес съобщение по случай Световния ден на бежанците се посочва, че пакетът с помощи е предназначен за системите за образование и социално подпомагане в Ливан. За образование са насочени 100 млн. евро, 52 млн. евро са предвидени за социално-икономическа помощ за уязвими ливанци и сирийци, а останалите 13 милиона са за палестинските бежанци, дошли от Сирия. В Ливан пребивават около един милион сирийски бежанци.", "date": "2018.06.20", "title": "ЕС отпуска на Ливан 165 милиона евро в помощ за бежанците от Сирия"}
{"url": "https://www.24chasa.bg/novini/article/6923131", "text": "700 м е маршрутът на автобусите в Ахелой до настоящата спирка на ул. \"Цар Симеон\" за пътуващите от Слънчев бряг към Бургас. Разстоянието се преминава за около 3-4 минути. Това стана ясно на среща на председателя на Управителния съвет на Агенция „Пътна инфраструктура“ инж. Дончо Атанасов с жителите на Ахелой. Тя бе организирана, за да се отговори на въпросите, възникнали след пускането на 15 юни на движението по директното трасе на обходния път на Ахелой. В нея участваха и кметовете на Ахелой Иван Георгиев и на Поморие - Иван Алексиев, заместник-областният управител на Бургас проф. Севдалина Турманова, представители на превозвачите, осигуряващи автобусния транспорт на жителите на Ахелой със съседните населени места и др. Това съобщиха от пресцентъра на АПИ. Спирката за гражданите на Ахелой, пътуващи с обществен транспорт, както и досега ще е на ул. „Цар Симеон\". Автобусите, идващи от Слънчев бряг и продължаващи за Бургас ще влизат по ул. „Цар Симеон\", ще преминават по улиците „Рила\", „Черно море\", „Струга\" и след това отново по ул. „Цар Симеон\" ще достигат до настоящата спирка. По този начин не се прави опасен ляв завой, каквито твърдения има. Инж. Атанасов и кметовете на Несебър, Поморие и Ахелой обсъдиха възможността за изграждането на допълнителна връзка за влизане в град Ахелой от съществуващото кръгово кръстовище на път I-9 с пътя за Равда и по общински пътища. Дължината й е около 480 м. Утре започват геодезическите заснемания и през следващата седмица се предвижда да стартират и строителните работи, които ще бъдат изпълнени съвместно с община Несебър. Разгледани са различни варианти и е избран възможно най-оптималният вариант за влизане от Слънчев бряг към Бургас. С изграждането на тази връзка Ахелой ще има два входа и два изхода към републиканската пътна мрежа, каквито нямат и областният център Бургас, както и всички други населени места по Южното Черноморие. Връзката на пътуващите от Слънчев бряг към Ахелой с първокласния път се осъществява посредством новото кръгово кръстовище на път I-9 Слънчев бряг - Бургас и третокласния път III-6009 Каблешково – Ахелой. Кръстовището е на около 300 метра от града. За пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда. С изграждането на обходния път и въвеждането му в експлоатация, преди началото на активния туристически сезон, се улеснява пътуването по път I-9 Слънчев бряг – Бургас и се повишава безопасността на движение. С построяването на обходния път интензивният транзитен трафик вече не преминава през Ахелой, с което се опазва живота и здравето на жителите на града и се намалява опасността от тежки пътни инциденти, категорични са кметовете от региона.", "date": "2018.06.20", "title": "Инж. Атанасов: Ахелой ще има 2 входа и 2 изхода към републиканските пътища, каквито няма и Бургас"}
{"url": "https://www.24chasa.bg/novini/article/6923144", "text": "Президентът на САЩ Доналд Тръмп обяви днес, че скоро ще подпише \"нещо\" с цел спиране на разделянето на деца мигранти от техните родители, с които са влезли незаконно в страната, предадоха световните агенции. Искам да реша проблема с разделянето на мигрантски семейства на границата между Мексико и Съединените щати, каза Тръмп пред репортери в Белия дом. За момента не е ясно какво има предвид президентът на САЩ, отбелязва Ройтерс. По-рано американската телевизия Фокс нюз заяви, че администрацията на Тръмп обмисля указ, който ще позволи на мигрантски семейства, влезли незаконно в Съединените щати от Мексико, да останат заедно по-дълго, отколкото е разрешено сега, предава БТА. Президентът на САЩ каза пред репортери, че ще бъде прието съответно законодателство с цел прекратяване на практиката за разделяне на семейства незаконни мигранти.", "date": "2018.06.20", "title": "Тръмп ще спре разделянето на незаконно\nвлезли в САЩ мигрантски семейства"}
{"url": "https://www.24chasa.bg/novini/article/6923142", "text": "Няколкостотин души протестират тази вечер на Площада на победата в Букурещ срещу управляващата коалиция, предаде агенция Аджерпрес, цитирана от БТА. На този площад се намира сградата на правителството. Участниците в митинга скандират \"Жандармерията защитава крадците\", \"Крадци, крадци\", \"Оставка\", \"Излезте от вкъщи, ако ви пука\", \"Не искаме да бъдем ръководени от крадци\" и други лозунги. Протестиращите събират подписи под инициатива \"Без осъдени лица на обществени длъжности\". Участниците в протеста са от всякаква възраст. Те носят национални флагове и вувузели, отбелязва Аджерпрес.", "date": "2018.06.20", "title": "Протестиращи се събраха пред правителството в Румъния"}
{"url": "https://www.24chasa.bg/novini/article/6923150", "text": "Оценяваме, че днес, на спешна среща предвид ескалиращото напрежение с мигрантската криза,   на Съвета на ЕС за решаването на многогодишния спор и за намиране на обща, нова политика за убежището. Това заяви вицепремиерът Екатерина Захариева пред български журналисти в Брюксел, предава БТА. Бих казала, че ако бяхме по-обединени и по-отговорни, и бяхме намерили начин да постигнем консенсус по този наистина много чувствителен въпрос още преди две години, може би нямаше да видим всички последици и растящото напрежение в редица европейски държави и някои от резултатите на европейските избори. Темата за миграцията се превърна в централна във вътрешната политика на всяка от държавите, посочи тя. Захариева отбеляза усилията на българското председателство да предложи конструктивен подход, който да доведе до това, че да не се налага години наред да се търси отговор на въпроса дали има криза с миграцията. Ако още 2012 г. имахме изменението на регламента от Дъблин, щеше да бъде ясно, че има и наближава криза, и още 2013 г. щяхме най-вероятно да постигнем споразумението, което беше сключено през 2016 г. между ЕС и Турция, заяви вицепремиерът. Целта на българското председателство е да има автоматизъм при определянето на това има ли увеличен миграционен натиск, необходима ли е подкрепа за съответните външни граници, поясни Захариева. По нейните думи решението от 2015 г. за задължителното разселване на мигрантите по квоти е довело до невъзможност за постигането на съгласие за изменението на правилата. Вицепремиерът изрази надеждата на срещата, свикана от председателя на Европейската комисия Жан-Клод Юнкер в неделя, да се намери най-после начин въпросът да стигне до решение до края на българското председателство.", "date": "2018.06.20", "title": "България оценява подкрепата на Франция\nза българското предложение за миграцията"}
{"url": "https://www.24chasa.bg/novini/article/6923155", "text": "Турция ще изгради университет за приложни науки в сирийския град Ал Баб, заяви днес турският президент Реджеп Тайип Ердоган, цитиран от Анадолската агенция и БТА. Ердоган говори на предизборен митинг в югоизточния турски град Шанлъурфа. Той посочи, че университетът ще бъде изграден в сътрудничество с турската фондация за образование Маариф и държавния университет Харран в Шанлъурфа. Ердоган подчерта, че сирийските градове Ал Баб, Джараблус и Африн бяха прочистени от наличието на терористи след операциите \"Ефратски щит\" и \"Маслинова клонка\". Около 200 хиляди сирийци се върнаха в тези райони след турските операции, каза президентът на Турция. Офанзивите \"Ефратски щит\" и \"Маслинова клонка\" бяха насочени срещу бойци от сирийските кюрдски Сили за защита на народа (СЗН), Кюрдската работническа партия (ПКК) и ДАЕШ (\"Ислямска държава).", "date": "2018.06.20", "title": "Ердоган: Турция ще изгради университет в Ал Баб"}
{"url": "https://www.24chasa.bg/novini/article/6923161", "text": "Кравата Пенка, която властите първоначално искаха да умъртвят, защото избягала от стадото си чак в Сърбия, получи подарък, който ще ѝ помогне повече да не се губи по външната граница на Европейския съюз, съобщи  .  „Свързахме се със собственика и решихме да му подарим джипиес устройство, с което да наблюдава точното местоположение на кравата”, разказа Десислава Чалева от фирма за джипиес решения. Устройството се захранва със слънчеви батерии и изпраща сигнал къде е Пенка до сателит. Сателитът връща данните в мобилно приложение, което стопанинът Иван Харалампиев ще следи. От фирмата му подариха и нов смартфон, за да контролира кравата беглец. „Ще получава аларма всеки път, когато кравата излезе от предварително зададена зона – това може да бъде зоната на стопанството или зоната на пасището. Така че кравата Пенка повече няма да се губи”, увери Десислава Чалева. \"Това е вече супер нещо. Мисля, че ми се осъществи една от хубавите мечти! Много благодаря от все сърце, да са живи и здрави и така да помагат”, каза собственикът Иван Харалампиев. Скоро кравата Пенка ще се върне в стадото си. Преди това ще я посети пратеник на Европейския парламент, за да се запознае с проблемите ѝ.", "date": "2018.06.20", "title": "Подариха джипиес на кравата Пенка, да не се губи"}
{"url": "https://www.24chasa.bg/novini/article/6923183", "text": "Представители на официалните власти в Румъния направиха нов гаф с национален флаг, съобщава информационният сайт Зиаре. На официално събитие в североизточния град Яш, по време на среща между кмета Михай Кирика и посланика на Великобритания Пол Брумел, бе поставено знаме, което не се използва във Великобритания от 1801 г. На срещата в понеделник в Яш на масата било поставено знаме, което не включвало кръста на Свети Патрик - символ, който маркира включването на Ирландия в \"Юниън Джак\" - националното знаме на Великобритания, след присъединяването на Ирландия към Англия и Шотландия в Обединеното кралство, предава БТА. \"Местните официални власти в Румъния успяха да развеят знаме, което не се използва повече от 200 г., по повод посещението на британския посланик\", отбеляза Евронюз. Гафът идва само няколко дни, след като премиерът на Естония, който бе на официално посещение в Румъния, бе принуден да оправи националния флаг на страната си по време на официална среща с румънския си колега Виорика Дънчила. Организаторите на срещата бяха поставили знамето с белия цвят в горната част, вместо със синия.", "date": "2018.06.20", "title": "Протоколни гафове със знамена в Румъния"}
{"url": "https://www.24chasa.bg/novini/article/6923143", "text": "Нинбо - запомнете името на този китайски град. Ако някой в Китай е най-наясно с нашата част от света - Балканите и Източна Европа, той е в град Нинбо. В последните години Китай се е вторачил в нашия регион, видял е в него освен другото портал към европейския пазар. И има амбициозни планове. Връзката Китай - Централна и Източна Европа (ЦИЕ) е канализирана във формата “16+1” (виж карето вдясно). Според премиера на Китай Ли Къцян страната му ще осигури над 3 млрд. долара за проекти в ЦИЕ, Китайската банка за развитие обеща 2 млрд. долара за инфраструктурни проекти в Източна Европа. Още 1 млрд. евро ще бъдат инвестирани в съвместни проекти. Впрочем търговските санкции на Тръмп към Китай вероятно ще засилят тежестта на “16 +1”. Нинбо е градът, който се зае преди 3 г. със серия мерки да стане китайският хъб за Източна Европа - за сътрудничество в инвестициите, търговията, туризма, културата. Нинбо означава “укротени вълни”. Това е град с профил на западен мегаполис - с десетки подобни на игли небостъргачи. Гледката е впечатляваща вечер, когато са осветени по бреговете на реката. По улиците между сградите гиганти изникват типичните линии, форми и цветове на будистките храмове. Всъщност Нинбо заедно със сателитните селища и региони има население 7,8 милиона, по-многобройно от това на България. БВП на мегаполиса е 984,7 милиарда юана (около  ). За сравнение БВП на България за 2017 г. е  Нинбо е на Източнокитайско море, на около 200 км южно от Шанхай. Наричат го бижуто на делтата на река Яндзъ. Гордее се с история от 7000 г. и богата култура. И с това, че оттам е тръгвал прочутият Морски път на коприната Както и на чая и порцелана. В Нинбо е най-старата частна библиотека в Азия (Tianyige library, основана през 1566 г.) Още в средата на XIX в. в града са процъфтявали банки, търговски компании, складове за морска храна и се говорело East or West, Ningbo is best. Сега Нинбо има динамичен, та чак задъхан бизнес сектор (7,6% ръст на БВП през 2017 г.) И е един от трите най-големи производители на електроника в Китай. Ключово за този град е, че от древни времена е свързан с морето и корабоплаването. Сега пристанището на Нинбо е най-голямото карго пристанище в света. Това носи съответната култура. Хората в Нинбо са с дух на търговци и пътешественици, отворени и любознателни към света. Икономиката търси външни контакти. Търговията - чуждестранни партньори. Стокообменът между Източна Европа и Нинбо е 2,92 милиарда долара за 2017 г. - един от най-високите за китайските градове и с 27% растеж за година. Първият културен център на Китай в страна от ЦИЕ бе открит в София миналия ноември съвместно от градската управа на Нинбо и китайското министерство на културата. Варна е българският побратим на Нинбо. На 7 юни в Нинбо се проведе третата министерска конференция за насърчаване на търговско-икономическото сътрудничество между Китай и държавите от ЦИЕ. На нея бе и българският министър на икономиката Емил Караниколов. Българският износ за Китай през последните 10 г. се увеличи седем пъти и Китай се превърна в наш втори по големина експортен партньор сред страните извън ЕС, каза Караниколов. Той поясни, че има възможност за по-нататъшно разширяване на българския износ за Китай и по-конкретно на продукти, с които нашата страна е известна в Азия. Пример за това са селскостопанските и хранителните продукти, етеричните масла и козметичните продукти от тях, вино и минерална вода. 16 български компании от тези сектори представиха своите продукти на Четвъртото експо за търговия и инвестиции Китай - ЦИЕ, започнало по същото време в Нинбо. Бе обявено създаването на търговски индекс “16+1”, който измерва нивото на търговията между Китай и цялата група 16, както и с отделните страни. На 6 и 7 юли София ще е домакин на седмата среща на върха “16+1” заедно със съпътстващ бизнес форум. Домакинството ни е знак от страна на китайците, че сме важни за тях. Очаква се тук да дойде премиерът на Китай Ли Къцян - за форума, но преди това на двустранно посещение. Срещата ще събере лидерите на 16-те страни от ЦИЕ - България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия. Гърция изяви желание да присъства като наблюдател на форума. Освен пленарна среща на правителствените ръководители ще има заседания в много области на сътрудничеството - инфраструктура, енергетика, технологии, туризъм, култура, човешки контакти. За бизнес форума се очакват около 1000 бизнесмени от всички участващи страни, като половината от тях са в състава на китайска делегация. “16+1” е механизъм и стратегия, по който Китай се ангажира с региона на Централна и Източна Европа. Той предполага сътрудничество между Китай и региона като цяло. Характерното тук е, че само някои от 16-те страни са в ЕС. “Вярвам, че срещата в рамките на инициативата \"16 плюс 1\" в София през юли ще помогне много за развитието на региона, който се нуждае от модерни пътища, жп магистрали, електропроводи, газови връзки”, каза преди месец външния министър Екатерина Захариева. АНЕЛИЯ ПЕРЧЕВА На предишната среща на високо ниво “16+1” Бойко Борисов спомена, че разчита на сътрудничеството на Китай за изграждането на магистралите “Хемус” и “Черно море” и жп линията “Русе - Варна”. В интервю за “24 часа” китайският посланик Джан Хайджоу добави и мост на Дунав и АЕЦ “Белене”. По данни на министерството на икономиката за периода 2006-2016 г. износът ни за Китай нараства близо 7 пъти - от 78 млн. долара през 2006 г. до 516 млн. долара през 2016 г. Вносът от Китай също нараства, но по-малко (2006 г. - 961 млн. долара, 2016 г. - 1,154 млрд. долара). За 2017 г. двустранният стокообмен е $ 1,956 млрд. (ръст от 17,2%). Износът е за $ 714,7 млн. вносът - за $ 1,242 млрд. Консорциум, воден от китайския инвеститор  и регистрираното в Холандия дружество Plovdiv Aiport Invest взе концесията на летище Пловдив за срок от 35 г. Офертата, с която обединението спечели, бе за инвестиции от 79 083 000 евро. На среща с министъра на транспорта Ивайло Московски през май представители на HNA Group заявиха обаче, че са готови да вложат двойно повече в модернизацията на аеропорта - 160 милиона евро. Китайците възнамеряват да превърнат летище Пловдив в сериозен транспортен хъб, като построят два карго терминала и един пътнически. Пистата ще бъде удължена със 700 м и ще стане 3200 метра, за да могат на нея да кацат по-големи самолети. Ще има и ремонтна база, подобна на тази на летище София. Плановете на концесионера са през аерогара Пловдив да минават по 1 млн. пътници на година и по 50 000 т товари. Китайците имат намерение да открият директна линия между Пловдив и Китай - два пъти седмично пътнически полети и веднъж товарен. Все още не се знае кои ще са китайските градове, до които ще се лети от Пловдив. Прогнозите са, че китайската инвестиция на аерогара Пловдив ще даде мощен тласък на туризма и бизнеса в региона. Втората голяма китайска инвестиция в Пловдивско е тази на  за около 37 млн. евро. Тя развива дейност в Първомайския край от 2014 г. Това е единствената китайска инвестиция в производство у нас. “Компанията притежава 50 000 дка земя в селата Дълбок извор, Патриарх Евтимово, Горски извор, където отглежда рапица, слънчоглед, пшеница, просо, кариандър, ечемик, царевица. В момента разширява бизнеса, като строи оранжерия за зеленчуци\", каза зам.-кметът на Първомай Николай Митков. Очаква се инвестициите на азиатската държава в Пловдивския регион да се увеличат, след като на 24 ноември м.г. край града на територията на “Тракия икономическа зона\", бе официално открит логистичен център и павилион за електронна търговия със селскостопански и други продукти. Краткото му наименование е  На 28 май павилионът бе посетен от министъра на земеделието Румен Порожанов и китайския му колега Хан Чанфу. Двамата откриха офис на асоциация “Шънджън Крос Бордър И-Комерс” в “16+1 Логистичен хъб и павилион\". “Намеренията са освен онлайн търговия павилионът да извършва и офлайн, т.е. в него физически да присъстват стоки. Там вече има български храни и вина”, обясни съуправителят на “Тракия икономическа зона\" инж. Пламен Панчев. Според него българското вино става все по-разпознаваемо на китайския пазар. Панчев добави, че заради активизиране на връзките между Китай и България предприемачи от азиатската държава проявяват интерес и към сгради у нас. Китайски бизнесмен е купил постройки в Пловдив и София, които ще превърне в хотели и хостели, тъй като се очаква в следващите години все повече китайски туристи да посещават страната ни и Източна Европа. Китай работи по много проекти в Сърбия. Един от тях е  Белград - Черна гора. 2,1 милиарда евро са планирани за  . Унгарският премиер Виктор Орбан нарича това “win-win” ситуация за Китай и Унгария. Полша също е ключов бенефициент на китайски инвестиции, включващи  През 2016 г. китайската държавна компания “Коско” купи мажоритарен пакет от  Наскоро се разбра, че китайски инвеститори гледат към две пристанища в Хърватска. Резервите на експерти към големите китайски инвестиции са, че Пекин държи финансираните от тях големи проекти да бъдат осъществявани от китайски фирми с китайски работници. И може да се окаже, че финансирането през ЕС излиза по-евтино. Китайците често не харесват и механизма на обществените поръчки. Глобалният и изключително амбициозен план “Един пояс, един път” бе обявен от китайския президент Си Дзинпин през 2013 г. Някои го определят като най-мащабния план за развитие в историята. Според консултантската компания McKinsey планът включва 65% от световното население, 1/3 от световния БВП и ще засяга преносът на около 1/4 от световните стоки и услуги. По оценки на Fitch проектите по “Поясът и пътя” са за 900 милиарда долара. Планът е съвкупност от инфраструктурни, търговски и енергийни коридори, сухопътни и морски пътища от Китай през Близкия изток до Африка и Европа. Включва 65 държави. В този план става дума за инвестиции и търговия, но когато нещо е толкова голямо, разбира се, че става дума за всичко. Включително за геополитика ЕС още няма ясна стратегия по този план. Да се ангажира ли? Да се противопостави ли? Или да гледа подозрително? Берлин например е подозрителен към китайското присъствие в Европа. Германия няма единна позиция по въпроса за китайските инвестиции, пише “Ханделсблат”. От една страна тя има роля в проекта за новия път на коприната, който трябва да достигне до германските градове и пристанища. От друга страна Берлин има опасения от засилващото се глобално китайско влияние. Но Китай и Германия имат силни икономически отношения с увеличена двустранна търговия със 186,6 млрд евро през 2017 г. Разбира се, по-бедните източноевропейци са ентусиазирани да реализират мащабни инфраструктурни проекти с безграничните китайски финансови ресурси.", "date": "2018.06.20", "title": "Какво идва с китайското вторачване в Балканите? Въпрос за $ 3 милиарда"}
{"url": "https://www.24chasa.bg/novini/article/6923063", "text": "Руският министър на отбраната Сергей Шойгу предупреди днес, че разположените в Крим оръжия са способни да отблъснат всяка атака срещу полуострова, предаде Асошиейтед прес, цитирана от БТА. Агенцията отбелязва, че това е станало на фона на напрежението между Русия и Запада. \"Високотехнологичните оръжейни системи не оставят никаква възможност на потенциален противник, който би дръзнал да нахлуе на руска територия\", заяви Шойгу на среща с висши офицери в Крим. През март 2014 г. Русия анексира Кримския полуостров от Украйна и това обтегна сериозно отношенията й със Запада. За да успокои своите членове от Източна Европа, НАТО разположи сили и инфраструктура по-близо до границата с Русия, отбелязва Асошиейтед прес. Шойгу определи днес струпването на сили на Алианса като заплаха за сигурността. Той спомена като други предизвикателства за сигурността на Русия модернизирането на американските ядрени оръжия в Европа и развиването на противоракетна отбрана под егидата на САЩ.", "date": "2018.06.20", "title": "Русия: Оръжията в Крим могат да отблъснат всяка атака"}
{"url": "https://www.24chasa.bg/novini/article/6923054", "text": "Спасителните програми, придружени от реформи и мерки за драстични икономии поставиха Гърция по пътя към възстановяването, заяви днес европейският комисар по икономическите и валутните въпроси Пиер Московиси, цитиран от ДПА и БТА. Страната е напът да излезе от третата спасителна програма за излизане от дълговата криза. Министрите на финансите на 19-те страни от еврозоната утре трябва да определят мерки за улесняване успешното излизане на Гърция от тази спасителна програма, включително облекчаване на дълга, надзор след излизането от програмата, както и размера на последния транш. Московиси отбеляза, че Гърция е извършила над 450 реформи през последните три години, включително е модернизирала данъчната си администрация и е възстановила финансовата си стабилност. \"Гърция изпълни ангажиментите си и съм уверен, че утре членовете на еврозоната ще изпълнят своите, като приемат балансиран компромис, който да изпрати положителен сигнал и на пазарите, и на общественото мнение\", изтъкна Пиер Московиси.", "date": "2018.06.20", "title": "Московиси: Време е Гърция да се изправи на собствените си крака"}
{"url": "https://www.24chasa.bg/novini/article/6923065", "text": "Със заповед на министъра на регионалното развитие и благоустройството Николай Нанков от 20 юни т.г. за изпълнителен директор на Агенцията по геодезия, картография и кадастър е назначена Виолета Коритарова. Това съобщиха от Министерството на регионалното развитие и благоустройството. Досегашният изпълнителен директор инж. Михаил Киров продължава работа в Службата по геодезия, картография и кадастър като началник в Ловеч. Виолета Коритарова е експерт с опит в областта на геодезията и геоинформационните системи, инвестиционното планиране, поземлените имоти и регистри. Тя е дългогодишен служител на Агенцията по геодезия, картография и кадастър, като преди това е работила в Министерството на земеделието и горите и в Министерството на образованието и науката. Новият изпълнителен директор на агенцията е магистър по Геодезия, фотограметрия и картография от Университета по архитектура, строителство и геодезия в София. Има редица професионални квалификации в Нидерландия, Австрия и Германия. Най-важна задача в работата на Виолета Коритарова ще бъде подобряване на обслужването на клиентите на агенцията, за да може опашките в офисите да намалеят значително. За постигане на по-голяма ефективност и ефикасност на административното обслужване с кадастрална информация в кратък срок ще бъде разгледана възможността да се даде право на геодезистите, които са правоспособни лица по смисъла на разпоредбите на Закона за кадастъра и имотния регистър, да могат да издават скици.", "date": "2018.06.20", "title": "Агенцията по геодезия, картография и кадастър с нов директор"}
{"url": "https://www.24chasa.bg/novini/article/6923064", "text": "Четирима чужденци, скрити в товарен камион, откриха гранични полицаи на ГКПП \"Кулата\". Товарният автомобил бил с полска регистрация и шофиран от поляк. Камионът влизал в България от Гърция и при проверка в товарното отделение са намерени четиримата, които се опитвали нелегално да влязат у нас.  По първоначални данни целта им била да стигнат до Западна Европа. ", "date": "2018.06.20", "title": "Четирима нелегални мигранти открити в тир на \"Кулата\""}
{"url": "https://www.24chasa.bg/novini/article/6922868", "text": "Две коли се сблъскаха челно на булевард \"Симеоновско шосе\"  в София. На снимки от катастрофата, разпространени в социалните мрежи, се вижда, че едната дори се е отклонила извън пътното платно и се намира в храстите. Очевидци коментират, че причината е маневра, предприета от едната кола. Според тях няма пострадали, а водачите очакват полицейски екип на мястото на инцидента.", "date": "2018.06.20", "title": "Две коли се удариха челно на столичния бул. \"Симеоновско шосе\""}
{"url": "https://www.24chasa.bg/novini/article/6922883", "text": "Иранският върховен лидер аятолах Али Хаменей разкритикува днес разделянето от американските власти на деца мигранти от техните родители на границата между САЩ и Мексико, предаде Ройтерс, цитирана от БТА.  \"Кадрите с това престъпление как хиляди деца биват разделяни от майките си в Америка са вбесяващи. Американците обаче най-злонамерено разделят децата от родителите имигранти\", каза аятолах Хаменей в изявление, публикувано на официалната му страница в интернет Иранският върховен лидер редовно критикува Съединените щати и засили критиките си, откакто миналия месец американският президент Доналд Тръмп оттегли страната си от споразумението, даващо на Иран известно облекчаване на международните санкции в замяна на ограничения върху ядрената му програма, отбелязва Ройтерс.", "date": "2018.06.20", "title": "Иран разкритикува разделянето от американските власти на деца мигранти от родителите им"}
{"url": "https://www.24chasa.bg/novini/article/6922896", "text": "Организацията за икономическо сътрудничество и развитие (ОИСР) осъди днес завоалирано разделянето на семейства на мигранти без документи, което се извършва по границите на САЩ, изтъквайки, че то не е в интерес на децата, предаде Франс прес. \"Законодателството за непълнолетните в страните от ОИСР следва принципите, че най-висш е интересът на детето. В този случай, както отбеляза УНИЦЕФ, разделянето със сигурност не е най-доброто за децата\", каза на пресконференция генералният секретар на базираната в Париж организация Анхел Гурия, предава БТА. Той подчерта, че \"държавната сигурност и елементарната хуманност не са несъвместими\". Запитан за ситуацията в Италия, Гурия заяви, че тази страна е приела \"стотици хиляди бежанци, без да получи от своите съседи в ЕС необходимата подкрепа, съответстваща на усилията, които полага в името на всички\". Критики срещу политиката на американската администрация отправи и генералният секретар на Съвета на Европа (СЕ) Турбьорн Ягланд, предаде Франс прес. Президентът на САЩ Доналд Тръмп не е повече \"морален лидер\" на планетата и \"не може да говори повече от името на свободния свят\", каза Ягланд, който е на посещение в Москва и днес има планирана среща с руския президент Владимир Путин. \"Това, което се случва на границата, където той (Тръмп) отделя деца от техните родители, е знак, че той не е повече морален лидер на своята страна или на планетата\", каза Ягланд пред норвежката телевизия ТВ2. \"Всичко, което той прави, го изключва от ролята, която американските президенти винаги са имали. Той не може да говори от името на онова, което се нарича свободен свят\", заяви генералният секретар на СЕ.", "date": "2018.06.20", "title": "Лидерите на ОИСР и на Съвета на Европа осъдиха разделянето на семейства на мигранти без документи"}
{"url": "https://www.24chasa.bg/novini/article/6922887", "text": "Изборът на един от предложените два варианта за трасе на трамваите с номера 1, 6 и 7 и подмяната на шестицата с тролей трябва да направи Столичният общински съвет, а не ресорните комисии, заяви заместник-председателят на СОС от БСП Управляващите в Столична община за пореден път направиха опит да прокарат решение, като заобиколят СОС. Това заяви заместник-председателят на Столичния общински съвет от БСП Милка Христова, съобщиха от пресцентъра на БСП-София. Тя присъства на съвместното редовно заседание на Комисиите по транспорт и туризъм и по устройство на територията, архитектура, достъпна среда и жилищна политика, заедно с председателя на групата на социалистите в СОС Калоян Паргов и съветниците Борис Цветков и Альоша Даков. За обсъждане беше предложено писмо, внесено от главния архитект Здравко Здравков, относно комплексно транспортно проучване за решаване на проблемите на транспорта в югозападната част на големия център в София във връзка с решение на Общинския експертен съвет по устройство на територията (ОЕСУТ). \"Заседанието на двете комисии днес беше за решаване на съдбата на трамвай №6 и за подобряване на транспортното обслужване на гражданите, които живеят в \"Лозенец\" и \"Манастирски ливади\", обясни Милка Христова. - Шокиращото за мен е, че за пореден път беше направен опит да бъде заобиколен Столичният общински съвет чрез решение на постоянни комисии, които са помощни органи. По закон и по правилник те просто нямат такива правомощия. Експертният съвет от НАГ от 10 предложения е одобрил две, от които предлага СОС да избере едното. Вариантите са със или без трамвай №6. В този, който е без, трамваят е заменен от тролей. На заседанието беше предложено членовете на комисиите да гласуват за единия от вариантите. По този начин СОС щеше да бъде поставен пред свършен факт - да трябва да гласува решение, вече взето от комисии, било то и ресорни. Това е стар спор между мнозинството от ГЕРБ и опозицията от БСП, тъй като много често се правят опити постоянните комисии да изземват правомощията на СОС и да го поствят пред свършен факт. Затова се радвам, че този път им осуетихме плановете\". Милка Христова посочи, че въпросът с трасето на трамвай №6 в \"Лозенец\" засяга не само живеещите в района, но е и ключово за транспорта в столицата изобщо. \"На обсъждането днес бяха поставени много въпроси, свързани с достоверността на изнесената информация относно предимствата на тролея пред трамвая. Не беше изяснено на какъв интервал ще се движат превозните средства, както и беше поставено под съмнение твърдението, че трамваят няма да бъде натоварван достатъчно и ще бъде икономически неефективен, обясни тя. - А гражданите от \"Лозенец\", които присъстваха на обсъждането, заявиха точно обратното. Според тях изнесените данни, че 1000 души на ден използват трамвай №6 по трасето от басейна \"Спартак\" до \"Черни връх\", не отговарят на истината. И припомниха, че данните от 2014 година са за 4000 души. Не ми се струва реално за по-малко от 4 години да намалеят така драстично. Това означава, че ако не са манипулирани, то данните не са достоверни. А гражданите на София се нуждаят от решение, което да им гарантира добро обслужване в една доста сериозна времева перспектива. Защото изграждането на трамвайни и тролейбусни линии не се прави за ползване само за няколко години. А трамваят специално е изключително добро транспортно съоръжение, което е доста скъпо и гарантира автономност на придвижването. Предвид безобразния трафик в момента в столицата, закриването на утвърдена трамвайна линия трябва най-малко да е отлично обмислено и да бъдат чути всички гледни точки\". Според Милка Христова, при взимането на подобно решение, стойността на проекта в никакъв случай не трябва да бъде водещ фактор. \"Чух мнения, че единият проект е на стойност 20 милиона лева, а другият е 7 и ние трябва да изберем по-евтиният, коментира тя. - Решенията, свързани с транспорта в София трябва да бъдат вземани с перспектива и с мисъл за гражданите, защото те не са само от днес за утре, няма как след година-две да ни хрумне да променим трасето на трамвайната линия, защото не ни е удобно\".", "date": "2018.06.20", "title": "Милка Христова: Закриването на утвърдена трамвайна линия трябва да е отлично обмислено"}
{"url": "https://www.24chasa.bg/novini/article/6922906", "text": "След като през 2014 г. Партията на европейските социалисти (ПЕС) наложиха идеята за общ кандидат за председател на Европейската комисия, сега тя ще направи процеса още по-демократичен със състезание между евентуалните кандидати, съобщиха от офиса на президента на ПЕС Сергей Станишев. ПЕС ще издигне кандидата си за председател на ЕК на Конгрес на 7 и 8 декември в Лисабон. Президиумът на ПЕС в Рига, Латвия, реши номинациите да станат ясни до октомври 2018 г., като всички партии членки могат да участват в прозрачен и демократичен процес по избор на кандидатите. Ако двама или повече кандидати са получили достатъчно подкрепа, тогава те ще участват в прозрачен процес на селекция от страна на всички партии-членки, който ще завърши чрез Европейски изборен ден на ПЕС (PES European Election day) на 1 декември 2018 г. По време на конгреса през декември ще бъдат обявени резултатите от избора и общият кандидат на социалистите за председател на ЕК. Президентът на ПЕС Сергей Станишев заяви: \"Доволен съм от днешното решение всички партии-членки на ПЕС да участват в процеса на номиниране на общ кандидат. При повече кандидати ще има пряко състезание между тях и открита финална селекция. На последните евроизбори ПЕС даде шанс на гражданите да избират директно председател на ЕК, като предложи процедурата за общ кандидат, вместо той да бъде посочван при закрити врати от лидерите на съюза. Горд съм, че днес ние правим още една крачка напред - нашият общ кандидат ще бъде издигнат след мащабно вътрешно състезание.\" Процедурата по избор на общия кандидат е приета след почти една година работа и дискусии в рамките на специална работна група, председателствана от ковчежника на ПЕС и бивш ирландски министър Руари Куин. Бъдещият общ кандидат на ПЕС ще има думата при финалното разписването на манифеста на партията за предстоящите избори за ЕП, който ще бъде приет през февруари 2019 г. \"Щастлив съм, че такова важно решение като общата процедура бе взето тук в Рига, при домакинството на най-новия член на ПЕС - партия \"Съгласие\". Всички - и малки, и големи партии - демократично можем да направим своите номинации за общ кандидат\", заяви кметът на Рига и лидер на партия \"Съгласие\" Нилс Ушаковс. Неговата партия, която миналата година бе приета в ПЕС, води в проучванията за предстоящите избори в Латвия през октомври.", "date": "2018.06.20", "title": "ПЕС обявява кандидата си за председател на ЕК на 7 и 8 декември в Лисабон"}
{"url": "https://www.24chasa.bg/novini/article/6922903", "text": "Трите опозиционни партии в румънския парламент внесоха днес вот на недоверие срещу правителството, който е подписан от 152 народни представители, съобщава агенция Аджерпрес, цитирана от БТА.  За да падне правителството е необходимо предложението да бъде подкрепено от 233 народни представители. По закон вот на недоверие се обсъжда три дни след датата на представянето му в парламента. Ако вотът бъде отхвърлен, депутати и сенаторите, които са го подписали, не могат да инициират нов вот на недоверие в рамките на текущата парламентарна сесия, пояснява информационният сайт Зиаре. Вотът е озаглавен \"Свалянето на правителството Драгня-Дънчила - спешна национална необходимост\" и е подкрепен от Национално-либералната партия, партия \"Съюз за спасение на Румъния\" и партия \"Народно движение\", съобщава Аджерпрес. \"Това срамно правителство е бедствие за Румъния и трябва да си ходи колкото е възможно по-скоро\", заяви лидерката на депутатите либерали Ралука Туркан. По думите й премиерът Виорика Дънчила не може да прави друго като министър-председател, освен да изпълнява заповедите на лидера на Социалдемократическата партия Ливиу Драгня. Опозиционната лидерка заяви, че от икономическа гледна точка това правителство е преобърнало наопаки бизнеса в Румъния. 1,9 милиона работещи в частния сектор са с по-ниски заплати, а седем милиона румънци са на път да загубят пенсиите си, каза Ралука Туркан. Тя обвини правителството в провал в сферата на регионалното развитие, образованието, здравеопазването. Лидерът на партия \"Съюз за спасение на Румъния\" Дан Барна заяви, че с това правителство Румъния има големи шансове да излезе от Европа точно преди да поеме ротационното председателство на съюза. Дан Барна обвини правителството, че е унищожило правосъдието, срутило е икономиката и официално е показало, че Румъния се превръща в \"държава на престъпници\" с политиката, която води. Опозиционният лидер очевидно има предвид промените в правосъдното и наказателното законодателство, одобрени от управляващата коалиция, които според опозицията целят да спрат борбата с корупцията и да облагодетелстват обвинени и подсъдими политици. Председателят на партия \"Народно движение\" Еуджен Томак призова членовете на управляващата Социалдемократическа партия (СДП) да подкрепят вота на недоверие. \"Хората в СДП са свикнали на шест месеца да гласуват вот на недоверие. Ето че им предоставяме възможност да се отпуснат\", каза Еуджен Томак, очевидно визирайки смяната на три правителства откакто СДП пое властта в началото на 2017 г. Той изрази увереност, че народни представители от мнозинството ще подкрепят вота на недоверие. На 23 ноември 2017 г. бе отхвърлен вот на недоверие срещу правителството на СДП и АЛДЕ (Алианс на либералите и демократите), ръководено тогава от Михай Тудосе. Само 159 народни представители гласуваха тогава за свалянето на кабинета.", "date": "2018.06.20", "title": "Опозицията в Румъния внесе вот на недоверие срещу правителството"}
{"url": "https://www.24chasa.bg/novini/article/6922916", "text": "Скъсяване на \"оста на желаещите\". Така политическият коментатор на австрийските радио и телевизия характеризира срещата, състояла се днес в Линц между австрийския канцлер Себастиан Курц и министър-председателя на Бавария Маркус Зьодер. Оста \"Италия-Австрия-Бавария\" поставя германската канцлерка Ангела Меркел под натиск, въпреки че в изявления след срещата Курц подчерта, че не се намесва във вътрешногермански спор. Срещата се състоя по време на излети, организирани от двете правителства в този ден в Линц. Кабинетите на двамата политици обмениха мнения в приятелски разговори и констатираха единство по въпросите на политиката с бежанците. Конфликтни теми като спора за транзитните превози между Тирол и Бавария бяха засегнати повърхностно, като бе подчертано, че двете страни търсят приемливо решение. Австрийският министър на транспорта Норберт Хофер отсъства по болест. От австрийското правителство отсъстваха също така вицеканцлерът Хайнц-Кристиан Щрахе и министърът на вътрешните работи Херберт Кикъл, намиращи се в Рим на посещение при италианския министър на вътрешните работи Матео Салвини. Баварският министър-председател не пожела да отговори на въпроса дали е загубил доверието на канцлерката Ангела Меркел, като заяви, че няма нужда да се персонализира въпросът, тъй като става дума за въпроси по същество. Срещите на провинциални политици с национални политици от други държави не винаги са от значение за печата, но днешната среща е обединение срещу Берлин, коментират австрийски медии. Министър-председателят на Бавария отчете като заслуга на своето правителство развитието на дебата за политиката с емигрантите в ЕС. \"Без ясната позиция на Бавария Берлин нямаше да се задвижи толкова бързо, както прави това сега\", заяви той. Фактът, че само за една седмица се свикват две срещи на върха, се дължи до голяма степен на решимостта на Бавария, но трябва да се изчакат резултатите.", "date": "2018.06.20", "title": "Австрийски медии за срещата Курц - Зьодер: Скъсяване на \"оста на желаещите\""}
{"url": "https://www.24chasa.bg/novini/article/6921172", "text": "Найлонови пликове, прибори и бутилки са само част от вещите, които ползваме всекидневно, а употребата на вещите от пластмаса е нараснала със 70 пъти за последните 50 г. Животът на повечето от тези вещи е еднократен и продължава средно по 15 минути. 40% от производството на пластмасови изделия е от Азия, а държавата, която най-много произвежда вещи е Китай. Към момента на Земята има близо 6,3 млрд. тона пластмасови отпадъци, като 9 млн. тона се намират в океанските води. Така страдат 700 вида риби, а човекът косвено вреди на себе си, като замърсява морската храна. Рециклирането на пластмасови изделия в света е едва 18%, но технологиите напредват и вече съществуват биоразградими пластмаси, които съдържат 5% царевично нишесте или растително масло. За повече информация вижте графиката:", "date": "2018.06.20", "title": "Употребата на пластмаса е нараснала 70 пъти за последните 50 години"}
{"url": "https://www.24chasa.bg/novini/article/6922924", "text": "Русия осъжда \"грубия цинизъм\" на САЩ и тяхното \"презрение\" към ООН след оттеглянето им от Съвета за правата на човека към световната организация, предаде Франс прес. \"САЩ за пореден път нанесоха тежък удар по репутацията си на защитници на правата на човека, показаха презрението си (...) към ООН и нейните структури\", заяви на редовния си брифинг говорителката на руското министерство на външните работи Мария Захарова, предаде БТА. Тя осъди \"грубия цинизъм на нашите американски колеги, които упорито отказват да признаят съществуването на тежки проблеми с правата на човека в собствената им страна\", и обвини Вашингтон в опит да \"нагоди структурата на Съвета (на ООН) за правата на човека според интересите си\". Съветът трябва да служи на всички държави членки на ООН, а не само на една от тях, подчерта Захарова и добави, че американското оттегляне \"не е било изненада за Русия\". Според нея САЩ се опитват да наложат на други държави своето разбиране за човешките права. Съветът на ООН за правата на човека вече е работил ефективно и без Съединените щати, изтъкна тя. Във вторник САЩ обявиха, че се оттеглят от базирания в Женева съвет, който обвиниха лицемерие и в антиизраелски пристрастия. Говорителката на руското външно министерство изрази загриженост и заради желанието на президента Доналд Тръмп да създаде космически въоръжени сили, отделни от военно-въздушните, опасявайки се от \"дестабилизиращо въздействие\" върху международната сигурност. \"Най-тревожното в това съобщение е, че целта е ясно заявена: осигуряване на господство в космоса\", посочи Захарова. В понеделник президентът на САЩ нареди на министерството на отбраната да започне необходимите процедури \"за създаване на космически сили като шести клон на въоръжените сили\". \"За да защитим Америка, само присъствие в космоса не е достатъчно , трябва да доминираме в космоса\", заяви Тръмп. Захарова обаче предупреди, че укрепването на военния потенциал в космоса \" ще има дестабилизиращо въздействие върху стратегическата стабилност и международната сигурност\".", "date": "2018.06.20", "title": "Русия: САЩ нанесоха тежък удар по репутацията си на защитници на правата на човека"}
{"url": "https://www.24chasa.bg/novini/article/6922922", "text": "Пътнически самолет на една от нискотарифните авиолинии – Норвегиън Еър, е загубил едно от колелата си. Инцидентът е станал миналия уикенд, предава  .  Самолетът, който пътува от Рейкявик към Мадрид, иска аварийно кацане в Бирмингам заради хидравличен проблем. При приземяването гумите на единия колесник се пръскат на парчета. Любителско видео е запечатало драматичния момент и реакцията на аварийните екипи. За щастие всички 152-ма пътници на борда са останали невредими.", "date": "2018.06.20", "title": "Самолет загуби едната си гума при кацане"}
{"url": "https://www.24chasa.bg/novini/article/6922932", "text": "Петима души са влезли незаконно във Финландия с карти на футболни запалянковци за световното по футбол в Русия и впоследствие са кандидатствали за убежище, съобщи днес представител на финландската гранична охрана, цитиран от Ройтерс и БТА. Кандидатите са от нигерийска, мароканска и китайска националност. Те влезли във Финландия от съседна Русия, която е домакин на световното първенство по футбол и която издава на запалянковците специални карти, даващи възможност за безвизово влизане.", "date": "2018.06.20", "title": "Кандидати за убежище са влезли във Финландия от Русия с карти за световното"}
{"url": "https://www.24chasa.bg/novini/article/6922955", "text": "Учебно-тактическият полигон на Академията на МВР бе мястото на изнесеното заседание на Парламентарната комисия по вътрешна сигурност и обществен ред. Това съобщиха от МВР. Инициативата е провокирана от желанието на членовете на вътрешната комисия да добият преки впечатления с изнесени заседания в различни структури от сектора „Сигурност“, поясни председателят на комисията Цветан Цветанов. Народните представители се запознаха на място с реализирания с швейцарско финансиране проект и с възможностите, които полигонът предоставя за обучение и практически действия на курсантите в условия, максимално близки до реалните. Министър Валентин Радев уточни, че през 2010 година е сключено споразумението, на базата на което 76 милиона франка са влезли в България по различни проекти.Този проект е изцяло ангажиран и със спазването на правата на човека при прилагане на полицейски правомощия. Това е знак, че МВР се отнася с особено внимание към тази тема, отбеляза още вътрешният министър. Полигонът ще се ползва не само от курсантите, но и от служителите, допълват от Академията на МВР. Всяка година около 2000 действащи полицаи преминават курсове на обучение във висшето учебно заведение на МВР, а на базата на договори се обучават и служители на други правоохранителни структури. Участниците в изнесеното заседание наблюдаваха и демонстрация за задържане на нарушител от четвъртокурсници във факултет „Полиция“.", "date": "2018.06.20", "title": "Изнесеното заседание на Парламентарната комисия по вътрешна сигурност и обществен ред се състоя в Академията на МВР"}
{"url": "https://www.24chasa.bg/novini/article/6922979", "text": "Дъщерята на американския президент Доналд Тръмп, Иванка Тръмп, която е негова съветничка и довереница, е призовала баща си да сложи край на политиката за разделяне на деца от техните родители мигранти, задържани на границата с Мексико, предаде Франс прес. Агенцията се позова на непряк свидетел. Това е Карлос Курбело, конгресмен републиканец от щата Флорида, предава БТА. Телевизия Си Ен Ен цитира Курбело, че Тръмп е споменал, че дъщеря му Иванка го е подтикнала да сложи край на тази практика. Президентът на САЩ признал, че трябва да се прекрати разделянето на деца от родителите им и че кадрите на разделени от родителите деца били прекалено болезнени, и търсел законно решение на въпроса. Иванка Тръмп е видяла кадрите и е казала, че заради редица причини този въпрос трябва да бъде уреден, според друг конгресмен републиканец, Крис Колинс от щата Ню Йорк. Дъщерята на президента на САЩ не е реагирала публично на спорната практика на разделяне на деца от родителите им без документи, породила редица критики както на националната, така и на международната политическа сцена. Вчера губернаторът на Ню Йорк Андрю Куомо обяви, че щатът ще атакува в съда администрацията на Тръмп за нарушение на конституционните права на децата мигранти и техните семейства. Той каза, че властите в Ню Йорк имат информация за над 70 деца, настанени във федерални центрове в щата, след като са били разделени от родителите им. Ню Йорк, който е бастион на демократите и въплъщение на имиджа на Америка като имигрантска земя, се противопоставя от идването на Тръмп на власт на всички мерки за ограничаване на миграцията, предприети от неговата администрация.", "date": "2018.06.20", "title": "Иванка Тръмп приканила баща си да спре да дели мигранти от децата им, според конгресмен"}
{"url": "https://www.24chasa.bg/novini/article/6922985", "text": "Дания и Норвегия работят за създаването в Кабул на център за връщане на непълнолетни афганистанци с отхвърлени молби за убежище, предаде Ройтерс, като се позова на властите в двете страни. Подобно на други западноевропейски държави и в Скандинавия предоставянето на убежище и имиграцията се превърнаха в предизвикващи спорове политически теми, отбелязва агенцията. ЕС обсъжда варианта да създаде центрове за кандидати за убежище с отхвърлени молби извън границите си, в региони като Северна Африка. В САЩ правителството на президента Доналд Тръмп се сблъсква със засилващ се отрицателен отзвук срещу практиката си да разделя децата мигранти от техните родители на американско-мексиканската граница. Ако датско-норвежкият план се осъществи, непридружените непълнолетни афганистанци, които са получили отказ за предоставяне на убежище, ще бъдат принудени да се върнат в център в афганистанската столица Кабул. \"Все още нямаме споразумение, но имаме добър диалог (с афганистанските власти)\", заяви пред Ройтерс норвежкият заместник-министър на правосъдиетоТуркил Омла нд. \"Искаме да създадем безопасен, хубав център с истински образователни възможности, в съответствие с разпоредбите на ООН за правата на детето\", каза Омланд. Той добави, че според предвидения план в Афганистан ще бъдат връщани 16-,17- и 18-годишни тийнейджъри, но не и непълнолетни на възраст 15 или по-малко години.", "date": "2018.06.20", "title": "Дания и Норвегия работят за създаване на център в Кабул за мигранти без убежища"}
{"url": "https://www.24chasa.bg/novini/article/6922992", "text": "Гарантирането на благосъстоянието на децата и техния най-добър интерес заема водещо място в програмата на правителството на България и е приоритет на българското председателство. Това каза председателят на Съвета на ЕС в областта на заетостта и социалната политика и министър на труда и социалната политика на България Бисер Петков на форум на високо равнище в Брюксел на тема \"Семейна и общностна грижа за децата в Европа\", организиран от българското председателство, Европейската комисия и УНИЦЕФ, съобщи пресслужбата на Министерството на труда и социалната политика. Заместник-министър Зорница Русинова беше модератор на панела за реформирането на системата за закрила на детето в страните членки на ЕС и направи заключителното изказване на форума. В събитието участваха европейският комисар по заетостта, социалните политики, уменията и мобилността Мариан Тийсен. Тя посочи, че през последните 8 години България е постигнала забележителни резултати в деинституционализацията на децата. От 2010 г. досега България успя да закрие близо 80 процента от институциите за деца и да намали със същия дял броя на децата в тях, каза Тийсен. Министър Петков добави, че в резултат на реформата броят на децата в специализирани институции в България е намалял от 7587 през 2010 г. до 842 през април 2018 г. В края на 2017 г. делът на децата, настанени в семейства на близки и приемни семейства, е по-висок с 50 на сто в сравнение с тези, които през 2010 г. са били в резидентни услуги. Деинституционализацията не свършва с извеждането на децата от институциите, а започва оттам. Най-важното е, че децата получават постоянна подкрепа, за да се развиват като уверени и независими млади хора, каза още министър Петков. Той представи и планираните дейности за продължаване на реформата. До 2025 г. се предвижда да се разкрият 149 нови социални услуги, които ще се ползват от над 7000 деца и техните семейства. Заместник-министър Русинова отбеляза, че един от основните приоритети на българското председателство на Съвета на ЕС е развитието на ранното детско развитие. Семейството без съмнение е най-добрата среда за всяко дете да бъде възпитано и развито. Инвестициите в ранното детство са основна предпоставка за добро начало на живот за всички деца, което осигурява най-добрите възможности за тяхното бъдещо лично развитие и предотвратява детската бедност. Тя добави, че ранното детско развитие е приоритет за Българското председателство и добави, че на утрешното си заседание министрите на ЕС по заетост и социална политика се очаква да приемат Заключения за развитието на интегрирани социални, здравни и образователни политики в тази област.", "date": "2018.06.20", "title": "Министър Петков: До 2025 г. се предвижда да се разкрият 149 нови социални услуги"}
{"url": "https://www.24chasa.bg/novini/article/6923017", "text": "Правителството на Словакия отлага решението си дали да купи американски изтребители \"Ф-16\", или шведски \"Грипен\", за да замени старите съветски \"МиГ-29\". Това съобщи днес словашкият премиер Петер Пелегрини, цитиран от Ройтерс и БТА. Първоначално се очакваше министерството на отбраната да представи на правителството анализ на двата варианта, за да се вземе решение. Но по думите на Пелегрини докладите са били прекалено обемисти, за да се стига до решение под натиск. \"Искам да видя сравними оферти, за да бъде отстранено всякакво съмнение. Това е сериозно решение за милиарди евро\", каза словашкият премиер. Словакия, страна член на НАТО, има договор с Русия за поддръжка на 12-те \"Миг-29\" на словашките военновъздушни сили. Съгласно договора със срок до есента на 2019 г. Словакия плаща на руската страна между 20 и 50 милиона евро годишно, а десетки руски техници пребивават във военновъздушна база в Словакия. Това споразумение вероятно ще бъде подновено, дори ако словашкото правителство поръча нови самолети, защото те няма да бъдат доставени веднага. За \"Грипен\"-ите ще се чака между 18 и 24 месеца, а за Ф-16\" - докъм 2023 г., казва Ярослав Над, анализатор от Словашкия институт за политика по сигурността. Правителството на Словакия планира да изразходва до 2030 г. около 6,5 милиарда евро за модернизиране на въоръжените сили. Предвижда се разходите за отбрана да достигнат от сегашните 1,2 на сто от БВП до 1,6 през 2020 г. и 2,0 процента от БВП през 2024 г., отбелязва Ройтерс.", "date": "2018.06.20", "title": "Словакия: Ще отложим решението си какви изтребители да купим"}
{"url": "https://www.24chasa.bg/novini/article/6922612", "text": "Министерският съвет прие изменения и допълнения на правилника за прилагане на Закона за чужденците в Република България /ППЗЧРБ/, съобщи правителствената пресслужба. Промените произтичат от изменения и допълнения на Закона за чужденците в Република България, от изискванията на Регламент (ЕС) 2016/1953 на Европейския парламент и на Съвета от 26 октомври 2016 г. за утвърждаване на европейски пътен документ за връщането на незаконно пребиваващи граждани на трети държави и за отмяна на Препоръката на Съвета от 30 ноември 1994 г. промяна на Тарифа номер 4 за таксите, които се събират в системата на МВР по Закона за държавните такси. Те произтичат и от установена необходимост да бъдат облекчени процедурите при кандидатстване за получаване право на пребиваване спрямо чужденци от български произход - граждани на трети страни, което да доведе до повишаване на възможностите за достъп на квалифицирана работна сила на българския пазар на труда. В документа се прецизират и отделни разпоредби, съобразени с констатирани неточности при тяхното практическо прилагане. Това съобщиха от пресцентъра на Министерския съвет. Създаден е нов член, в който се пояснява, че при подаване на заявление за издаване на виза за дългосрочно пребиваване, чужденецът следва да представи необходимите документи, съгласно основанието на което кандидатства за получаване право на пребиваване. Предвижда се, че когато чужденец от български произход е влязъл законно на територията на страната ни и не притежава виза за дългосрочно пребиваване, но представя регистриран в Националната агенция по приходите трудов договор с местен работодател, ще може да получи право на пребиваване, без да притежава съответната виза. По този начин чужденецът ще има право да кандидатства за статут на постоянно пребиваващ след заплащане на предвидената такса, но без да преустановява работа и да напуска територията на България, в изпълнение на процедура за получаване на виза. Друго допълнение ще доведе до намаляване срока за разглеждане на заявленията на чужденци, кандидатстващи за получаване на Разрешение за продължително пребиваване и работа тип \"Единно разрешение за пребиваване и работа\" - от 14-дневен на 7-дневен. Прецизира се процедурата, която се прилага за получаване право на продължително пребиваване спрямо чужденци, които осъществяват търговска дейност в страната по законоустановения ред и уточнява документите, които се прилагат служебно от службите за административен контрол на чужденците и тези, които се предоставят от самите чужденци. Намалява административната тежест за чужденците от български произход, които кандидатстват за получаване на право на постоянно пребиваване, тъй като няма да им бъдат изисквани доказателства за издръжка. Предвидена е и възможност за ежеседмично явяване на чужденци в структура на МВР, които са освободени от СДВНЧ, като това ще доведе до създаване на механизъм за контрол на незаконно пребиваващи чужденци, които са извън домовете към дирекция \"Миграция\", допълват от МС.", "date": "2018.06.20", "title": "Приеха промени в правилника за прилагане на Закона за чужденците в България"}
{"url": "https://www.24chasa.bg/novini/article/6922618", "text": "Премиерът на Израел Бенямин Нетаняху призова правителствата по света да обединят сили срещу киберзаплахите, които по думите му могат даже да причинят катастрофи на военни и граждански самолети, предаде Ройтерс, цитирана от БТА. На конференция по кибернетичната сигурност в Телавивския университет Нетаняху констатира, че киберсигурността предоставя огромни възможности пред бизнеса и съобщи, че Израел привлича 20 на сто от световните инвестиции в този бранш. \"Не можем да се върнем в света на лостовете, скрипците и куриерите. След като вървим напред, сме напълно уязвими. Нашите самолети може да бъдат свалени, нашите изтребители може да бъдат свалени\", каза той. По думите му кибернетичните заплахи са \"върховно изпитание за нашата цивилизация\". Той предупреди, че можем да бъдем подложени на изпитание \"не само от престъпни организации, от терористи, но и от други държави\". \"Трябва да обединим сили\", подчерта премиерът на Израел.", "date": "2018.06.20", "title": "Нетаняху призова света да обедини сили \nсрещу киберзаплахите"}
{"url": "https://www.24chasa.bg/novini/article/6922645", "text": "Турският президент Реджеп Тайип Ердоган заяви днес, че Турция се е превърнала в сигурно убежище за бежанците, а Западът не изпълнява задълженията си, предаде Анадолската агенция. Турция се превърна в сигурно убежище за четири милиона бежанци, 3,5 милиона от които са сирийци, докато много западни страни, които твърдят, че са люлка на демокрацията и спазват човешките права, се крият зад бодлива тел, каза Ердоган по повод Световния ден на бежанците, предаде БТА. Той добави, че ЕС не предоставя на Турция обещаното финансиране за сирийските бежанци. Ердоган посочи още, че в света в момента има над 22 милиона бежанци. По повод Световния ден на бежанците искам да подчертая, че нашата страна ще продължи да бъде солидарна с потиснатите, както е правила и досега, посочи президентът.", "date": "2018.06.20", "title": "Ердоган: Турция се превърна в сигурно убежище за бежанците"}
{"url": "https://www.24chasa.bg/novini/article/6922658", "text": "Правната комисия на Европейския парламент гласува директивата за авторското право в цифровия единен пазар и даде зелена светлина за преговори по темата между парламента, Европейската комисия и Съвета. Според тази директива издателите на печатни издания в ЕС ще бъдат защитени с авторско право, което ще им осигури ексклузивни права да разпространяват онлайн съдържанието си. Новата директива има за цел да включи издателите сред носителите на т.нар. сродни на авторските права, каквито притежават филмовите, звукозаписните и други производители в шоу индустрията.авторите и издателите ще получават заплащане за използване на текстовете им в мрежата. С 14 на 9 членовете на комисията упълномощиха докладчика Аксел Вос (ЕНП, Германия) за преминаване към междуинституционални преговори със Съвета и Комисията. Мандатът за тези преговори може да бъде поставен на гласуване в пленарна зала в началото на месец юли, ако успеят да се съберат 76 подписа на депутати, които искат решението на правната комисия да бъде преразгледано, Депутатите приеха текстовете за член 11[i](Закрила на публикациите в пресата при цифрово използване) и член 13[ii](Използване на защитено съдържание от доставчици на услуги на информационното общество) oт предложението за Директива. Това са два от спорните членове. За единия от тях се смята, че би могъл да застраши работата на разследващите журналисти, а вторият ще задължи всички доставчици на интернет услуги да въведат задължителни филтри за следене, разпознаване и триене на съдържание, предава БНР. Ето текстовете на тези членове: [i] Член 11 ( неофициален превод) Защита на печатни публикации относно цифровите приложения 1. Държавите-членки предоставят на издателите на публикации в пресата правата, предвидени в член 2 и член 3, параграф 2 от Директива 2001/29 / ЕО, така че те да могат да получат справедливо и пропорционално възнаграждение за цифровото използване на техните публикации в пресата чрез доставчиците на услуги в информационното общество. 1а. Правата, посочени в параграф 1, не възпрепятстват законното частно и нетърговско използване на печатни публикации от отделните потребители. 2. Правата, посочени в параграф 1, остават непроменени и по никакъв начин не засягат правата, предвидени в правото на Съюза, на авторите и други носители на авторски права по отношение на произведенията и други обекти, включени в публикация в пресата. Тези права не могат да бъдат използвани срещу тези автори и други носители на авторски права и по-специално не могат да ги лишават от правото им да използват произведенията си и други тематики, независимо от публикацията в печата, в която са включени. 2а. Правата, посочени в параграф 1, не се отнасят за актове с препратка към оригиналната публикация (хиперлинкове) 3. Членове 5-8 от Директива 2001/29 / ЕО и Директива 2012/28 / ЕС се прилагат mutatis mutandis по отношение на правата, посочени в параграф 1. 4. Правата, посочени в параграф 1, изтичат 5 години след публикуването на публикацията в пресата. Този срок се изчислява от първия ден на януари на годината, следваща датата на публикуване. Правото, посочено в параграф 1, не се прилага със задна дата. 4а. Държавите-членки гарантират, че авторите получават подходящ дял от допълнителните приходи, които издателите на пресата получават за използването на публикация в пресата от доставчиците на услуги на информационното общество. [ii] Член 13 ( неофициален превод) Използване на защитено съдържание от доставчици на онлайн услуги за споделяне на съдържание -1а. Без да се засяга член 3, параграфи 1 и 2 от Директива 2001/29 / ЕО доставчиците на онлайн услуги за споделяне на съдържание извършват публично съобщаване и сключват справедливи и подходящи лицензионни споразумения с носителите на права, освен ако носителят на правата не желае да предостави лиценз или лицензи не са налични. Споразуменията за лицензиране, сключени от доставчиците на онлайн услуги за споделяне на съдържание с носителите на права, покриват отговорността за произведения, качени от потребителите на техните услуги в съответствие с условията, посочени в лицензионното споразумение, при условие че тези потребители не действат с търговски цели или не са притежателят на правата или негов представител. 1. Доставчиците на онлайн услуги за споделяне на съдържание, посочени в параграф 1а, в сътрудничество с носителите на авторски права предприемат подходящи и пропорционални мерки, за да гарантират функционирането на лицензионните споразумения, сключени с носителите на авторски права за използването на техните произведения или друг предмет на тези услуги , При липса на лицензионни договори с носители на права, онлайн доставчиците на услуги за споделяне на съдържание предприемат в сътрудничество с носителите на права, подходящи и пропорционални мерки, водещи до липса на авторско право или произтичащи от произтичащи от това право произведения или други предмети, свързани с тези услуги, произведенията, които не нарушават разпоредбите и други предмети ще останат на разположение. 1а. Държавите-членки гарантират, че доставчиците на онлайн услуги за споделяне на съдържание, посочени в предходните алинеи, прилагат горепосочените мерки въз основа на съответната информация, предоставена от притежателите на права. Доставчиците на онлайн услуги за споделяне на съдържание са прозрачни по отношение на носителите на авторски права и информират носителите на права за прилаганите мерки, тяхното изпълнение, както и, когато е уместно, периодично докладват за използването на произведенията и други предмети. 1б. Държавите-членки гарантират, че прилагането на тези мерки е пропорционално и установява равновесие между основните права на ползвателите и носителите на авторски права и, в съответствие с член 15 от Директива 2000/31 / ЕО, когато е приложимо, не налагат общо задължение на доставчиците на онлайн услуги за споделяне на съдържание да следят информацията, която пренасят или съхраняват. 2. За да предотвратят злоупотреби или ограничения при упражняването на изключения и ограничения на закона за авторското право, държавите-членки гарантират, че доставчиците на услуги, посочени в параграф 1, въвеждат ефективни и бързи механизми за подаване на жалби и обезщетение, които са на разположение на потребителите в случай на спорове за прилагането на мерките, посочени в параграф 1. Всяка жалба, подадена съгласно такива механизми, се обработва без неоправдано забавяне. Притежателите на права трябва основателно да обосноват решенията си, за да избегнат произволно отхвърляне на жалби. Освен това в съответствие с Директива 95/46 / ЕО, Директива 2002/58 / ЕО и Общия регламент за защита на данните мерките, посочени в параграф 1, не следва да изискват идентифицирането на индивидуалните ползватели и обработката на техните лични данни. Държавите-членки също така гарантират, че в контекста на прилагането на посочените по-горе мерки потребителите имат достъп до съд или друг съответен съдебен орган, за да установят използването на изключение или ограничение на правилата за авторското право. 3. Когато е целесъобразно, държавите-членки улесняват сътрудничеството между доставчиците на услуги на информационното общество на доставчиците на услуги по обмен на съдържание, ползвателите и носителите на авторски права чрез диалог със заинтересованите страни, за да определят най-добрите практики за прилагане на мерките, посочени в параграф 1 по начин, пропорционален и ефикасен, като се вземат предвид, наред с другото, естеството на услугите, наличието на технологии и тяхната ефективност в светлината на технологичното развитие. През последните месеци няколко комисии в ЕП одобриха законодателното предложение на Еврокомисията, внесено в края на 2016 г.", "date": "2018.06.20", "title": "Правната комисия на европарламента гласува директивата за авторското право"}
{"url": "https://www.24chasa.bg/novini/article/6922656", "text": "\"Европейският съюз желае да модернизира, задълбочи и разшири своето партньорство с Африка, Карибите и Тихоокеанския басейн. Един от важните инструменти за постигане на това е Европейският външен инвестиционен план, който се очаква да привлече публични инвестиции от 44 милиарда евро, като участието на ЕС в него ще е 4,1 милиарда евро.\" Това заяви вицепремиерът и министър на външните работи Екатерина Захариева пред 35-ото заседание на Съвместната парламентарна асамблея на Групата страни от Африка, Карибите и Тихоокеанския басейн (АКТБ) и Европейския съюз. Срещата се провежда в пленарната зала на Европейския парламент в Брюксел, съобщи пресцентърът на МВнР. Съвместната парламентарна асамблея се състои от равен брой депутати - от Европейския парламент и от националните законодателни органи на държавите от АКТБ, като заседава два пъти годишно. Захариева бе изслушана от депутатите като председател на Съвета на ЕС. В речта си българският първи дипломат изтъкна и ролята на Европейския доверителен фонд за извънредни ситуации в Африка, чиято цел е да се справи с причините за миграцията и да подпомогне 26 страни от Северна Африка, Сахел и Африканския рог. По него са договорени програми за 3,4 милиарда евро. Захариева призова за още по-голямо задълбочаване на сътрудничеството в областта на миграцията и мобилността, като акцентира специално на ситуацията в Либия. Тя подчерта и ключовата роля на АКТБ за постигането на Парижкото споразумение за климата, като призова депутатите от тези държави да продължат усилията по неговото прилагане. \"Както знаете, ние се намираме във важен момент за отношенията между ЕС и АКТБ: очаквам формално да одобрим мандата за започване на преговори за следващото споразумение между нас след изтичането на споразумението от Котону през 2020 г. - каза Захариева. - Това е възможност да създадем ново политическо партньорство, което да надхвърли нашите традиционни отношения.\" Очаква се през есента да започнат преговори по новото споразумение, известно като Пост-Котону с мандата, който трябва да бъде одобрен до края на Българското председателство. Споразумението от Котону в момента задава общата рамка на отношенията на ЕС с държавите от Африка, Карибите и Тихоокеанския басейн (АКТБ). Негова цел е намаляването и в крайна сметка изкореняването на бедността, както и оказването на принос за постепенното интегриране на държавите от АКТБ в световната икономика. Действието на споразумението от Котону ще изтече през февруари 2020 г.", "date": "2018.06.20", "title": "Захариева: ЕС ще привлече 44 млрд. евро за  Африка, Карибите и Тихоокеанския басейн"}
{"url": "https://www.24chasa.bg/novini/article/6922647", "text": "\"18 г. карам такси, имал съм възможност да извърша множество престъпления, но не съм. 18 години работя с хора и нямам нито едно нарушение. това е някаква грешка, която съм допуснал\", каза в Бургаския окръжен съд обвиненият в блудствдо Андон Христов. Днес той поиска по-лека мярка за неотклонение като домашен арест или парична гаранция, но съдът го остави в ареста. 48-годишният Христов е привлечен като обвиняем за престъпление по чл. 155, ал. 1 от НК, за това, че в периода 9 януари 2017 г.- 25 януари2018 г., в Бургас, чрез фейсбук и месинджър установил контакт с непълнотелтно момиче, с цел извършване на блудствени действия. Андон използвал информация, за да се докопа до 15-годишното дете, предоставена в интернет чрез профила на Е. Ц. в социалната мрежа. Държавното обвинение настоя Христов да остане зад решетките, защото ако бъде пуснат отново може да извърши същото престъпление. Освен това имало опасност да се укрие или да се опита да въздейства върху непълнолетната си жертва.", "date": "2018.06.20", "title": "Обвинен в блудство пред съда: 18 г. карам такси, не съм злоупотребил (Обновена)"}
{"url": "https://www.24chasa.bg/novini/article/6922662", "text": "Китай изрази днес съжаление относно решението на САЩ да излязат от Съвета за човешките права на ООН, а държавни медии посочиха, че образът на САЩ като защитник на права е \"на път да се срути\", предаде Ройтерс. Посланичката на САЩ в ООН Ники Хейли обяви решението за напускане на Съвета във вторник заради, по думите й, хроничната предубеденост срещу Израел и липсата на реформи, предаде БТА. Правозащитни групи критикуваха решението като вид сигнал, че САЩ обръщат гръб на нарушенията на човешките права по света. На редовен брифинг говорител на китайското външно министерство заяви, че \"Китай изразява съжаление заради решението на САЩ да напуснат Съвета за човешките права към ООН\". Запитан за критиките на САЩ срещу нарушаването на правата на човека в Китай, говорителят каза, че САЩ пренебрегват фактите и че всеки, който не е с предразсъдъци, може да види огромния напредък, постигнат от Китай в спазването на правата на човека.", "date": "2018.06.20", "title": "Китай съжалява за решението на САЩ да напуснат Съвета за човешките права на ООН"}
{"url": "https://www.24chasa.bg/novini/article/6922680", "text": "От КНСБ предлагат помощта за хората с увреждания над 90 процента да бъде увеличена двойно, съобщи в пресклуба на БТА във Велико Търново президентът на синдикалната организация Пламен Димитров. По думите му в момента 86 хиляди души, с тежки увреждания и приковани на легло, получават добавка от 90 лева за чужда помощ. Според синдикатите двойното увеличение ще даде възможност на хората, които се нуждаят от такава помощ сами да преценят в кой момент и как трябва да я получат. Предложението е изпратено днес в МТСП и до Министерството на финансите. Според Димитров неправителствените организации, които представляват хората с увреждания трябва да предложат критериите за допълнителната помощ, диференцирайки нуждите на всеки един човек. Той посочи, че за да се реализира идеята, са нужни още между 80 и 100 милиона лева от бюджета. Той подчерта, че е недопустимо да се противопоставят отделните категории на хората с увреждания, защото всеки един човек има своята специфична нужда, която трябва да бъде отчетена. Според Пламен Димитров след приетата днес оставка на заместник-министъра на труда и социалната политика Росица Димитрова, министерството е изгубило един специалист в тази област. Той допълни, че оставката нито решава, нито облекчава ситуацията, свързана с хората с увреждания, която продължава да е без изход. Президентът на КНСБ посочи, че за 2019 година предложението на синдикатите е заплатите в частния и бюджетния сектор да бъдат увеличени между 15-20 процента. Той отбеляза, че увеличението на учителските заплати е едно добро начало, но хора от различни сектори очакват също ускорено и устойчиво покачване на възнгражденията си. По думите му това е важно, защото е начин работещите да останат в страната. Той цитира статистика, която показва, че българското население намалява между 30-35 хиляди души годишно, както с низходящите демографски показатели, така и с икономическата емиграция. Във Великотърновска област ръководството на синдикатите организира срещи с работещи и служители от предприятия, в които няма създадени синдикални организации. Целта е до есента да бъдат посетени над 200 фирми, в които работниците да научат повече за своите права.", "date": "2018.06.20", "title": "От КНСБ предлагат помощта за хората с увреждания над 90% да бъде увеличена двойно"}
{"url": "https://www.24chasa.bg/novini/article/6922709", "text": "Координаторът на парламентарната група на ВМРО-ДПМНЕ Драган Данев обяви днес, че партията ще поиска от Венецианската комисия да се произнесе за правното естество на договора за името с Гърция, предаде агенция МИА. \"Правото и правовата държава бяха изиграни с цел да се узакони това капитулантско дело. Това трябва да бъде юридически санкицонирано\", каза Данев на пресконференция. Правителството и парламентарното мнозинство, нарушавайки конституцията, правилника, законите и процедурите, според него, искат да прокарат антидържавен и противоконституционен договор, който противоречи на интересите на гражданите на страната, предаде БТА. \"Това е трети път, трети случай на грубо незачитане на процедурите. Първо с избора на Талат Джафери за така наречен председател на Собранието, след това със закона за двуезичието и сега с договора с Гърция\", каза Данев. Той повтори забележката за разглеждането на договора от Комисията по европейските въпроси вместо в Комисията по външните работи, където бе разгледан Договорът за добросъседство с България. \"За подписването на такъв договор и неговото противоконституционно и против правилника прокарване в Собранието на Репбулика Македония ще се носи отговорност\", каза Данев.", "date": "2018.06.20", "title": "ВМРО-ДПМНЕ ще търси Венецианската комисия за мнение по договора с Гърция"}
{"url": "https://www.24chasa.bg/novini/article/6922732", "text": "Финландецът Виле Итала е новият генерален директор на Европейската служба за борба с измамите ОЛАФ, съобщиха от Европейската комисия. Основният съперник на финландеца за поста беше бившият вицепремиер Ивайло Калфин, предаде  . Итала встъпва в длъжност на 1 август. Той е юрист по образование и е бил министър на вътрешните работи и главен прокурор на Финландия. Два мандата е бил евродепутат, а също и член на Европейската сметна палата.", "date": "2018.06.20", "title": "ОЛАФ има нов шеф, не е Калфин"}
{"url": "https://www.24chasa.bg/novini/article/6922747", "text": "Лидерът на партията \"Баткившчина\"(\"Отечество\") и ръководител на едноименната фракция във Върховната рада Юлия Тимошенко ще се кандидатира за поста президент на Украйна, предаде ТАСС, цитирана от БТА. За намерението си тя заяви днес, отговаряйки на въпрос на кореспондент на ТАСС в хода на видеоконференция във Фейсбук. \"Да, аз ще се кандидатирам за поста президент\", отговори Тимошенко. При това тя изрази увереност в своята победа. \"Веднага след победата си ще направя референдум за промяна на формата на управление на страната\", подчерта лидерката на \"Баткившчина\" Тимошенко.", "date": "2018.06.20", "title": "Юлия Тимошенко: Ще се кандидатирам за президент на Украйна"}
{"url": "https://www.24chasa.bg/novini/article/6922746", "text": "Бъртъс, мъжкар от вида Индийски носорог, който години наред обитаваше зоопарка в Единбург, беше изпратен на \"любовна експедиция\" в Индонезия, пише в. \"Дейли експрес\". След като пропътува над 11 500 километра, придружен от собствен ескорт от ветеринари и охранители, 10-годишният Бъртъс вече се намира в новия си дом - зоопарка \"Бату Сикрет\" в провинция Източна Ява. Мъжкарят не само ще \"предложи услугите\" си като осеменител, но и ще фигурира в кампании за насочване на общественото внимание към усилията за опазване на вида на местните природозащитници, предава БТА. Видът Индийски носорог е класифициран като \"уязвим\". В естествена среда в Североизточна Индия и Непал са останали едва около 3500 екземпляра от най-едрите сред всички видове носорози. Бъртъс е прекарал осем от десетте си години живот в Единбургския зоопарк. Носорогът, участвал в телевизионна кампания, се славеше като една от звездите на зоологическата градина. Бъртъс попадна в новинарските заглавия и през 2016 г., когато заради зъбобола му се наложи да бъде повикана пожарната. От Единбургския зоопарк описват раздялата с дългогодишния обитател като \"горчива\". Ограждението на Бъртъс ще бъде преустроено, за да посрещне двойка нови млади мъжки носорози.", "date": "2018.06.20", "title": "Изпратиха носорог от Единбург в Индонезия на \"любовна експедиция\""}
{"url": "https://www.24chasa.bg/novini/article/6922756", "text": "Осем проби от питейни води, взети от селища в Плевенска област през изминалата седмица, не са отговаряли на изискванията за качество за питейно-битови нужди. Това съобщи днес Регионалната здравна инспекция /РЗИ/ в Плевен. В три села има съдържание на хром повече от допустимото. В Долни вит превишението е повече от два пъти, в Муселиево и Евлогиево - малко над допустимото по стандарта. В Черквица и Драгаш войвода са открити нитрати и магнезий над допустимото. Открит е магнезий и в Сомовит, а в Шияково - нитрити почти два пъти над нормата. При епидемиологичните проучвания на чревните инфекциозни заболявания не е доказана причинна връзка с питейната вода, се посочва в съобщението на РЗИ-Плевен. През периода не са възникнали инциденти, водещи до здравен риск, който да изисква предприемането на специални мерки от страна на РЗИ за преустановяване на водоподаването.", "date": "2018.06.20", "title": "Регионалната здравна инспекция: Водата в 8 села в Плевенско е негодна за пиене"}
{"url": "https://www.24chasa.bg/novini/article/6922753", "text": "Над 30 000 животни и 1,3 тона слонова кост са иззети при гигантска операция срещу контрабандата на диви животни, осъществена миналия месец от международната полицейска организация Интерпол в 92 страни, предадоха световните агенции. При 1974 акции са конфискувани 43 тона месо от диви животни (включително мечешко, слонско, крокодилско, от кит и от зебра), 27 000 влечуги, близо 4000 птици, 48 живи примата, 14 големи котки и скелетите на седем мечки, две от тях - полярни. Базираната в Лион организация за полицейско сътрудничество посочва, че е установила самоличността на около 1400 заподозрени в контрабанда, предаде БТА. При операцията с кодово име \"Тъндърсторм\" (\"Гръмотевична буря\") са задържани 8 тона люспи от панголин (вид мравояд с люспеста броня), като почти 4 тона от тях са иззети от виетнамските власти от кораб, идващ от Демократична република Конго. В Канада са били конфискувани 18 тона месо от змиорки, открити на кораб от Азия. Живи петнисти костенурки били намерени в личния багаж на двама пътници, които се готвели да отпътуват със самолет от Лос Анджелис за Азия. При операцията за борба с незаконната търговия с диви животни и дървесина, в която са участвали полицейски, митнически и гранични служби, екоагенции, служби за опазване на дивите животни и на горите, за били иззети също тонове дървен материал. Конфискуваното е на стойност милиони долари. Полицейската операция установи, че групите за контрабанда използват същите трасета и канали, като престъпниците, замесени в укриване на данъци, корупция, пране на пари и престъпления, придружени с насилие, каза генералният секретар на Интерпол Юрген Щок, цитиран от ДПА. \"Операция \"Гръмотевична буря\" отправя ясно послание до престъпниците, че световната правоприлагаща общност е по петите им\", добави той. Съдействие в операцията са оказали също Службата на ООН за борба с наркотиците и престъпността, Световната митническа организация и Световната банка. Сред страните, участвали в нея, е и България.", "date": "2018.06.20", "title": "Интерпол конфискува над 30 000 диви животни - жертви на контрабанда, в 92 страни"}
{"url": "https://www.24chasa.bg/novini/article/6922769", "text": "Двама турски войници бяха убити и един бе ранен при нападение, извършено от кюрдски бунтовници в югоизточния турски окръг Хаккяри, предаде Асошиейтед прес, цитирана от БТА.  Бойци от Кюрдската работническа партия (ПКК) са изстреляли ракета по военна кола, която е потеглила от военна база край град Чукурджа, близо до границата с Ирак. Нападението бе извършено на фона на продължаващата турска трансгранична операция срещу бойците от ПКК в Северен Ирак. Турски изтребители регулярно обстрелват цели на групировката в Ирак, включително в планината Кандил, където се намират ръководителите на ПКК. Групировката ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2018.06.20", "title": "Двама турски войници бяха убити \nпри нападение от кюрдски бунтовници"}
{"url": "https://www.24chasa.bg/novini/article/6922781", "text": "Зам.-председателят на крайнодясната партия \"Алтернатива за Германия\" заяви днес, че президентът на САЩ Доналд Тръмп има по-добра информация за престъпността в страната от канцлерката Ангела Меркел, предаде ДПА. Георг Пацдерски, известен с подстрекателските си коментари за бежанците, каза, че Тръмп \"явно е по-добре информиран от германското правителство за престъпността в Германия с помощта на разузнавателните си служби\", предава БТА. \"Когато престъпления като кражба, търговия с наркотици и сексуални посегателства не се съобщават или това е в много малка степен, защото жертвите се срамуват, тогава тези престъпления не стават част от статистиката\", каза Пацдерски в Берлин. Той взе отношение след две съобщения на Тръмп в Туитър от тази седмица, в които американският лидер говори за вълненията в германската управляваща коалиция заради миграцията и се обявява срещу приема на бежанци. \"Не искаме това, което се случва с имиграцията в Европа, да се случи и с нас\", написа Тръмп в Туитър. Според статистиката на германското вътрешно министерство обаче, миналата година престъпността е била на най-ниското си равнище от 1992 г. насам. През 2017 г. във ФРГ са били регистрирани около 5,76 млн. престъпления. Взета като процент спрямо населението, престъпността е била най-ниската от 30 години. На всеки 700 000 жители са се падали по-малко от 7000 съобщени престъпления.", "date": "2018.06.20", "title": "Немска партия: Тръмп знае повече за престъпността в Германия от Меркел"}
{"url": "https://www.24chasa.bg/novini/article/6922273", "text": "Правителството прие изменения и допълнения в Устройствения правилник на Министерството на правосъдието, които се отнасят до функционалната компетентност и щатната численост на някои от дирекциите във ведомството, съобщиха от пресцентъра на Министерски съвет. Сред мотивите за направените промени е необходимостта Устройственият правилник на Министерството на правосъдието да бъде съобразен с влезлите в сила промени в Конституцията на Република България от 2015 г., в Закона за съдебната власт, в Закона за нормативните актове, както и с влизането в сила на Закона за противодействие на корупцията и отнемане на незаконно придобитото имущество. С тях се възлагат повече правомощия и отговорности на част от дирекциите в министерството. В тази връзка се предвижда увеличение на функциите на дирекциите „Съвет по законодателство“, Инспекторат по чл. 46 от Закона за администрацията, „Управление на собствеността“, „Българско гражданство“, „Управление на човешките ресурси“, „Международно правно сътрудничество и европейски въпроси“, „Процесуално представителство на Република България пред Европейския съд по правата на човека“ и „Международна правна закрила на детето и международни осиновявания“. С оглед необходимостта да бъдат предприети мерки за повишаване на капацитета на дирекциите „Съвет по законодателство“, „Управление на собствеността“ и „Българско гражданство“, в проекта на нормативен акт се предвижда увеличението на щатната им численост да е за сметка на числеността на дирекция „Взаимодействие със съдебната власт“, от чиято компетентност отпада функцията да подпомага министъра на правосъдието при управлението на имуществото на съдебната власт.", "date": "2018.06.20", "title": "Кабинетът одобри промени в правилника на Министерството на правосъдието"}
{"url": "https://www.24chasa.bg/novini/article/6922286", "text": "Социалната пенсия за старост ще се увеличи от 120,98 лв. на 125,58 лв. от 1 юли. Това предвижда приетото от Министерския съвет Постановление за определяне на нов размер на този вид пенсия, съобщават от правителствената пресслужба.  Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост.", "date": "2018.06.20", "title": "Социалната пенсия за старост става 125,58 лв. от 1 юли"}
{"url": "https://www.24chasa.bg/novini/article/6922287", "text": "Правителството одобри допълнителни разходи в размер на 19 660 000 лв. с които се предвижда увеличаване на възнагражденията на персонала в центровете за спешна медицинска помощ и осигуряване на финансови средства за спешните отделения в лечебните заведения за болнична помощ, финансирани по реда на Методиката за субсидиране на лечебните заведения за 2018 г. Средствата се отпускат във със заложените цели в Концепцията за развитие на системата за спешна медицинска помощ, съобщиха от Министерски съвет. Като стратегическа цел в Концепцията за развитие на системата за спешна помощ е заложено подобряване на структурата на системата чрез интеграция на двете й основни части - извънболнична и болнична спешна медицинска помощ. Това ще позволи непрекъсваемост на обслужването на спешния пациент, като успоредно с това е гаранция за своевременност и качество на оказваната спешна медицинска помощ. Изграждането на интегрирания модел за развитие на спешната медицинска помощ представлява структурна промяна, която налага и промяна на разходите за персонал. Същата е в съответствие с изискванията начл.78. ал.2 от Закона за държавния бюджет на Република България за 201 8 г.", "date": "2018.06.20", "title": "Отпускат допълнително близо 20 млн. лв. за увеличение на заплатите на лекари от Спешна помощ"}
{"url": "https://www.24chasa.bg/novini/article/6922255", "text": "Правителството определи концесионерите на морските плажове „Приморско-централен“, община Приморско и „Св. Св. Константин и Елена - голям плаж“ , община Варна. Концесионерите са определени след проведени конкурси и ще стопанисват плажовете за срок от 15 години. Това съобщи пресцентърът на правителството. За концесионер на плаж „Приморско-централен“ е определен „СОФ ПРОЕКТ ИНЖЕНЕРИНГ“ ЕООД. Той ще предлага цена на чадър и на шезлонг от по 1 лв. в платената зоната на плажа. Плажът „Св. Св. Константин и Елена - голям плаж“ ще се стопанисва от „Свети Свети Константин и Елена Холдинг“ АД. Цената за ползване на чадър и шезлонг е от по 10 лв. Размерът на концесионните плащания за всяка календарна година от срока на концесиите е определен съгласно приетата от Министерския съвет Методика за определяне на минималния размер на концесионното плащане за морските плажове, както и предложените от концесионерите размери на отчисленията от базата за изчисляване размера на концесионното плащане. Прекратява се процедурата по предоставяне на концесия за услуга за морски плаж „Ривиера“, община Варна, поради липса на оферта, чието съдържание да отговаря на изискванията, определени с документация за концесията. При изпълнение на законовите изисквания и в срок, Министерството на туризма ще възстанови депозитите и ще върне гаранциите за участие в конкурса на участниците.", "date": "2018.06.20", "title": "Определиха концесионери на два плажа в община Варна"}
{"url": "https://www.24chasa.bg/novini/article/6922285", "text": "Правителството прие да одобри проект на План за действие на Японски бизнес форум в България, който ще се провежда веднъж годишно. По време на срещите ще бъдат обсъждани въпроси, свързани с идентифициране на нови възможности за развитие на двустранните икономически отношения, разработване на предложения за подобряване на бизнес средата, разширяване на мрежата от български и японски компании, работещи заедно, включително чрез организиране на бизнес мисии, форуми и инвестиционни семинари в България и Япония и др. Целта на тази нова платформа за диалог е да допринесе за по-нататъшния обмен на информация и опит между двете страни в икономическата сфера, както и за привличане на нови японски инвестиции в България и създаване на конкретни бизнес контакти и партньорства между компании от двете страни.", "date": "2018.06.20", "title": "Създават платформа за делово сътрудничество между България и Япония"}
{"url": "https://www.24chasa.bg/novini/article/6922274", "text": "Правителството одобри проект на Споразумение за предоставяне на помощни услуги при изпълнение на проекти между Министерството на околната среда и водите и Международната банка за възстановяване и развитие, съобщи пресслужбата на кабинета. Споразумението е в изпълнение на Меморандума за разбирателство между Правителството на Република България и Международната банка за възстановяване и развитие за партньорство и подкрепа в усвояването на Европейските структурни и инвестиционни фондове. То предвижда Министерството на околната среда и водите да получи консултантски услуги в подкрепа на Разработване на Плановете за управление на риска от наводнения (ПУРН - втори цикъл 2022-2027 г.) и Разработване на Плановете за управление на речните басейни (ПУРБ - трети цикъл 2022-2027 г.) По отношение на Плановете за управление на риска от наводнения Международната банка за възстановяване и развитие ще окаже съдействие на МОСВ за разглеждане на всички аспекти на управлението на риска от наводнения, при актуализацията на предварителната оценка на риска, както и за съставяне на карти на заплахата и риска от наводнения. Ще бъде консултирано разработването на методики и извършването на проучвания. Ще се определи програма от специфични мерки или комбинация от мерки за намаляване на неблагоприятните последици, превенция, защита и готовност за адекватна реакция на населението при наводнения, отчитайки влиянието на изменението на климата. За Плановете за управление на речните басейни се очаква да се постигне съответствие с приложимото законодателство на ЕС за водите. Ще се разработят методики и извършат проучвания. Ще се направи характеризиране на районите за басейново управление на водите, както и оценка на натиска, въздействието, риска и състоянието на водните тела. Ще се определят цели и мерки за постигане и поддържане на добро състояние на водните тела в рамките на съответните райони за басейново управление на водите.", "date": "2018.06.20", "title": "МБВР ще ни консултира за управлението на речните басейни и риска от наводнения"}
{"url": "https://www.24chasa.bg/novini/article/6922299", "text": "В периода 6-7 юли 2018 г. в София ще се проведе Седмата среща на върха „16+1“. Във връзка с необходимостта от финансовото осигуряване на организирането и провеждането на срещата, както и на двустранното официално посещение на министър-председателя на Китайската Народна Република в България и на съпътстващия бизнес форум, правителството одобри допълнителни разходи по бюджета на Министерски съвет за 2018 г в размер 159 740 лв. Това съобщиха от правителствената пресслужба.  Приети бяха също така Решение за увеличаване на капитала на „Национален дворец на културата - Конгресен център София“ ЕАД и Постановление за одобряване на промени по бюджета на Министерството на културата за 2018 г., във връзка с увеличаване капитала на търговското дружество, в размер 230 000 лв. Средствата ще бъдат осигурени чрез преструктуриране на разходите по централния бюджет за 2018 г. Седмата годишна среща на ръководителите на правителствата на 16 страни от ЦИЕ (България, Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия) се предвижда да приеме заключителен документ „Насоки от София“. На съпътстващия срещата бизнес форум се очаква присъствие на около 1000 бизнесмени от всички участващи страни. България подкрепя Инициативата „16+1“ като много съществен елемент от отношенията с Китай, които имат приоритетно значение за страната ни. Тази инициатива дава възможност за обсъждане с китайската страна на всички аспекти на двустранното сътрудничество, за представяне и обсъждане на важни за страната ни проекти в инфраструктурата, енергетиката, технологиите, туризма, културата, човешките контакти. Домакинството на Седмата среща на върха беше дадено на България на Шестата среща „16+1“, проведена през ноември 2017 г. в Будапеща, Унгария в конкуренция с Чехия и Хърватия.", "date": "2018.06.20", "title": "Осигурени са средства за провеждането на срещата „16+1“ в София"}
{"url": "https://www.24chasa.bg/novini/article/6922307", "text": "Един човек бе арестуван във връзка с вчерашната малка експлозия в лондонското метро, която според полицията е била причинена от неизправна батерия, предаде Ройтерс, цитирана от БТА.  Петима човека се нуждаеха от медицинска помощ след инцидента на станция \"Саутгейт\" вчера вечерта. Според полицията няма признаци случилото се да е терористичен акт. Арестуван е 23-годишен мъж от столичния район Енфийлд по подозрение, че е извършил действие с вероятна цел \"да причини експлозия и рани хора или повреди имущество\", съобщи националната транспортна полиция. По-късно мъжът е бил освободен, но разследването продължава, посочи Ройтерс.", "date": "2018.06.20", "title": "Арестуваха мъж заради експлозията в Лондон, по-късно го освободиха"}
{"url": "https://www.24chasa.bg/novini/article/6922311", "text": "На 22 юни в Люксембург ще се проведе заседание на Съвета на здравните министри с председател министър Ананиев На 22 юни 2018 г. в гр. Люксембург ще се проведе заседание на Съвета на здравните министри (EPSCO - Health), с председател министър Кирил Ананиев. Това съобщиха от пресцентъра на Министерския съвет. Дневният ред включва дискусия по законодателното предложение за оценка на здравните технологии, както и дебат относно бъдещето на здравеопазването на европейско ниво. Очаква се Съветът да одобри и Заключения на Съвета за здравословното хранене при децата: един от приоритетите на Българското председателство, с акцент върху здравото младо поколение като ключ към бъдещето на Европа. Председателството ще информира за приключване на тристранните преговори по Ветеринарния пакет, и по-конкретно - по приоритетното за здравеопазването досие в сферата на хуманните лекарства (измененията на Регламент щ 726/2004).", "date": "2018.06.20", "title": "Министър Ананиев ще председателства среща на здравните министри в Люксембург"}
{"url": "https://www.24chasa.bg/novini/article/6922312", "text": "Държавният глава Румен Радев удостои Българското средно образователно училище „Христо Ботев“ в Братислава с плакет „Св. св. Кирил и Методий“ на президента. По време на официалното си посещение в Словашката република Румен Радев посети учебното заведение, което е едно от най-престижните в Братислава. Това съобщиха от прессекретариата на президента.  Плакетът „Св. св. Кирил и Методий“ беше връчен по повод 70-годишнината от създаването на училището, както и за принос при отстояването на българската образователна и културна традиция. „Това отличие е израз на признателност на българската държава за вашите усилия, за това, че за поколения наред това прекрасно училище е стожер на българщината и българския дух и традиции“, заяви президентът Румен Радев по време на тържество с изпълнения на възпитаници на учебното заведение, на което присъстваха учители и родители. Държавният глава отбеляза впечатляващата историята на училището, което преди 70 години отваря врати само с няколко деца от цяла Словакия, а днес е с 12-класно обучение. Още по-впечатляващо е, че тук учат и български, и словашки деца, а това е най-голямото приятелство, което може да съществува между нашите два народа, допълни президентът. Румен Радев благодари на училищното ръководство и учителите за духовната им сила, а към учениците се обърна с думите: „На вас, скъпи деца, ви желая успех по най-светлия път – пътят на знанието и науката“. Румен Радев изрази признателност и към Словашката република, която подпомага дейността на учебното заведение, което издава както българска, така и словашка диплома за завършване. Директорът на училището Даниела Дойнова връчи на президента почетния плакет на БСОУ „Христо Ботев“. С посещението в българското училище в Братислава приключи официалната визита на Румен Радев в Словашката република.", "date": "2018.06.20", "title": "Румен Радев даде плакет „Св. св. Кирил и Методий“ на българско училище в Братислава"}
{"url": "https://www.24chasa.bg/novini/article/6922323", "text": "Окръжна прокуратура - Сливен предаде на съд мъж, обвинен в убийство на 18-годишно момиче, съобщиха от прокуратурата. В нощта на престъплението подсъдимият е употребил алкохол и след скандал ударил жертвата в главата. Смъртта е настъпила на 19 януари. Окръжен съд - Сливен е насрочил заседанието си за 21 юни 2018г.", "date": "2018.06.20", "title": "Дават на съд мъж, убил 18-годишна"}
{"url": "https://www.24chasa.bg/novini/article/6922336", "text": "Малките бензиностанции не искат да бъдат легални, не искат да бъдат регистрирани и следени. Това заяви по БНТ депутатът Емил Димитров по повод готвения протест срещу новия закона за горивата. Вече 20 години такива бензиностанции се борят да останат в сивия сектор и им се получава, каза още Димитров, който е сред вносителите на закона. Според него новите текстове целят единствено шофьорите и цистерните да бъдат регистрирани, а от бензиностанциите се изисква да декларират обезпечение на стойност 20 хил. лв., което ще има струва разход от 300 лв. \"Искаме да се спазва законът за автомобилните превози и всеки камион да има удостоверение, че е годен да превозва опасни товари и да има застраховки, както е в цяла Европа\", заяви Димитров. „Нека предоставят гаранции и ще бъдат вписани легално в регистрите, но те не желаят. За тях дори няма изисквания за складов капацитет, защото не са търговци на едро“, каза депутатът. Правилата, разписани в закона, засягали основно търговците на едро, които съхраняват голямо количество гориво. За тях се предвижда обезпечение от 3 млн. лв. Стига са рекетирали премиера със стачки, защото сезонът на стачките свършва след 10 дни, когато изтича и българското европредседателство. Всичките лъжи, които изнесоха, всички камиони, които се разкарват с всякакви надписи, а половината нямат регистрация в ДАИ - нека бъдат така добри да престанат. Да седнат на масата и да кажат искат ли да имат нивомери и да работят легално\", заяви Димитров. Той припомни, че дори автоматите за кафе са свързани с НАП. Защо трябва да позволяваме да се правят далавери с горива, новият закон не поставя никакви ограничения пред бранша, не може да бъде и причина за повишение на цените, всеки може да регистрира колкото бензиноколонки иска, допълни депутатът. Според него в момента имало институционално бягство от отговорност с борбата със сивия сектор.", "date": "2018.06.20", "title": "Емил Димитров: Малките бензиностанции не искат да са легални"}
{"url": "https://www.24chasa.bg/novini/article/6922317", "text": "Председателят на Европейската комисия Жан-Клод Юнкер свиква в неделя в Брюксел правителствени представители от няколко държави в ЕС на неформална работна среща по миграцията и даването на убежище, предаде ДПА. \"Свиквам неофициална работна среща по въпросите на миграцията и даването на убежище в Брюксел в неделя, за да се работи с група държавни или правителствени ръководители на страните членки, заинтересувани от намиране на европейски решения преди предстоящото заседание на Европейския съвет\", написа Юнкер в Туитър. В срещата ще участват Австрия, България, Германия, Гърция, Испания, Италия, Малта и Франция. Тя ще се състои четири дни преди срещата на върха на ЕС и ще бъде насочена към преодоляване на дълбоките разделения в Европа по въпроса за миграцията. Този въпрос предизвика опасност от разцепление в управляващата коалиция на Меркел, а новото правителство в Италия засили натиска си върху други държави от ЕС да подпомагат справянето на страната с прииждащите мигранти, предава БТА.  Италианският всекидневник \"Кориере дела сера\" първи съобщи за срещата, в която България и Австрия ще участват като настоящ и следващ ротационен председател на Европейския съвет. В неделя Германия ще представи на останалите държави своя компромис по миграцията, каза висш представител на гръцкото правителство, цитиран от германския многотиражен в. \"Билд\". Междувременно италианският президент Серджо Матарела заяви, че само обединен ЕС може да се справи с пристигащите бежанци, предаде Асошиейтед прес. В изявление по повод Световния ден на бежанците Матарела каза, че \"международната общност трябва да работи със споделени и дългосрочни политически решения, за да се справи с явлението, което обхваща целия свят. Особено ЕС трябва да знае как да се намесва, без да прехвърля на страните, където мигрантите най-напред са пристигнали, отговорността да се изправят пред извънредната ситуация\". По-късно италианският вътрешен министър Матео Салвини трябва да се срещне с премиера на Италия Джузепе Конте, за да обсъдят позицията на Рим по миграцията на предстоящата среща на върха. Лидерът на антимигрантската партия \"Лига\" Салвини отдавна твърди, че мнозинството от спасяваните в морето хора не са бежанци, а икономически мигранти, припомня АП.", "date": "2018.06.20", "title": "България ще участва в неформална среща за миграцията, свикана от Юнкер в неделя"}
{"url": "https://www.24chasa.bg/novini/article/6922303", "text": "За последните години, в които аз и моят екип работим, имаме изградени около 200 км водопровод и канализация на територията на цялата Столична община, т.е. това е дължината на една автомагистрала \"Струма\". Това каза кметът на София Йорданка Фандъкова по време на проверка на изграждането на канализация на улици в кв.\"Симеоново\", предава БТА. Източниците на инвестициите са различни - около 250 млн. лв. са от концесионера, има средства, привлечени по Оперативна програма \"Околна среда\" /ОПОС/, от Предприятието за управление на дейностите по опазване на околната среда /ПУДООС/ и с усилията от бюджета на Столичната община, поясни кметът. Тя отбеляза, че през тази година в столицата се изграждат над 50 км водопровод и канализация. Три проекта са били спечелени по ПУДООС към МОСВ и се прави канализацията в Горна баня, в местността \"Сливница\" в кв. \"Люлин\" и в кв. \"Кръстова вада\". Средствата за около 46 км тази година се осигуряват от инвестиционната програма на Софийска вода, като се работи предимно в кварталите \"Симеоново\", \"Горубляне\", \"Модерно предградие\", \"Горна баня\", \"Бенковски\", както и цялостната реконструкция на централната градска част, където се подменят тръби, които са на по 100 години, обясни Фандъкова. Кметът посочи, че в момента се подготвя регионалното прединвестиционно проучване, което се финансира от ОПОС и частично от Столичната община, то трябва да бъде готово през следващата година и да даде възможност да се кандидатства по програмата за новия програмен период, като очакванията са за около 400 млн. лв. Отделно СО очаква над 200 млн. лв. инвестиции от \"Софийска вода\", като това са средства, одобрени в техния бизнес план. Според Фандъкова общината може да разчита през следващите години на около 600 млн. лв. за ВиК-инфраструктура. В кв. Симеоново\" през последните години са изградени над 4 км канализация и 12 км водопровод. Изпълнението на поредния етап от Главен канализационен клон II, от ул. \"Неофит Хилендарски\" /ул. \"1\"/ по ул. \"Извор\" и по ул. \"Шумако\" до ул.\"Проф. Д. Пасков\", е започнало през март и трябва да приключи в края на годината, посочи кметът. С изграждането му към мрежата ще бъдат присъединени около 200 имота в квартала.", "date": "2018.06.20", "title": "Около 200 км. водопровод и канализация са изградени в София, откакто работи Фандъкова"}
{"url": "https://www.24chasa.bg/novini/article/6922397", "text": "Окръжна прокуратура – Велико Търново внесе в съда обвинителен акт срещу мъж, теглил неправомерно пари от чужда дебитна карта, съобщиха от държавното обвинение. И. Д. ще отговаря за това, че на 11 август 2017 г., в 22:37 часа, в гр. В. Търново, използвал дебитна карта, без съгласието на титуляря й, като чрез АТМ устройство изтеглил от 200 лева.  Обвиняемият и пострадалият се познавали добре, работели заедно на строителен обект и били настанени с други колеги от фирмата в квартира в града. В лятната вечер се събрали в квартирата. Докато си говорели и консумирали алкохол, обвиняемият попитал колегата си какъв е ПИН кода за дебитната му карта. Последният казал ПИН кода, без да подозира, че обвиняемият ще се възползва от това. И. Д. добре знаел къде стоят личните вещи на колегата му, незабелязано отишъл до стаята и взел дебитната му карта. Казал на останалите, че ще излезе да купи бира и тръгнал към най-близкия банкомат, като с чуждата дебитна карта изтеглил 200 лева. След това се върнал в квартирата и върнал дебитната карта на мястото й. Предстои насрочване на делото за разглеждане от съда.", "date": "2018.06.20", "title": "Строител отива на съд за източени 200 лв. от дебитна карта на колега"}
{"url": "https://www.24chasa.bg/novini/article/6922332", "text": "По обвинение на Районна прокуратура - Павликени, след трансфер на дело, осъдиха българин за извършена кражба в Словакия, съобщиха от държавното обвинение. мъжът е осъден на 2 години и 11 месеца затвор след постигнато в съдебна фаза споразумение. Досъдебното производство е образувано в Районна прокуратура - Павликени въз основа на изпратена по компетентност от Великотърновската окръжна прокуратура  преписка, представляваща материали, изпратени чрез трансфер на наказателно производство с акт на окръжен прокурор при Окръжна прокуратура гр.Галанта, Словашка република, уточняват от апелативната инстанция във Велико Търново. Пред българският съд, С. Г. се призна за виновен за това, че на 13.11.2014 г. в гр. Галанта, Словакия, отнел от владението на служител на банка,  банкноти в обръщение в размер на 800 евро, равняващи се на 1564,66 лева, собственост на „Обща кредитна банка“АД-Словакия, като деянието е извършено при условията на опасен рецидив. През 2014 г. обвиняемият пътувал заедно с познати с автомобил от Германия за България. Преминавайки през Словакия, трябвало да заредят автомобила с гориво и да пазаруват, но не разполагали с евро, а само с британски лири. Спрели в гр. Галанта, в близост до филиал на банка. Обвиняемият влязъл в банката, насочил се към каса, подал на служителката 1500 британски лири и й представил документ за самоличност. Тя разбрала, че иска да обмени лирите в евро и на листче написала сумата, която ще получи. Крадецът кимнал в знак на съгласие. Банковата служителки изготвила документ за покупка на валутата, подала го за подпис, след което изброила и подала сумата от 1828,38 евро. Обвиняемият взел парите и ги разпилял на плота, като обяснил, че не е искал да получи евро, а швейцарски франкове. Започнал да спори и да се държи агресивно. Възползвайки се, че вниманието на служителката не е насочено към парите, с дясната си ръка, която поставил върху разпилените банкноти, вкарал в ръкава на връхната си дреха сумата от 800 евро. Смутена от поведението на клиента, служителката събрала от плота парите и ги прибрала, анулирала банковата операция, след което върнала на обвиняемия 1500 британски лири. Той напуснал банковия филиал със скритите в дрехите му отнети банкноти, собственост на банката. По искане на прокуратура С.Г. е с взета мярка за неотклонение „задържане под стража“ Споразумението има последици на влязла в сила присъда.", "date": "2018.06.20", "title": "35 месеца затвор за ловък крадец от Павликени, свил 800 евро от банка в Словакия"}
{"url": "https://www.24chasa.bg/novini/article/6922425", "text": "Синоптичката Гергана Малкоданска от Нова се оплака в социалните мрежи, че кученцето й е мъртво. Тя сподели, че е било разкъсано от уж домашен питбул, който след това щял да нахапе и нейния брат. \"Сбогом, Оскарчето ми ?? Липсваш ... безумно, ужасно, разкъсващо, раздиращо ... Истината е, че изобщо не става по-леко с дните, само се правим на по-силни. Истината е, че не си спомням някога да съм била по-щастлива, откакто ти беше част от семейството ни. Че си АНГЕЛ и носеше само усмивки. Дори не успя да направиш 3 ... защото беше разкъсан от “домашен” питбул. Който щеше да разкъса и брат ми след това ... Моля ви, не си взимайте кучета, които не знаете как да гледате!!! А за нас остава болката. И надеждата, че най-доброто кученце сега е при най-добрия човек... Много ви обичам и двамата, макар и от далеч\". Това написа Малкоданска в профила си във Фейсбук. Тя публикува и снимка на кученцето си, легнало в завивките й.", "date": "2018.06.20", "title": "Питбул изяде кученцето на Гери Малкоданска, щял да разкъса и брат й (Снимки)"}
{"url": "https://www.24chasa.bg/novini/article/6922460", "text": "Македонският парламент ратифицира договора с Гърция за промяна на името на страната в Северна Македония. \"За\" гласуваха всички 69 присъстващи в залата депутати и нито един не бе против, съобщиха македонските медии, цитирани от БТА. Депутатите от опозиционната ВМРО-ДПМНЕ не участваха в парламентарните дебати. Минути преди гласуването премиерът Зоран Заев съобщи пред депутатите, че точката за отправяне на покана на Македония за членство в НАТО е приета на Северноатлантическия съвет и е обявено, че ще има такава покана на срещата на високо равнище на алианса на 11 и 12 юли в Брюксел.                                                                                                                                                                                                                                            ", "date": "2018.06.20", "title": "Македония ратифицира договора с Гърция за промяна на името на страната"}
{"url": "https://www.24chasa.bg/novini/article/6922465", "text": "Държавният глава Румен Радев ще бъде на официално посещение в Република Сърбия на 21 и 22 юни по покана на своя сръбски колега президента Александър Вучич. Това съобщиха от прессекретариата на президентството.  Европейската перспектива на Сърбия, насърчаването на икономическото развитие и подобряването на достъпа до здравеопазване и образование в районите, в които живее българското национално малцинство, теми от дневния ред на двустранните отношения – развитието на инвестиционното сътрудничество, икономическия обмен и туризма, подобряването на транспортната и енергийна свързаност в Югоизточна Европа, както и регионалното сътрудничество на Балканите, се очаква да бъдат сред акцентите по време на срещите на президента Румен Радев в Сърбия. На 21 юни ще се състои церемонията по официалното посрещане на българския държавен глава в Белград. Президентите Румен Радев и Александър Вучич ще проведат среща „на четири очи“, след което ще се състоят пленарните разговори на официалните делегации на България и Сърбия. Двамата държавни глави ще дадат съвместна пресконференция. В Белград президентът Радев ще проведе срещи и с министър-председателя Ана Бърнабич и с председателя на Народната скупщина Мая Гойкович. По-късно държавният глава ще положи венец пред Паметника на незнайния воин и ще посети изложбата „Приложна носталгия“. На 22 юни президентите Румен Радев и Александър Вучич ще проведат среща с представители на българското национално малцинство в Димитровград и ще посетят гимназията „Св. Св. Кирил и Методий“. Двамата държавни глави ще поднесат венци на паметника на загиналите български и сръбски воини през Сръбско-българската война от 1885 г. на Нешков връх.", "date": "2018.06.20", "title": "Румен Радев ще бъде на визита в Сърбия в четвъртък и петък, ще се срещне с Вучич"}
{"url": "https://www.24chasa.bg/novini/article/6922452", "text": "Три четвърти от германците не смятат, че канцлерът Ангела Меркел ще успее да осигури европейско решение на спора за имиграцията, тормозещ отношенията й с баварските коалиционни партньори в правителството. Това сочи изследване, цитирано от Ройтерс. В понеделник баварската партия Християнсоциален съюз даде на Меркел две седмици да постигне споразумение с европейските съюзници. Това стана, след като коалиционното правителство в Германия беше на ръба да се разпадне заради скандала между Християндемократическия съюз на Меркел и сестринската партия от Бавария ХСС за имиграцията. Според проучване за вестник \"Велт\", обхванало 5038, 74,7 процента се отнасят скептично, а 18,1 процента смятат, че преговорите на канцлера ще се увенчаят с успех, съобщава БТА. Лидерът на ХСС и министър на вътрешните работи на Германия Хорст Зеехофер иска да връща мигрантите, които вече са регистрирани в други държави от ЕС. Меркел обаче е против всякакви едностранни действия, които биха могли да доведат до оттегляне от нейната политика на отворени врати от 2015 г. и да подкопаят личния й авторитет. В интервю за германското радио регионалният министър на вътрешните работи на Бавария Йоахим Херман изрази оптимизъм, че канцлерът ще постигне двустранни споразумения с другите държави от ЕС за връщане на мигрантите. Той обаче изтъкна изказването на Зеехофер, че ще бъдат направени приготовления, в случай че Меркел не постигне успех, за да може германската федерална полиция още от първата седмица на юли да връща мигранти, регистрирани другаде. \"Това е необходимо. Повече не може да си стоим и да гледаме, докато този бежански туризъм се случва из цяла Европа\", каза Херман. Той добави, че връщането от 1 юли на мигрантите, които вече са регистрирани в други държави от ЕС, ще бъде законно. \"Такова е съществуващото законодателство\", изтъкна Херман.", "date": "2018.06.20", "title": "Проучване: Много германци се съмняват, че Меркел ще постигне споразумение за имиграцията"}
{"url": "https://www.24chasa.bg/novini/article/6922504", "text": "България ще подпомага Босна и Херцеговина в процеса по подготовката й за присъединяване към ЕС и за подобряване на сътрудничеството с НАТО. Двете страни ще работят за задълбочаване на партньорството си в сфери от взаимен интерес, в духа на европейските ценности. Това е заложено в проекта на Меморандум за сътрудничество между Правителството на Република България и Съвета на министрите на Босна и Херцеговина, който Министерският съвет одобри на заседанието си днес, съобщиха от пресслужбата на кабинета. България ще оказва експертна помощ на Босна и Херцеговина в процеса на хармонизиране на законодателството на страната с европейските достижения, за укрепването на административния й капацитет, чрез участие в проекти, финансирани по европейски програми, както и за координиране на международната помощ. София и Сараево ще обменят информация и експертен опит в областта на визовата политика, граничния контрол и миграцията в следните направления: прилагано законодателство и практики, задълбочаване на двустранното консулско сътрудничество, разработване на информационни системи за визи, лични документи и граничен контрол, сигурност на личните документи, фитосанитарния и ветеринарния контрол. Двете страни ще организират съвместни семинари и кръгли маси, както и обучителни курсове и стажове в областта на европейската интеграция и ще насърчават партньорството в неправителствения сектор. Още по време на визитата си в Босна и Херцеговина през август 2017 г. вицепремиерът Екатерина Захариева е предложила на своя колега Игор Църнадак техническа и експертна помощ за повишаване на административния капацитет, в областта на околната среда и в борбата с престъпността. Тогава първият ни дипломат е дала пример, че само за 2015 и 2016 година мерките срещу контрабандата в България имат ефект за бюджета в размер на 2 милиарда евро, припомниха от МС.", "date": "2018.06.20", "title": "България ще помага на Босна и Херцеговина в подготовката й за присъединяване към ЕС"}
{"url": "https://www.24chasa.bg/novini/article/6922505", "text": "В политиката има спорт прехвърляне на топката, а в тениса повече политика, заяви снощи в Монтана проф. Огнян Герджиков, председател на 39-то Народно събрание. Добрият тенисист, бивш шеф на парламента и служебен премиер е събрал преживяванията си в книгата „Аз не бях политик“. Самото заглавие провокира читателя и разговорите в Монтана на премиерата се въртяха главно около това. Решил да й се пoсвети не заради себе си, а за да се раздава за другите. Герджиков влиза в политиката по покана на Пламен Панайотов, когато в страната се връща Симеон Сакскобургготски и независимо от ударите , които понесъл по- късно, не съжалява. Оценен е по достойнство и назначен за служебен премиер през 2017 година. Признава че да си председател на НС е като диригент на голям оркестър. Трудно се постига синхрон, винаги има противоборство. Разковничето е да се търси баланса. Възхитени от чувството му за хумор, граждани от Монтана изтъкнаха, че умереността е най- доброто качество на проф. Герджиков. Покрай книгите за търговско право и преподавателската дейност проф. Герджиков е издал и една детска книга „ История с Мечо, с патоци и с Лиса- история, дето съвсем ще ви слиса.“ Двамата председатели на 39-то Народно събрание - проф. Огнян Герджиков и доц. Борислав Великов поднесоха цветя на паметника на Йордан Радичков. Те бяха приети от кмета Златко Живков. В голямата зала на Мадежкия дом публиката се наслади на литературно- музикалния спектакъл по автобиографичната му книга „Аз не бях политик“. Изданието представи Ана Боянова- носител на литературната награда „Блага Димитрова“ за роман- 2014 г. Участваха и актьорът Емил Калев, задочно поетът Недялко Йорданов и актрисата Ивана Джеджева със специални послани,а авторът се зарече на 27април 2046 година , когато навърши столетие да пробяга 100 метра за 30 секунди.", "date": "2018.06.20", "title": "Огнян Герджиков: В политиката има прехвърляне на топката, а в тениса повече феър плей"}
{"url": "https://www.24chasa.bg/novini/article/6922601", "text": "На 19-20 юни 2018 г. Министерството на вътрешните работи бе съорганизатор на 3-ата Годишна конференция на Програмата COPOLAD II на тема „Жените и политиките за наркотиците. Напредък и предизвикателства при прилагането на подхода, основан на пол, и укрепване на положението на жените като хоризонтална тема“. Проявата бе част от календара на Българското председателство на Съвета на ЕС. Делегатите направиха преглед на актуалната ситуация по отношение признаване на необходимостта от включване на основан на пола подход във всички области на политиките за наркотиците. Подчертано бе, че предприетите през последните пет години инициативи и реализираните програми отразяват напредъка в тази област, но за по-добра ефективност е необходимо допълнително да бъдат отчетени специфичните проблеми на двата пола, свързани с наркотиците. Това съобщиха от пресцентъра на МВР. „Трябва да придобием задълбочени и основани на доказателства знания по този сложен въпрос, за да рационализираме по-добре политиките и практиките и да можем да прилагаме цялостен и всеобхватен подход“, каза Анелия Иванчева, председател на Хоризонтална работна група „Наркотици“ в рамките на Българското председателство на Съвета на ЕС. Оценявайки възможността, която конференцията дава за разглеждане от различни перспективи на проблемите, свързани с укрепване на положението на жените, тя подчерта важността на включването на гледната точка на половете в пълния обхват на политиките за наркотиците като превенция, лечение, намаляване на вредите, рехабилитация, социално включване, контрол на предлагането. Дискусиите по време на събитието бяха насочени и към най-важните аспекти при прилагането на основани на доказателства политики и програми в областта на наркотиците. Участниците се обединиха около мнението, че е необходимо по-задълбочено проучване на различните начини, по които жените са засегнати от проблемите с наркотиците, с оглед отчитане на специфичните уязвимости за пола, като заклеймяване и дискриминация, тъй като те представляват важни фактори, засягащи живота на жените.", "date": "2018.06.20", "title": "Делегати обсъдиха ефективността на политиките за наркотиците"}
{"url": "https://www.24chasa.bg/novini/article/6922521", "text": "„В обществото остава нещо, за което аз не нося вина”. Това заяви Росица Димитрова, зам.-социален министър, която се разделя с поста си след командировка до САЩ, предаде NOVA. Пътуването предизвика възмущението на протестиращите майки на деца с увреждания. Оказа се, че командировката на Димитрова е струвала голяма сума пари на министерството. „Бях командирована в последния момент. В същия период трябваше да бъда в Чили, където държавата не заплаща една стотинка. Прекратиха ми ходенето там и ме командироваха в Ню Йорк. Министърът ме командирова, няма как сама да се командировам или да определя какви билети ще ползвам, или колко време ще остана”, заяви Димитрова. „На майките искам да кажа само, че винаги съм съпричастна, винаги съм помагала”, допълни Димитрова. Оставката й беше приета тази сутрин от премиера Бойко Борисов. Мотивът му е, че „в обществото се е създала чувствителност по темата във връзка с командировката на заместник социалния министър”. Росица Димитрова участва в САЩ в конференция, посветена на правата на хората с увреждания.", "date": "2018.06.20", "title": "Зам.-министър Димитрова през сълзи: Винаги съм съпричастна и съм помагала"}
{"url": "https://www.24chasa.bg/novini/article/6922558", "text": "Китайският президент Си Цзинпин каза днес на севернокорейския лидер Ким Чен Ун, който бе на посещение в Пекин, че чрез съвместните усилия на двете страни Корейският полуостров ще стане окончателно мирен и стабилен, предаде Ройтерс, като се позова на съобщение на китайската агенция Синхуа. Лидерите на Китай и на Северна Корея са постигнали съгласие по всички обсъждани въпроси на двустранната си среща на върха, в това число и този за денуклеаризацията на Корейския полуостров, съобщи севернокорейската държавна агенция КЦТА, цитирана от БТА. Двамата лидери са направили оценка на историческата среща на Ким с президента на САЩ Доналд Тръмп, състояла се в Сингапур на 12 юни, допълва КЦТА. Те са обменили мнения за начините за решаване на въпроса за денуклеаризацията. Севернокорейският лидер е обещал на срещата си със Си в Пекин да сътрудничи на китайските власти, за да се \"гарантира истински мир в процеса на поставяне на началото на ново бъдеще на Корейския полуостров\", допълва севернокорейската агенция. Самолетът, на борда на който се намира Ким, е излетял днес от летището на Пекин, съобщават Асошиейтед прес и Киодо. Това беше третата визита на севернокорейския лидер в Китай от началото на годината, отбелязва АП. Същевременно южнокорейският президент Мун Дже-ин призова днес Северна Корея да представи план с конкретни стъпки към денуклеаризацията, предаде АП. Мун допълни, че необходимо след като Пхенян представи план с конкретни стъпки, САЩ бързо да взимат съответните мерки спрямо Северна Корея. Южнокорейският президент, който се срещна с Ким два пъти през последните месеци, каза, че севернокорейският лидер има желание да се откаже от ядрената си програма и да се фокусира върху икономическото развитие на страната си, ако получи надеждни гаранции за сигурността си. Мун описа Ким като \"откровен\", \"внимателен и точен\" и \"учтив\".", "date": "2018.06.20", "title": "Си Цзинпин към Ким Чен Ун: Корейският полуостров ще бъде мирен и стабилен"}
{"url": "https://www.24chasa.bg/novini/article/6922579", "text": "Меморандум за сътрудничество между групите за приятелство в парламентите на България и Армения беше подписан в Народното събрание, съобщиха от пресцентъра на парламента. Парламентарна делегация, водена от председателя на Групата за приятелство Армения - България в Националното събрание на Армения Джема Багдасарян, е на посещение в България по покана на председателя на Групата за приятелство България - Армения Николай Тишев. В документа представителите на групите за приятелство в двете законодателни институции подчертават важността на по-нататъшното развитие на традиционните приятелски отношения между народите на България и Армения и на задълбочаването на интерпарламентарното сътрудничество, насочено към разширяване на двустранните връзки в политическата, търговско-икономическата, социалната, хуманитарната и други сфери. С меморандума народните представители от групите за приятелство се ангажират периодично да обменят информация за текущата законодателна дейност на парламентите на двете страни, да развиват интерпарламентарното сътрудничество между България и Армения като създават основа за по-нататъшно задълбочаване на отношенията в политическата, социално-икономическата, културната и други области от взаимен интерес. По-рано арменската делегация е разговаряла със заместник-председателя на Народното събрание Емил Христов. Той е подчертал, че България и Армения развиват активен политически диалог в дух на приятелство и добронамереност. Подписването на меморандум за сътрудничество между групите за приятелство е красноречив израз за волята на парламентаристите от нашите страни за по-тясно и резултатно сътрудничество между законодателните институции, е отбелязал Емил Христов. Заместник-председателят на Народното събрание е заявил, че това е стъпка към по-нататъшно задълбочаване и развитие на двустранните връзки в редица сфери. Председателят на Групата за приятелство България - Армения в Народното събрание Николай Тишев е отбелязал добрите отношения и активния политически диалог между двете страни и е изразил надежда те да продължат да се развиват и на парламентарно ниво, и на ниво изпълнителна власт. Има неизползван потенциал в икономическата област, трябва да работим за увеличаване на търговския стокообмен, е заявил той. Николай Тишев е подчертал, че България подкрепя своевременното ратифициране и последователно изпълнение на новото Споразумение за всеобхватно и разширено партньорство на ЕС с Армения. Председателят на Групата за приятелство Армения - България в Националното събрание на Армения Джема Багдасарян е подчертала, че меморандумът между парламентаристите на двете страни е израз на техния стремеж за укрепване и разширяване на парламентарното сътрудничество. Тя е изразила благодарност за ратифицирането от Народното събрание на Споразумението за всеобхватно и засилено партньорство между Европейския съюз и Европейската общност за атомна енергия и техните държави членки и Армения.", "date": "2018.06.20", "title": "Меморандум за сътрудничество подписаха България и Армения"}
{"url": "https://www.24chasa.bg/novini/article/6922585", "text": "Правителството прие изменения на Наредбата за определяне на условията, реда и механизма за функциониране на Информационната система за управление и наблюдение на средствата от Европейските структурни и инвестиционни фондове (ИСУН) и за провеждане на производства пред управляващите органи посредством ИСУН, съобщиха от пресслужбата на кабинета. С промените в обхвата на Постановлението е включена Програмата за развитие на селските райони за периода 2014-2020 г. /ПРСР/. По този начин правилата за електронни производства в ИСУН ще важат и за ПРСР. Чрез допълнителните разпоредби текстовете в нормативната уредба за управлението на европейските средства, регламентиращи понятието конфликт на интереси, се привеждат в съответствие с новоприетия Закон за противодействие на корупцията и за отнемане на незаконно придобитото имущество, допълниха от МС.", "date": "2018.06.20", "title": "Правителството промени условията за управление на парите от ЕС"}
{"url": "https://www.24chasa.bg/novini/article/6922583", "text": "Румънският премиер г-жа Виорика Дънчила пристигна днес в парламента, за да представи степента на готовност на Румъния за поемане на шестмесечното ротационно председателство на Съвета на ЕС от 1 януари 2019 г. Дънчила обаче бе посрещната с протести, даже в сградата на законодателния орган, съобщава информационният сайт Зиаре, цитиран от БТА. Протестиращи от гражданското движение #Rezist (Съпротивлявам се) дойдоха в парламента с банери с редица послания към управляващите: \"Гнездо на крадци и мафиоти\", \"Драгня - братовчед на Ердоган, дете на Путин\", \"Демокрацията загива, Румъния, събуди се!\". Демонстрантите скандираха лозунги, като: \"Омръзна ни да крадете\", \"Искаме Европа, не диктатура\", \"Виорика, направи нещо - дай си оставката!\", \"Драгня, не забравяй, това не е твоята страна!\" и други. Днес се очаква също основната опозиционна сила - Национално-либералната партия да внесе вот на недоверие срещу правителството, съобщава Зиаре. В речта си пред двете камари на парламента премиерът Виорика Дънчила отбеляза, че Румъния ще председателства ЕС през първите три месеца след излизането на Великобритания от съюза. \"Румънското председателство ще бъде един от пунктовете на стабилност и континуитет на ЕС\", заяви Дънчила. Работата на парламента протича на фона на спекулации, че днес може да бъде задействана процедура по импийчмънт на президента Клаус Йоханис, посочва информационният сайт. Съществуват и опасения, че правителството може да приеме спешна наредба за промяна на наказателните кодекси, която да бъде публикувана веднага в Държавен вестник, заради очакваната в четвъртък присъда в съдебния процес срещу лидера на управляващата Социалдемократическа партия Ливиу Драгня, посочва Зиаре. Информационният сайт допълва, че промените в наказателните кодекси, одобрени късно в понеделник, са благоприятни за Драгня, който заради условна присъда за изборни манипулации не можа да стане премиер след победата на социалдемократите на изборите в края на 2016 г.", "date": "2018.06.20", "title": "Посрещнаха с протести румънския премиер Виорика Дънчила в парламента"}
{"url": "https://www.24chasa.bg/novini/article/6922779", "text": "Точно една година, след като с премиера Заев се поклонихме заедно пред паметника на цар Самуил в София, парламентът на Република Македония ратифицира договора с Република Гърция за решаване на спора за името. Поздравявам нашите съседи за смелата и решителна стъпка. Това написа премиерът Борисов във фейсбук по повод ратифицирането на договора за името между Македония и Гърция. \"Само една година мина от общото ни честване със Зоран, а регионът вече дава пример за добросъседство, разбирателство и общи действия за по-добро бъдеще. Вдъхновение за всичко това бе и нашият договор за приятелство с Република Македония, който бе ратифициран единодушно в нашия парламент. Следващите няколко дни са решаващи не само за бъдещето на Република Македония, но и за Западните Балкани. Призовавам всички приятели от Европейския съюз да участват в нашите усилия за една по-стабилна и сигурна Европа. Няма друг път за нашите съседи. Нека им покажем, че са част от нашето семейство!\", пише още премиерът.", "date": "2018.06.20", "title": "Борисов: Договорът ни с Македония ги вдъхнови да приемат този с Гърция"}
{"url": "https://www.24chasa.bg/novini/article/6922797", "text": "Френският премиер Едуар Филип изрази днес подкрепа за предложението на българското председателство на Съвета на ЕС за промени в правилата за миграцията и предоставянето на убежище. Той коментира този въпрос на съвместна пресконференция с председателя на Европейската комисия Жан-Клод Юнкер, съобщи БТА. Българското предложение има подкрепата на значителна част от държавите в ЕС, според които то представлява добра основа за предстоящите разговори в Европейския съвет в края на следващата седмица. Те ще бъдат предшествани от насрочена днес в Брюксел за 24 юни среща на няколко страни от ЕС за предварително обсъждане на възможностите за постигането на решение и за изслушването на предложението на Германия. Юнкер уточни, че той ще бъде домакин на неделната среща, но не той я е свикал. Председателят на ЕК предупреди, че след срещата в неделя няма да има пресконференция. Той заяви, че \"други\" отказват да свикат такава среща, без да уточни кого има предвид. Би било полезно предварително да обсъдим въпроса, процесът заслужава подготовка. Имам идеи за решение, които засега няма да изложа. Ако всички бяха постъпили мъдро при преразглеждането на правилата от Дъблин, нямаше да бъдем изправени пред днешните проблеми. Филип призова всички да бъдат на висотата на предизвикателствата. По неговите думи Франция пресява в южните части на Либия някои от мигрантите, за да прецени дали могат да получат закрила в ЕС. По неговите думи този подход е част от търсеното решение.", "date": "2018.06.20", "title": "Франция подкрепя предложенията на България за промяна в правилата за миграцията"}
{"url": "https://www.24chasa.bg/novini/article/6922800", "text": "Австрия предаде на Русия главатар на престъпна групировка, заподозрян в над 40 убийства, предаде ТАСС, като се позова на говорителка на руското вътрешно министерство. Според говорителката Ирина Волк роденият през 1971 г. Аслан Гагиев е предаден на представители на руското бюро на Интерпол и руската затворническа администрация. Днес той ще бъде откаран в Москва със специален ескорт, предаде БТА. Обвиненията към Гагиев са за създаване на престъпна група, бандитизъм, убийство, незаконно притежание на оръжие и мошеничество. По следствени данни оглавяваната от него групировка започва да действа от 2004 година. На нея се приписват 40 убийства, вкл. на кмета на Владикавказ и вицепремиера на Северна Осетия. Аслан Гагиев бе обявен за международно издирване през октомври 2014 г. по искане на руската република Северна Осетия. През януари 2015 г. той бе арестуван във Виена, като у него бе открит подправен български паспорт.", "date": "2018.06.20", "title": "Предадоха на Русия наемен убиец, заловен в Австрия с български паспорт"}
{"url": "https://www.24chasa.bg/novini/article/6922801", "text": "Трима каталунски сепаратистки лидери изпратиха писмо на краля на Испания Фелипе Шести с призив да започнат преговори за проблемите на региона. Подписите си под посланието поставиха премиерът на автономния регион Ким Тора, а също така двама бивши каталунски лидери - Карлес Пучдемон и Артур Мас, предаде ТАСС. Копие от писмото днес публикува в страницата си в Туитър Пучдемон. В него се говори за стремеж да се започне етап на \"диалог, признаване, демократично уважение\", а също така \"уважение на гражданските и политически права и основните свободи\", предава БТА. В посланието се отбелязва, че регионалното ръководство \"иска да реализира народния мандат с мирни и демократични средства\". Според Тора, Мас и Пучдемон, в крайна сметка преговорите трябва да завършат с това, да се \"даде думата\" на каталунското общество. Очаква се в петък крал Фелипе Шести да посети Каталуния, където ще вземе участие в церемонията за откриване на Средиземноморските игри (мултидисциплинарно регионално състезание).", "date": "2018.06.20", "title": "Трима каталунски лидери призоваха краля на Испания към преговори"}
{"url": "https://www.24chasa.bg/novini/article/6922802", "text": "Втори контингент на турските въоръжени сили започна да патрулира в района на сирийския град Манбидж, предаде ТАСС, като се позовава на Анадолската агенция. Колоната с бронирана техника е преминала край град Джараблус. В момента военните се намират на линия, разделяща зоната на влияние на сирийските кюрди и териториите, в които Анкара извърши операцията \"Ефратски щит\", предава БТА. По информация на Анадолската агенция заедно с турските военни в района на север от Манбидж патрулират и американски военни. Първата патрулна мисия на Турция и САЩ в района започна на 18 юни. САЩ и Турция одобриха в началото на месеца пътна карта за стабилизиране на Манбидж. Документът предвижда изтегляне на сирийските кюрдски Сили за защита на народа от града, както и разполагане на турски и американски сили в района с цел осигуряване на безопасността на Манбидж.", "date": "2018.06.20", "title": "Втори контингент турски военни започна да патрулира край Манбидж"}
{"url": "https://www.24chasa.bg/novini/article/6922812", "text": "След като днес македонският парламент ратифицира договора с Гърция за промяна на името на страната в Северна Македония, председателят на парламента Талат Джафери подписа закона и го изпрати в кабинета на президента Георге Иванов, който има срок от седем дни да го подпише, предаде агенция МИА, цитирана от БТА.  Президентът вече съобщи и днес повтори, че няма да подпише договора, защото го смята за вреден. Ако президентът използва правото си на вето, договорът се се връща в парламентарна процедура, но тогава за приемането му ще е необходимо абсолютно мнозинство от 61 гласа. В този случай съгласно конституцията президентът е длъжен да го подпише.", "date": "2018.06.20", "title": "Договорът за името на Македония е изпратен за подпис на президента Георге Иванов"}
{"url": "https://www.24chasa.bg/novini/article/6922816", "text": "Банките в ЕС трябва да намалят лошите си заеми до максимум 5 процента от кредитите, които държат, заявиха днес Германия и Франция в съвместно изявление, цитирано от Ройтерс. Двете страни препоръчват таван, който ще принуди Италия и други страни от Евросъюза да ускорят плановете за намаляване на задлъжнялостта, предаде БТА. В документа, приет преди срещата на върха на ЕС следващата седмица в Брюксел, се посочва, че всички европейски банки трябва да намалят брутните си необслужвани заеми (NPL) до съотношение от максимум 5 процента. Трябва да има таван до 5 процента брутни необслужвани заеми и 2,5 процента нетни необслужвани заеми в целия Единен борд за преструктуриране (Single Resolution Board - SRB) и всички останали банки, се посочва в документа. Банките от Единния борд за преструктуриране (Single Resolution Board - SRB) са висички най-големи банки от еврозоната и се следят от агенция на ЕС, която отговаря за преструктурирането на затруднените банки. Препоръчваният таван за лоши заеми ще бъде удар за Италия и други страни, чиито банки имат големи количества необслужвани заеми. Средното съотношение между лошите заеми и заемите, които държат банките в Италия, е 11,1 процента, в Гърция - 44,9 процента, в Кипър - 38,9 процента. Показателят е също така над 5 процента в България, Хърватия, Унгария, Ирландия, Португалия, Словения, Полша и Румъния по данни на Европейския банков орган (ЕБО) към декември миналата година. В целия ЕС средният дял на необслужвани кредити е 4 процента. В Германия и Франция той е под средната стойност, макар че при някои отделни банки показателят е доста по-висок. Италия, чиито банки държат най-много лоши кредити в абсолютно изражение, намали необслужваните заеми през последните месеци, но многократно се е обявявала против ускоряването на процеса на намаляване на съотношението, за да се избегнат прекалените разходи за банките. Германско-френският план настоява за ускоряване на процеса.", "date": "2018.06.20", "title": "Германия и Франция: ЕС трябва да определи таван от 5% лоши кредити в банките"}
{"url": "https://www.24chasa.bg/novini/article/6922818", "text": "Окръжната прокуратура в Разград ръководи досъдебно производство за умишлено убийство на млада жена в гора край град Кубрат. Производството се води по член 116, ал. 1, т. 4 от Наказателния кодекс, съобщиха от пресцентъра на Апелативната прокуратура във Варна. На 19 юни тази година около 14 часа в ОД на МВР в Разград бил получен сигнал за намерено тяло на млада жена. При извършения оглед на местопроизшествието се установило, че това е трупът на 38-годишната С.Хр., по който са открити следи от насилие, причинени от удари с метален предмет в главата. Наблизо разследващите открили и тялото на 42-годишния О.Х. Той бил намерен обесен на дърво. Мъжът и жената са от село Брестовене. Живеели на семейни начала. По предварителна информация се смята, че двамата са отишли в гората, за да събират липов цвят. Продължават действия по разследването на умишленото убийство с предположения за последвало самоубийство.", "date": "2018.06.20", "title": "Обесилият се в Кубрат убил приятелката си с метален предмет"}
{"url": "https://www.24chasa.bg/novini/article/6922861", "text": "Карина Цуркан, член на Административния съвет на енергийната компания \"Интер РАО\", е била задържана в Русия и обвинена в шпионаж в полза на Румъния. Жената има няколко паспорта - руски, молдовски и румънски, съобщиха румънски и руски медии, цитирани от БТА.  Съдът в Лефортово (в района на Москва) е одобрил прокурорско искане жената да бъде поставена в предварителен арест, който изтича на 13 август. Съдът не е коментирал делото, тъй като то е секретно, съобщава румънската телевизия Про ТеВе. Според сайта на енергийната компания \"Интер РАО\" Карина Валериевна Цуркан, родена през 1974 г., е член на Административния съвет, учила е в Молдова и има завършена програма магистър по бизнес администрация в Испания. От компанията съобщиха, че в момента Цуркан е в отпуск. Тя е обвинена в шпионаж - престъпление, което се наказва с до 20 години затвор, съобщава Про ТеВе, като цитира агенция ТАСС. Компанията \"Интер РАО\" притежава най-голямата топлоцентрала в Молдова. В миналото \"Интер РАО\" е доставяла електроенергия и на Румъния. Според в. \"Комерсант\" Цуркан е била задържана в петък от агенти на Федералната служба за сигурност, които са претърсили кабинета и дома й. В делото са замесени и високопоставени служители на руското министерство на енергетиката, по-конкретно е разследван заместник-министърът на енергетиката Вячеслав Кравченко, който според агенция ТАСС е приел да свидетелства срещу Цуркан, съобщава Про ТеВе. В \"Интер РАО\" Карина Цуркан се е занимавала с износ и внос на електроенергия, произведена от централата в Молдова, твърди \"Комерсант\", а до 2012 г. е ръководила подразделението на фирмата за Молдова, Украйна и Румъния. Според руския вестник Цуркан е сътрудничила с бизнесмени, за които се смята, че имат връзки с румънското разузнаване. Министърът на външните работи на Румъния Теодор Мелешкану заяви днес в парламента, че не е получил официално съобщение за задържането на Карина Цуркан и допълни, че ако това се потвърди, министерството е готово да й предостави консулска подкрепа, ако такава е необходима, предаде агенция Аджерпрес.", "date": "2018.06.20", "title": "Служителка на енергийна компания е \nзадържана в Русия заради шпионаж"}
{"url": "https://www.24chasa.bg/novini/article/6922869", "text": "И двете страни в конфликта са извършвали военни престъпления по време на обсадата от сирийските правителствени сили на бунтовническия анклав в околностите на столицата Дамаск Източна Гута, заяви днес ООН, цитирана от Ройтерс. Сирийската армия и свързани с нея бойци са извършвали военни престъпления и престъпления срещу човечеството по време на дългата обсада на анклава Източна Гута чрез ожесточени обстрели и \"преднамереното подлагане на глад\" на 265 000 души, се казва в доклад на разследващата комисия на световната организация, предава БТА. Около 20 000 бунтовници, окопали се в обсадения район, някои от тях принадлежащи към \"терористични организации\", са обстрелвали Дамаск при атаки, причинили жертви и осакатявания, което е равносилно на военни престъпления, отбелязва в същото време тя. Докладът на комисията под ръководството на Пауло Пинейро се основава на 140 разговора, както и на снимки, видеозаписи, спътникови снимки и медицински архиви. \"Дори и правителствените сили да са бомбардирали и подлагали на глад цивилното население в Източна Гута, не може да има никакво оправдание за безразборните обстрели на райони от Дамаск с цивилно население\", заяви членът на комисията Хани Мегали. Проправителствените сили обкръжиха Източна Гута през април 2013 г. и \"започнаха една от най-дълго продължилите обсади в съвременната история, постепенно изтощавайки както бойците, така и цивилните, чрез продължителна война на изтощение\", се казва в доклада. Там се говори също за водене на \"средновековна форма на война\". От февруари до април 2018 г. тактиката на сирийските правителствени сили да си върнат Източна Гута е \"до голяма степен незаконна по своята същност, целяща да накаже жителите на (анклава) и да принуди населението, колективно, да се предаде или да гладува\", се посочва в доклада. \"Чрез широкоразпространените и систематични обстрели на райони и цели с цивилно население, и продължителното лишаване от храна и лекарства на обсадените цивилни през изследвания период, проправителствените сили са извършили престъплението срещу човечеството извършване на нехуманни действия, причиняващи тежки психически и физически страдания\", казва комисията. Сирийската и руската авиация са контролирали небето над Гута и са нанасяли ожесточени въздушни удари по жилищни райони, където семейства са се струпвали в тъмни, пренаселени мазета без тоалетни, пише още в доклада. Военни самолети са нанасяли удари по болници, лишавайки ранените от здравни грижи. \"Този модел на атаките в доста висока степен подсказва, че проправителствените сили систематично са вземали на прицел медицински обекти, нееднократно извършвайки военното престъпление \"умишлено нападение срещу защитени обекти\", и съзнателно са атакували медицински персонал\", пише още в доклада. Гута бе контролирана от въоръжени групировки като \"Джаиш ал ислам\", \"Файлак ар Рахман\", \"Ахрар аш Шам\" и \"Хаят тахрир аш Шам\". Те са използвали тунели и дълбоки траншеи и редовно са арестували и изтезавали представители на религиозни малцинствени групи, се казва в доклада.", "date": "2018.06.20", "title": "ООН: И двете страни в конфликта са извършвали престъпления при обсадата на Източна Гута"}
{"url": "https://www.24chasa.bg/novini/article/6922871", "text": "Британският премиер Тереза Мей заяви, че кадрите с държани в клетки деца в американските центрове за задържане на мигранти са дълбоко обезпокоителни и че Великобритания не одобрява разделянето на мигрантски семейства, предаде Ройтерс, цитирана от БТА. \"Кадрите с деца, държани в, както изглежда, клетки, са дълбоко обезпокоителни. Това не е правилно, това не е нещо, с което можем да се съгласим, това не е подходът на Обединеното кралство\", каза Мей в британския парламент.", "date": "2018.06.20", "title": "Мей: Кадрите със затворени в клетки деца в САЩ са дълбоко обезпокоителни"}
{"url": "https://www.24chasa.bg/novini/article/6923016", "text": "Турският вицепремиер Бекир Боздаг смята за заплаха към Турция опитите на САЩ да обвържат доставките на изтребители Ф-35 с освобождаването на обвиняемия от турските власти в тероризъм американски пастор Андрю Брънсън, предаде ТАСС, като се позовава на информация на телевизия Хабертюрк. На 21 юни ще ни доставят първите самолети. А да се поставя като условие за това освобождаването на пастор Брънсън представлява заплаха за Турция, каза Боздаг, като коментира решението на Сената на САЩ да одобри бюджет за отбраната, включващ поправка, която възпрепятства продажбата на изтребители Ф-35 на Турция, предава БТА. Пастор Андрю Брънсън бе арестуван в района на турския град Измир през 2016 г. Той е обвинен, че е осъществявал дейност от името на мрежата на ислямския проповедник Фетхуллах Гюлен, който според Анкара стои зад опита за преврат през юли 2016. Брънсън може да бъде осъден на до 35 години затвор.", "date": "2018.06.20", "title": "Турция: Oпитите на САЩ да обвържат доставките на Ф-35 с освобождаването на американски пастор са заплаха"}
{"url": "https://www.24chasa.bg/novini/article/6923031", "text": "Заплашено от неблагоприятен вот от страна на Камарата на общините, британското правителство внесе промени в проектозакона за Брекзита, който представи днес за обсъждане в долната камара на парламента, предаде Франс прес. Британският премиер Тереза Мей разполага с крехко мнозинство от 10 места в Камарата на общините. Тя се опитва да си върне подкрепата на депутати еврофили от своята Консервативна партия, които искат парламентът да има последна дума по окончателното споразумение за Брекзита, предава БТА. За да постигне това, британското правителство промени своя поправка в проектозакона за излизането на страната от ЕС, който представя за дебатиране днес в Камарата на общините, заяви министърът за Брекзита Дейвид Дейвис. Досегашната версия на проектозакона се ограничаваше да позволи на депутатите консултативен вот по окончателното споразумение, ако такова изобщо има, без възможност да се противопоставят на резултата от преговорите. Внесената промяна обаче дава на председателя на парламента правото да реши дали парламентът може да предложи промени в споразумението, отбелязва Франс прес.", "date": "2018.06.20", "title": "Правителството на Мей направи отстъпка по проектозакона за Брекзит"}
{"url": "https://www.24chasa.bg/novini/article/6923036", "text": "Сръбският външен министър Ивица Дачич заяви, че Сърбия не е честитила на Македония за договора за решаване на спора с Гърция, тъй като няма какво да й честити, предаде агенция МИА. \"Не честитихме, защото няма какво да честитим. Имаме положително мнение и подкрепяме всякакъв договор, с който се договаря решаване на споровете по мирен път\", када днес Дачич, запитан поздравила ли е Сърбия Македония, предава БТА. Сръбският министър каза, че договорът между Атина и Скопие е двустранен въпрос и не е необходимо Сърбия да се включва, тъй като не е поканена. Разбира се, искаме да се реши /спорът/ и желаем щастие и на Атина, и на Скопие, и това да допринесе за стабилността в региона, каза Дачич. Той добави, че всички чакат края на процеса около договора между Македония и Гърция.", "date": "2018.06.20", "title": "Сърбия: Не сме честитили на Македония договора за името"}
{"url": "https://www.24chasa.bg/novini/article/6923044", "text": "Бивш министър и сенатор от управляващата в Румъния Социалдемократическа партия беше осъден днес на три години затвор ефективно за търговия с влияние, съобщи информационният сайт \"Зиаре\", цитиран от БТА. Присъдата е окончателна и не подлежи на обжалване. Дан Шова бе осъден за това, че е искал по 5000 евро месечно, за да съдейства за сключване на договор между държавно дружество и частна юридическа кантора. Съдът постанови още от Шова да бъде конфискувана сумата от 100 000 евро. Върховният касационен съд осъди и бившия шеф на държавното дружество Михай Балан на три години затвор условно и 60 дни безвъзмезден труд в полза на обществото. Срещу Дан Шова, който е близък до бившия премиер Виктор Понта, се водят и други съдебни дела по обвинения като вземане на подкуп, фалшифициране на документи, пране на пари и данъчни измами. Неотдавна Дан Шова и Виктор Понта бяха оправдани на първа инстанция по обвинения в неверни декларации, съучастие в данъчни измами и пране на пари по делото \"Турчени-Ровинари\".", "date": "2018.06.20", "title": "Осъдиха на 3 години затвор бивш румънски министър за търговия с влияние"}
{"url": "https://www.24chasa.bg/novini/article/6923043", "text": "Броят на джихадистките атаки в Европа през 2017 г. е бил над два пъти по-голям в сравнение с 2016 г. За сметка на това нападенията са причинили близо два пъти по-малко жертви, съобщи днес европейската полицейска служба Европол, цитирана от Франс прес и Ройтерс. Миналата година в Европа са били регистрирани 33 атаки, определени като терористични. В тази статистика Европол включва както извършените, така и провалените атаки и осуетените нападения, предава БТА. При 10 терористични атаки в Европа през 2017 г. са загинали 62 души. За сравнение през 2016 г. на континента са били извършени 13 терористични нападения. 10 от тях обаче са причинили смъртта на общо 135 човека. \"Броят на джихадистките терористични атаки нарасна през 2017 г., но паралелно с това тяхното ниво на подготовка и на изпълнение стана по-малко сложно\", констатира Европол. Агенцията предупреждава за опасност от подобни нападения, за които отговорност поема групировката \"Ислямска държава\", и като пример посочва врязването на коли в пешеходци или наръгването с нож на случайни минувачи. Миналата година при две такива атаки в Лондон загинаха общо 13 и бяха ранени 98 души. Извършителите на джихадистките нападения, извършени в Европа миналата година, са били основно местни жители. Това означава, че те са се радикализирали в страната на пребиваване, без да са пътували в чужбина, за да се присъединят към терористична групировка, посочва Европол. \"Ислямска държава\", Ал Каида и други джихадистки групи продължават да са голяма заплаха и имат намерение и капацитет да извършват терористични атаки на Запад, предупреждава докладът. От само себе си се подразбира, че подкрепата за страните членки в борбата с тероризма си остава абсолютен приоритет за Европол, заяви новата директорка на агенцията Катрин де Бол.", "date": "2018.06.20", "title": "Европол: Джихадистките атаки в Европа - 2 пъти повече, но с по-малко жертви"}
{"url": "https://www.24chasa.bg/novini/article/6921224", "text": "ГЕРБ ще номинира за нов мандат кметовете на София Йорданка Фандъкова, на Бургас Димитър Николов, на Варна Иван Портних, на Пловдив Иван Тотев, на Стара Загора Живко Тодоров, на Велико Търново Даниел Панов и на Благоевград Атанас Камбитов. Имаме още много кметове отличници, доволен е шефът на националния предизборен щаб и зам.-председател на партията Цветан Цветанов и признава, че цени много усилията им. От ГЕРБ обаче категорично отказаха да издадат кои кметове на БСП и други политически сили гравитират около най-голямата партия с надеждата да получат подкрепа на местните избори след 1 г. и 3 месеца. Във Великотърновско кметът на Свищов Генчо Генчев е сред заподозрените, че се е “завъртял” към ГЕРБ. Но твърди, че досега не са водени разговори с него. Генчев бе избран като независим, подкрепен от БСП. Той не е член на столетницата, но неведнъж е бил в центъра на партийни интриги, защото не пропуска да благодари на Цветанов и депутатката от дунавския град Станислава Стоянова за ангажираността им при осигуряване на средства за града и решаване на местни проблеми. “Как ще бъда представен на следващите избори, още не стои на дневен ред, но не мога да отрека доброто взаимодействие с депутатите от Великотърновски регион и г-н Цветанов. и ресорните министри. Човек трябва да бъде благодарен за всичко, което се прави за общината. Помагат ми. Как да кажа нещо лошо, то ще бъде двуличие”, каза Генчев. Отрича да са го канили да влиза в ГЕРБ. “Аз като политик съм доволен на абсолютно всякаква подкрепа, която застане зад моя гръб”, допълни кметът и припомни, че в Свищов управлява четиристранна коалиция - БСП, ДПС, ГЕРБ, гражданско сдружение “Промяна”. “Това е изключително сложен процес, но мисля, че е много работещ модел за управление на една община. В този период на близо 3-годишно управление Свищов се събуди и върви усилено напред. Не сме имали скандали по политиките, което да е в противоречие с интересите на нашите съграждани”, подчерта кметът. Симпатиите си към управляващите не крие и кметът на Стражица Румен Павлов  , който бе избран от БСП. Дори и от ГЕРБ да го припознаят като добър управленец за изборите през есента на 2019 г. обаче, интрига няма, защото през 2016 г. Той прекрати членството си при социалистите, за да е кмет на всички граждани, те пък му искаха оставката, защото предал доверието на партията и изгонил от общината местния им лидер. Кметът на Сопот Деян Дойнов   също може да се яви на следващите избори като кандидат на ГЕРБ. Такава мълва върви в подбалканското градче, след като от 12 април т.г. младият управник е вече аут от БСП. Мотивите бяха, че не спазвал предизборните си обещания и не се отчитал за работата си пред партията. “Не БСП ме изключи, аз сам си подадох молбата за напускане, защото не са коректни и лоялни към мен”, заяви пред “24 часа” Деян Дойнов. Той отрече вероятността да се яви на следващия местен вот като номинация на ГЕРБ. Щял да бъде независим. Нямало да бъде политически номад. Кметът на Сопот обаче не пести похвали към кабинета. “С премиера Бойко Борисов и финансовия министър Владислав Горанов работим добре. и вече диша спокойно. Подал съм ръка на всички политически сили, които мислят за просперитета на общината”, добави Дойнов. От областната организация на БСП в Пловдив са категорични, че ГЕРБ няма да пробие другите им кметове - на общините Асеновград, Брезово и Садово. Единственият кмет от БСП във Варненска област е кметът на Провадия Филчо Филев. При него обаче няма шанс да мине в редиците на управляващата партия, след като от ГЕРБ подадоха сигнал срещу него до главния прокурор за нанесени на общината щети в размер на стотици хиляди левове. В Ловешка област поне засега преминаване от БСП в ГЕРБ на градоначалници не се очертава. Най-примамливата управленска позиция е в Троян. Близки до ГЕРБ чули активисти да говорят, че е по-важно да спечелят в Троян, отколкото в Ловеч. Само че настоящата кметица Донка Михайлова   е с много силен актив, всеотдайно работи за града и хората я харесват. от която преди това бях депутат”, каза тя. И уточни: “От медиите разбрах за намеренията да бъда “открадната”. Интересно е това, че политическите централи възраждат традициите да се крадат личните моми. Добре би било, преди да ни разпределят, първо да ни помагат - местната власт има нужда от подкрепа.” “Една година преди изборите политическия “трансферен прозорец” явно вече е отворен. Последните социологически проучвания са притеснили много сериозно отбора на ГЕРБ, което означава няколко неща: 1. Проучванията са верни 2. ГЕРБ започват да страдат все по ясно от кадрова мощ 3. Всеядността на управляващите излиза на преден план. Затова хората смятат че всички политици са еднакви.” Това коментира зам.-шефът на БСП Кирил Добрев пред “24 часа”.  “Искам да информирам г-н Цветанов, че ние разчитаме изключително много на нашите кадри и селекцията ни със сигурност е по-добра от тази на ГЕРБ. Колкото до нашите кметове... Предполагам, че Цветанов ще облече народната си носия и ще ги кани с питка и мед, друго няма какво да им предложи”, допълни Добрев.", "date": "2018.06.20", "title": "ГЕРБ пуска за нов мандат кметовете на София, Бургас, Варна, Търново, Ст. Загора, Пловдив и Благоевград"}
{"url": "https://www.24chasa.bg/novini/article/6923056", "text": "Министърът на външните работи на Либерия предаде днес на сръбския външен министър Ивица Дачич нота за оттегляне на признаването на независимостта на Косово, докато продължава диалогът между Белград и Прищина, предаде Танюг. В нотата се посочва, че Либерия е признала независимостта на Косово на базата на информация, че Белград не е готов да преговаря за решаване на спора, предава БТА. \"Днес между Белград и Прищина се води диалог под егидата на ЕС. Имайки предвид това, би било подходящо Либерия да заеме позиция, която да направи възможно съответното решение на гражданите на Сърбия и областта Косово, което се прави със сегашните преговори. В тази връзка Либерия анулира признаването си на Косово. Това решение остава в сила до края на преговорите под егидата на ЕС\", пише в нотата.", "date": "2018.06.20", "title": "Либерия анулира признаването на Косово"}
{"url": "https://www.24chasa.bg/novini/article/6923046", "text": "Парламентът на Унгария прие днес промени в конституцията, според които мигранти по-трудно ще получават убежище в страната, и одобри законодателство, което заплашва със затвор до една година хората, които помагат на мигранти, предадоха Ройтерс и Асошиейтед прес. Поправките в конституцията включват още забрана да си бездомен, създаване на нов съд по публична администрация и текст, който задължава държавата да брани християнската култура в Унгария, предава БТА.  Реформата в основния закон бе одобрена от 199-местния парламент със 159 гласа \"за\" срещу 5 \"против\". Тя бе подкрепена от депутатите от управляващата консервативна партия \"Фидес\" на премиера Виктор Орбан и от националистическата партия \"Йоббик\". Унгарският парламент прие и пакети от закони, наричани \"СТОП Сорос\", които предвиждат затвор до една година за лица и групи, които помагат на бежанци или кандидати за убежище. Орбан обвинява родения в Унгария Джордж Сорос в подстрекателство към масовата миграция към Европа - обвинение, което милиардерът отхвърля. В мотивите към законопроекта вътрешният министър Шандор Пинтер заявява, че \"унгарският народ основателно очаква от правителството да използва всички необходими мерки за борба с незаконната имиграция и дейностите, които я подпомагат\". Пинтер казва още, че пакетът \"СТОП Сорос\" обслужва тази цел, за да попречи Унгария да стане \"страна на имигранти\". Правителството на Орбан вероятно ще стане обект на правни действия от страна на Европейската комисия заради това законодателство. То вече бе разкритикувано от Съвета на Европа и ОССЕ като своеволно и противоречащо на европейските правни норми. Венецианската комисия - експертен орган към Съвета на Европа - прикани Унгария да се въздържи от приемане на законовата реформа, докато не бъде публикуван нейния доклад, изготвен съвместно с експерти от ОССЕ.", "date": "2018.06.20", "title": "Унгария промени конституцията и прие закон срещу миграцията"}
